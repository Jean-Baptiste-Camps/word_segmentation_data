
PATROLOGIAE TOMUS CXL.

S. HENRICUS IMPERATOR / THANGMARUS PRESBYTER HILDESHEIMENSIS / ALPERTUS MONACHUS S. SYMPHORIANI METENSIS / BURCHARDUS VORMATIENSIS EPISCOPUS / ADELBOLDUS TRAJECTENSIS EPISCOPUS / SANCTUS ROMUALDUS ORDINIS CAMALDULENSIS INSTITUTOR.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS. PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CXL.


S. HENRICUS IMPERATOR,



THANGMARUS PRESBYTER HILDESHEIMENSIS,



ALPERTUS MONACHUS S. SYMPHORIANI METENSIS,



BURCHARDUS VORMATIENSIS EPISCOPUS,



ADELBOLDUS TRAJECTENSIS EPISCOPUS,



SANCTUS ROMUALDUS ORDINIS CAMALDULENSIS INSTITUTOR.



TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume title page
SAECULUM XI.

BURCHARDI

VORMATIENSIS EPISCOPI

OPERA OMNIA,

JUXTA EDITIONEM PARISIENSEM ANNI 1549 AD PRELUM REVOCATA ET CURA QUA PAR ERAT EMENDATA. PRAECEDUNT

SANCTI HENRICI

IMPERATORIS AUGUSTI

CONSTITUTIONES ET DIPLOMATA ECCLESIASTICA.

Intermiscentur

ADELBOLDI TRAJECTENSIS EPISCOPI,



THANGMARI PRESBYTERI HILDESHEIMENSIS,



ALPERTI S. SYMPHORIANI METENSIS MONACHI,



S. ROMUALDI ORDINIS CAMALDULENSIS INSTITUTORIS,



SCRIPTA VEL SCRIPTORUM FRAGMENTA QUAE SUPERSUNT.

ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
VENIT 7 FRANCIS GALLICIS

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT MONTROUGE. 1853


ELENCHUS AUCTORUM ET OPERUM QUI IN HOC TOMO CXL CONTINENTUR.








SANCTUS HENRICUS IMPERATOR.
Leges et Constitutiones. 	Col. 233
Diplomata ecclesiastica. 	237

THANGMARUS PRESBYTER HILDESHEIMENSIS.
Vita sancti Bernwardi. 	385

ALPERTUS S. SYMPHORIANI METENSIS MONACHUS.
Libellus de episcopis Metensibus. 	445
De diversitate temporum libri duo. 	453

BURCHARDUS VORMATIENSIS ECCLESIAE EPISCOPUS
Epistola ad Alpertum. 	535
Decretorum liber. 	537

ADELBOLDUS TRAJECTENSIS EPISCOPUS.
Vita S. Henrici imperatoris. 	1091
Vita sanctae Walpurgis. 	1091
Libellus de crassitudine sphaerae. 	1103
Charta de vassis ecclesiae Trajectensis. 	1107
Musica. 	1109

SANCTUS ROMUALDUS ABBAS, ORDINIS CAMALDULENSIS INSTITUTOR.
Fragmentum expositionis psalmi LXVIII. 	1126





Main volume text





ANNO DOMINI MXXIV
SANCTUS HENRICUS IMPERATOR AUGUSTUS.



[ACTA.]




[Col. 0009]
DE S. HENRICO IMPERATORE BAMBERGAE IN GERMANIA COMMENTARIUS PRAEVIUS.
(Apud Bolland., Julii tom. III, die 14.)



§ 1. Sancti genus, nomen et agnomina.
[Col. 0009A]

1. Episcopatus Bambergensis elogia paucis sed non ineleganter delibavit Gaspar Bruschius; urbs ipsa non semel in Actis nostris descripta est, patrono et fundatore Ecclesiae suae gaudens S. Henrico, quem, Caesarum suorum decus et gloriam, hoc vel potius praecedenti die, coelo transmisit Germania, ejus nominis Regem ordine secundum, Imperatorem vero primum, quem tamen communiori acceptione Henricum II appellabimus, virum insigni prorsus sanctimonia clarum, virginitate in conjugio servata illustrem, beneficentia in Ecclesiam nulli secundum; ut de perpetuis ejus etiam intestinis bellis hic non agamus, quibus toto regni et imperii sui tempore etiam a proximis et sibi obstrictissimis exagitatus [Col. 0009B] fuit: Germaniae interiora adversus rebelles egregie tutatus, externos vero hostes Slavos, Bohemos, Polonos aliosque invictis armis insecutus; quique in oppositas maxime Europae partes Apuliam et Flandriam victricia signa circumtulit. Ea, inquam, hic ex professo eruderanda non suscepimus, iis potissimum intenti quae ad singulares ejus virtutes, Christiano et vere sancto principe dignas, miracula et cultum, tota Catholica Ecclesia merito propagatum, pertinere censebimus; eos praecipue scriptores audituri, qui ejus pro fide et religione fortiter gesta, munificentiam in exstruendis restaurandisque ecclesiis, caeteraque intemeratae sanctitatis argumenta prosecuti sunt. Atque haec praecipua erunt tractationis hujus praeviae argumenta, sic tamen a nobis hoc [Col. 0009C] loco ordinanda, ut nihil omissuri simus quo totus vitae cursus illustrari possit, id quod a nemine hactenus praestitum esse, utut mirati sint multi, nemo certe implexam rerum silvam complanare ausus est. Sed hic prius exsequenda sunt quae in titulo proposuimus.

[Col. 0010A] 2. Haec inter primum occurrit Sancti ipsius genus, stirps, origo seu familia, de qua dubium mihi nullum subortum fuisset, post lecta tam varia scriptorum coaevorum testimonia, nisi noster Matthaeus Raderus in sua Bavaria sancta, tom. I, pagina 103, ad rem paulo accuratius exammandam compulisset. Refellere istic conatur Raderus receptiorem S. Henrici progeniem, qua ex communi cum Ottone I stipite, nempe Henrico Aucupe, descenderit, gradu tertio consanguinitatis per duos Henricos, alterum Ottonis magni fratrem, alterum Ottonis II fratruelem, Ottoni III decessori suo conjunctus, cujus proinde arbor genealogica primo statim intuitu perspectissima sit. Lineam aliam ibi Raderus sequenti pag. 104 substituit, ex Hofmanno acceptam, quasi [Col. 0010B] ex ea probetur S. Henricus, non Saxo, sed Boius genere fuisse, quod tamen negat Hofmannus ipse in nupera Ludiwigi editione, col. 56, hisce verbis tabulae suae praemissis: »Eo (S. Henrico) sine virili stirpe absumpto, imperatoria dignitas de gente Saxonica Henrici Aucupis excidit, et ad Francos Orientales transiit.« Qualiscumque igitur sit obscurior illa Hofmanni tabula, a Raderi opinione ipsum recedere manifestum est: clariorem agnoscere oportet, quam ipse frustra impugnat, inutili aeque conatu varia insignia adducens, ex quibus id demum conficitur, quod in controversiam non venit S. Henricum Bavariae ducem fuisse.

3. Praedictam tabulam, ab Hofmanno istic propositam, [Col. 0010C] et a Radero descriptam, operosius discutere nec studii nec operae pretium est; satis erit superque ea veterum testimonia proferre in medium, ex quibus evidenter pateat S. Henrici cum Ottone III consanguinitas tam propinqua, ut et ipsum ex Ottonis magni genere fuisse oporteat, cujus rei testis synchronus, et omni exceptione major est Adelboldus [Col. 0011A] Ultrajectensis episcopus de rebus gestis S. Henrici apud Gretserum, pag. 432, nobis infra in nova editione, num. 5. Ubi, praemisso de Ottonis III praematura morte luctu, sic subjungit: »Dolor esset etiam insanabilis, nisi superstes ei exstitisset Henricus dux gloriosus, et vir ad regnum suscipiendum strenuus. Is tunc temporis ducatum in Bavariensi regno tenebat, populum pacifice regebat, pacem amplificabat, ecclesiarum facultates augebat, leges et religiones magnificabat. Tandem sic in ducatu vixit, quod omnibus placuit, ut de ducatu transduceretur ad regnum, de vexillo extolleretur in solium hereditarium. Hereditarium dicimus, quia, ut ab his qui genealogias computare noverant audivimus, a Carolo magno ex parte patris decimam septimam, ex [Col. 0011B] parte matris decimam sextam lineam propagationis tenebat. Insuper tertius Otto [forte, tertii Ottonis] post obitum in regem eligebatur, et IPSI TERTIUM AD INVICEM CONSANGUINITATIS GRADUM TENEBANT.« Haec ibi.

4. Rursus in eamdem sententiam loquitur Adelboldus paulo post pag. 434, ubi, recensitis S. Henrici aemulis, inter quos erat Theodoricus Lothariensis, de eo ait quod, »Henricum ducem in regno esse sciens heredem, noluit incipere quod non posset finire.« Mitto hic quae Hofmannus et alii asserunt, de reducta ab Ottone III ad septem electores imperii, regis Germaniae (uti tunc loquebantur) electione, cum satis certum videatur, ad S. Henricum usque hereditariam successionem locum habuisse; Sanctum vero eo jure regnum adipisci [Col. 0011C] non potuisse, nisi ex Ottoniano genere prognatus fuerit, quod clarissime semel et iterum hic pronuntiat Adelboldus. Neque obscure consentit Ditmarus, dum S. Henricum in libri sui quinti prologo, natum de stemmate regum affirmat; idemque, libri istius quinti initio, apud Leibnitium, pag. 365, jus hereditarium plane agnoscit, maxima procerum multitudine una voce respondente: »Henricum Christi adjutorio, et jure haereditario regnaturum.« Adde Sigebertum Gemblacensem, cujus haec sunt verba ad annum 1002: »Fuit quippe (S. Henricus) filius Heinrici ducis, qui fuit genitus de Heinrico, fratre primi Ottonis Imperatoris.« Unde restituendus Mabillonii lapsus in Annalibus Benedictinis, pag. 159, num. 25, dum S. Henricum scribit, »filium [Col. 0011D] Henrici ducis, Ottonis magni fratris;« ex dictis enim liquido patet legendum: Ottonis Magni ex fratre nepotis. Huc revoca Chronographi Saxonis ad dictum annum 1002, satis expressos terminos: »Praefatus dux Henricus nepos regalis in regnum eligitur.«

5. Plura huc non congeram testimonia, quae apud eumdem Chronographum an. 983, et alibi recurrunt, cum jam adducta abunde sufficere videantur ad eam, quam hic dare praetendimus, veram et exactam Henricianae stirpis notitiam, quidquid adversus eam pugnet Raderus aut alii, ex variis insignibus sive Bambergae sive alibi exstantibus. Salleri nostri syntagma de stirpe S. Henrici non vidi, [Col. 0012A] neque alios in ea disceptatione citari solitos, quorum omnium auctoritas ad Adelboldum, Ditmarum, Sigebertum et Chronographum Saxonem comparanda non est, saltem apud eos qui veritatis historicae momenta probe norint expendere: nam de Hezilonis cognomento Henrico Bavaro S. Henrici parenti adjecto (quem verius Rixosum, sed et pium dixeris, quidquid adversus Ottonem II molitus sit, ut habes in Vita S. Godehardi, IV maii num 7, pag. 504): de Hezilonis, inquam, appellatione, unde Raderus varia colligere nititur, nulla mihi altercatio; apud veteres deest omnino affictus character, atque ex adductis scriptoribus indubitatum omnino est, dicendum ipsum Ottonis magni ex fratre nepotem, adeoque S. Henricum ejusdem Ottonis in eadem linea pronepotem; [Col. 0012B] quo spectat Ottonis II diploma, apud Gretserum pag. 13, in quo Henricum Bavarorum ducem, hujus, quo de agimus, patrem, carum nepotem appellat, intellige patruelem, ut bene explicat Gretserus pag. 84, ubi genealogiam hanc nostram egregie confirmat. Ne diutius de re explorata disseram, consule Vitam B. Mathildis XIV Martii cap. 5, pag. 366, S. Henrici jussu scriptam ipsique dicatam, et dilucidam invenies Sancti nostri genealogiam, ac de imperio ejus vaticinium; quae omnia dubitare non sinunt quin S. Henricus ab Henrico Aucupe per synonymos patrem et avum originem traxerit.

6. Pluribus igitur hic supersedeo, neque ea omnia operosius adducere aut refellere lubet, quae a variis excogitata sunt, nationali potius spiritu [Col. 0012C] quam studio veritatis. Raderus ipse, post tam multa in Bavarorum gratiam ex insignibus gentilitiis et aliunde collecta, tomo demum quarto Bavariae suae sanctae, pag. 34 rei evidentiae postliminio cedens, haec verba inserere non dubitavit: »Henricum enim sanctum Saxonem origine jam volumus, ut ex Ditmaro liquet,« atque etiam ex aliis, quos jam abunde dedimus. Qui ambas sententias, nescio an serio, componere nituntur, aut nihil agunt, aut mere in vocibus ludunt, et ad inanes verborum commutationes omnia revocant. Non hic de patria pugnamus, ut pro Homero Graeciae civitates, nam S. Henricum in Bavaria et Abudia i natum, ultro et libenter concedimus: ast avito sanguine, aut ex [Col. 0012D] prioribus illis Bajoariorum dynastis aut ducibus originem duxisse, aeque negamus atque certum est Caroli V Caesaris progeniem, in Augustissimo Imperatore nostro Carolo VI superstitem, non Hispanam genere, sed Austriacam et Germanicam agnoscendam esse. Hinc ad reliqua in paragraphi titulo praefixa tuto procedimus.

7. Nominis Henrici etymon, ut ex Aventino recte notavit Gretserus, pag. 80, Germanicum est ab Dain vel Daim, quod est domi, et Reich, dives, et regnum atque imperium: inde Dainreich, Daimreich, etc. Veteres Honoricum dixere; ast in usu est Henricus, Hungari (pergit ex Aventino Gretserus) Haemericum, et, absque aspiratione, Aemericum vocant. Fuit Filius S. Stephani regis Hungarorum et [Col. 0013A] Giselae sororis S. Henrici Imperatoris. Significatur hoc nomine prudens et bonus pater familias, et qui colit regnum et imperium. Sub Henrici nomine noti sunt reges Germaniae seu Imperatores septem; Franciae reges quatuor, limata nomenclatura in Henri; Angliae reges octo: atque in Hispaniam usque transiit, habuitque synonymos reges quatuor sub Henrique nomine, quod Itali Errico pronuntiant. Notat praeterea Gretserus cognomenta habuisse Henricum imperatorem, sancti a sanctitate, pii a pietate, claudi a luxato femore. Frequentes vero fuisse hujusmodi appellationes regibus et Imperatoribus adjectas, vulgo notum est. Hinc Auceps ille, Henrici sancti proavus, quod aucupio delectaretur, et Humilis etiam dictus, quod coronam Imperialem detrectasset. [Col. 0013B] Ottoni II Rufi cognomen adhaesit, Ottoni III Pueri, quod puer regnare coepisset: Henricus III Niger dictus est, Conradus ejus pater Salicus. Nec in Francia defuere indita facillime cognomenta, ut habes in Carolis Calvo, Crasso, Simplice, Sapiente, etc., ut ad Graecos non accedamus, quibus non minor fuit libertas Imperatores suos agnominandi.

8. Et de pii quidem et sancti cognomentis S. Henrico tributis, res in comperto est, potissima imo sola quaestio vertitur de claudi appellatione, quam miris modis ei inditam narrant scriptores, quos inter is qui Sancti aliqualem vitam scripsit monachus, opinor; sed huc usque anonymus in fragmento Bambergensi, addendo capiti 22, longam historiam memorat, quam ut sugillare prorsus nolim, potiori tamen auctoritatis [Col. 0013C] pondere praeditam vellem, et majori veterum consensu firmatam, tradentibus aliis apud laudatum Gretserum, S. Henricum, in bello Longobardico contra Arduinum seu Hardwigum, »captum, cum, deceptis custodibus elapsus, de muro se praecipitasset, luxato fractove crure, postea claudicasse, unde CLAUDI cognomentum habuerit.« His adde, si lubet, quae in eamdem rem congessit Hofmannus, in citatis suis Annalibus, col. 38 et 39, et novissime Burchardus Struvius in Syntagmate historiae suae Germanicae, parte 1, pag. 372. Neque praetereundus est audatus etiam supra Gaspar Bruschius, tomo de Monasteriis Germaniae, ubi, pag. 87, Montem Monachorum, de quo nos abunde locuti sumus ad Acta S. Ottonis die secunda Julii, describens, alia obtrudit, [Col. 0013D] minus etiam credibilia, ut diversissima illa ejusdem rei diversimode narratae adjuncta, invitum etiam quemlibet de veritate ancipitem haerere compellant.

9. Claudicationem equidem admitto, at, ut verum fatear, in nullam adductarum a scriptoribus illis causarum multum inclinor; magis placent ea quae habet Browerus noster in Antiquitatibus Fuldensibus, lib. III, cap. 15, pag. 255, his verbis: »Hic idem Henricus (sanctus) cur Claudi cognomen tulerit, inquiri video. Nauclerus fama exceptum perhibet, ex objecto Regi coelitus viso id evenisse, cum Romae in ecclesia D. Mariae Majoris Christum Jesum, summum sacerdotem, Matre Sanctorumque stipatum [Col. 0014A] choro, rem divinam patrare conspicatus, simul ab Evangelio recitato, angeli manu librum ad se ferri vidit, osculo de more libandum; atque eo in ostento exiisse de mentis potestate, sensibus alienatis: cumque quid secum ageretur ille quidem nesciret, angelum, collaudata ejus pudicitia, et castimoniae studio, tetigisse nervum femoris, atque inde claudicare coepisse. At comperior equidem in ecclesiae Fuldensis membranis iis quibus munificentia ejus regia describitur, primis regnandi exordiis, cum se exerceret venatu, graviter a fera saucium, nomen inde populari jactatione Duffchols (grallator seu ligno saliens), id est claudi tulisse. Quamobrem ex hoc fere incursu claudicasse potius, cum majoribus credere liceat, [quam] ex angeli contactu, si illi [Col. 0014B] viso sua fides, testificationem retulisse conjugalis abstinentiae pudicitiaeque.« Clara haec, plana et sana sunt: neque vero prodigiis opus fuit ut, quod inter mortales adeo obvium est, S. Henricus ex recte gradiente claudus redderetur. Hinc ad Sancti aetatem, obitum et cultum progredimur.



§ II. Sancti aetas, annus et dies obitus, cultus, elogia.

10. Aetatem S. Henrici nec ab Adelboldo nec a Ditmaro repeti posse perspicuum est; prioris enim imperfectum est opus, desinens in anno 1004, alter autem Sancto non supervixit, praemature e vivis ereptus anno 1018. Monachus anonymus, quem Vitae qualiscumque auctorem supponimus, cap. 30 sic ait: »Defuncto itaque beatissimo Dei famulo anno regni sui XXIV, vitae LII, imperii vero IX,« etc. Ast hic in [Col. 0014C] primo charactere erat, cum Sancti exordium antea innexuerit anno 1001; verum ab VIII Idus seu VI Junii 1002 ad diem obitus XIII seu XIV Julii non potest reperiri nisi annus XXIII inchoatus; quocirca ab aliis rotundo numero solum regnasse dicitur annis XXII, ut Imperator vero annis X; quae omnia facile intelliguntur: non item quod mortuus sit anno MXXII, uti plures scripsere quos hic recitare non vacat, nedum refutare, non magis quam alios regni initia figentes anno millesimo. Omnium instar hic sit auctor Vitae S. Meinwerci in nostra editione, ad diem V Junii, cap. 13, num. 101, ubi dicitur: »S. Henricus cum totius Christianitatis inaestimabili moerore anno vitae suae LII, regni XXII, imperii X, Dominicae Incarnationis MXXIV defunctus;« quod plane [Col. 0014D] confirmat Chronographus Saxo ad dictum annum 1024, et terminis paulo expressioribus Annales Hildesemenses, quorum hi sunt characteres:

11. »MXXIV, Indict. VII, Heinrichus Imperator Nativitatem Christi Babenberg, Pascha Parthenopoli, Pentecosten vero Goslare honorifice celebravit. Qui postea Gruna venit, et ibi languore correptus decubuit; et cum totius regni moerore ah! ah! III Idus Julii hominem deposuit: sed XXII annis, hebdomadis V et uno die regnavit. Anima ejus requiescat in pace. Det requiem animae qui cuncta gubernat ubique.« Rectus est calculus, exclusis die VI Junii, quo rex declaratus, et XIII Julii, quo vita functus est; supersunt enim dies XXXVI, qui per septem divisi [Col. 0015A] pleno numero reddunt hebdomadas quinque et diem unum. Atque haec quidem satis pervia et obvia sunt, habeturque tota vitae periodus ad annum aetatis quinquagesimum secundum producta, et retrogrado ordine numerando figendus omnino est annus nativitatis ante mensem Junium DCCCCLXXII. Sic igitur rectissime in annotatis ad Vitae praedictae cap. 30 computavit Gretserus in hunc modum: »Moritur Imperator Henricus anno MXXIV, III Idus Julii. Natus est anno DCCCCLXXII Ratisbonae« (locum alium non procul inde dissitum, Abudiacum, notavit Raderus loco supra citato) »pridie Nonas Maii, ut ex Ditmaro notat Fabricius in Originibus Saxonicis.« Frustra hic pluribus discutias quod in dubium non revocatur.

[Col. 0015B] 12. De die obitus quaestionem movere possent auctaria Usuardina et recentiora Martyrologia in quorum aliquibus signatur S. Henricus III Idus, in aliis pridie Idus, quo expressissime refertur in hodierno Romano: »Bambergae, sancti Henrici primi Imperatoris, qui cum uxore sua Chunegunde perpetuam virginitatem servavit, et sanctum Stephanum Hungarorum regem cum universo fere ejus regno ad fidem Christi suscipiendam perduxit, cujus festivitas die sequenti celebratur,« ut proinde eo die mortalitatem exuisse plane censeatur. At pro Gretsero, praeter antiquos scriptores jam supra laudatos, aliosque, quos recensere superfluum judico, facit eadem S. Meinwerci Vita, loco citato hoc epitaphium referens:

[Col. 0015C] Henric Augustus virtutum germine justus,
   Haec servat cujus viscera putris humus;
Splendor erat legum, speculum, lux, gemmaque regum,
   Ad coelos abiit, non moriens obiit.
Idibus in ternis vexantem pondera carnis
   Julius aethereo sumpserat imperio.

13. Haec litem omnem prorsus dirimere videntur, quidquid in variis locis cultus fortasse fuerit S. Henricus XIV Julii, quem recentiores passim omnes unanimi consensu eo die annuntiant, et nos alibi ad hunc ipsum vel ad sequentem XV omnia ad Sanctum spectantia remisimus, secundum citatum modo Martyrologium Romanum, in quo hodie, ob solemnius S. Bonaventurae festum, Officium sancti Imperatoris [Col. 0015D] dilatum est ad praedictam XV, quod proprio die reponi commode non potuisset, cum S. Anacleti festivitate impediatur. Qui acciderit ut in Sancti natali consignando variaverint Martyrologia, compertum equidem non habeo, at, nisi multum fallor, modum omnem in ea difficultate occurrentem satis apposite dissolvit qui S. Henricum obiisse scripsit ipsa nocte inter XIII et XIV Julii intercurrente, sic ut ansa inde facillime accepta sit diversos ejus transitui dies assignandi; nisi forte solemnitas canonizationis, aut aliqua alia ratio intervenerit. Utcumque vero id factum fuerit, tametsi hodierna Sancti solemnitas ab Ecclesia, uti diximus, die sequenti, seu XV, hoc tempore constanter recolatur, Acta ejus [Col. 0016A] hac receptiori celebritate illustranda censuimus, ea quae ad ejus gesta et cultum pertinent hic prosecuturi, praemissis Usuardi nonnullis auctariis in quibus et XIII et XIV Julii collocatum invenimus, nam apud antiquiores nulla exstare potuit memoria Sancti, quem scimus undecimo primum saeculo ad Superos evolasse.

14. De caetero satis certum est inclytam adeo fuisse, et per totum orbem catholicum percrebuisse S. Henrici virtutum, pietatis et miraculorum famam, ut non diu post obitum pro Sancto haberi coeperit colique a fidelibus, praesertim a Bambergensibus, quos continuo institisse existimo, ut fundator suus in coelitum album referretur, quamvis, ut fit, ob varia incidentia, res in proxime sequens saeculum [Col. 0016B] dilata fuerit: quo intermedio tempore in usu esse potuerint, quas olim descripsit noster Janningus. »Missae speciales« pro sanctis virginibus conjugibus celebrari solitae, quarum hae sunt orationes: »Propitiare, quaesumus, Domine, animae famuli tui Henrici, et praesta ut, qui de tuis donis in hoc loco pervigili cura nomini tuo quotidiana praeparavit obsequia, perpetua cum Sanctis perfrui mereatur laetitia. Per Dom.« Secreta: »Hanc oblationem, quaesumus, Domine, ut ei ad salutem proveniat, cujus in hoc loco stipendiis nostra tibi servitus vegetata ministrat.« Postcommunio, etc., eumdem spectant. Oratio de sancta Cunegunde ita habet: »Praesta. quaesumus, omnipotens Deus, ut anima famulae tuae Chunegundae, omnium peccatorum suorum nexibus [Col. 0016C] absoluta, cum omnibus Sanctis tuis perpetua perfrui mereatur laetitia,« etc. Ex quibus certe patet abstinuisse per id tempus pios clientes a Sanctorum honoribus ipsis deferendis. Neque verosimile est, ante canonizationem S. Henrici nomen in sacros Fastos relatum fuisse, et primo quidem XIII Julii, deinde XIV, ut palam facient exempla hic subnectenda.

15. Inter codices nostros is qui de »sancto Henrico XIII« Julii primus meminit, est Hagenoyensis in Germania scriptus, his verbis: »In Babenberg, sancti Henrici Imperatoris confessoris.« Brevius Matricula Carthusiae Ultrajectinae: »Henrici Imperatoris.« Elogium concinnavit Editio Lubeco-Coloniensis: »In civitate Babenbergensi, depositio sancti [Col. 0016D] Henrici Imperatoris Christianissimi, qui regnavit XXII annis, sub anno Domini millesimo. Cui desponsata fuit sancta Cunegundis, filia Palatini comitis Rheni, virgo devotissima. Qui pariter virginitates suas Deo voventes, occulte virgines usque ad finem vitae permanserunt.« Paulo aliter Grevenus, in anno obitus exerrans: »Civitate Babenbergensi, sancti Henrici Imperatoris Christianissimi, hujus nominis primi quoad Imperatores, benedictionem imperialem seu coronam assecutos. Cujus uxor Cunegundis virgo sanctissima, juvenculaque pulcherrima, ad hoc virum suum induxit ut communi voto inter se perpetuam virginitatem servarent: in quo statu S. Henricus Christo serviens, anno Domini [Col. 0017A] MXXI beato fine quievit, miraculis clarens.« Hoc idem elogium ampliavit Canisius; neque in auctariis suis praetermisit Molanus, brevius tamen omnia complexus: »Apud Bamberge, sancti Henrici Imperatoris et confessoris.« Atque haec hactenus recte ad XIII Julii; quibus addi posset longior oratio Florarii Sanctorum, sic ut mirum sit adeo postmodum invaluisse diem sequentem XIV.

16. Pro hac inter codices nostros Usuardinos solum recurrunt Bruxellensis brevi hac phrasi: »Sancti Henrici, Romani Imperatoris et confessoris:« et Molanus, eum hoc die repetens: »Eodem die, sancti Henrici secundi, Romanorum Imperatoris et confessoris: qui obiit anno MXXI.« Lege, ut supra, anno MXXIV. Transiit anachronismus in Maurolycum, [Col. 0017B] qui hoc ipso die sic scribit: »Bambergae, sancti Henrici secundi Imperatoris sanctissimi, qui cum uxore sua Cunegunde virginitatem servavit: a quibus Bambergensis ecclesia fundata et dotata fuit, obiitque anno salutis MXXI.« Iisdem prope terminis signatur etiam a Felicio; sed, quod hic novum plane et mirum, a Galesinio praetermissus est, tum hoc tum praecedenti die. Qui versibus Sanctorum elogia intexuit, Brautius Satsinensis episcopus de Sancto hoc die cecinit: »Henricus primus, rex regum totius orbis, conjugis ornavit virginitate torum:« quod vero subjungit de conversa per S. Henricum Hungaria, explicatione indiget, quam infra suo loco dabimus: »Hungariae regnum, Stephano cum rege fideli, Henricus Christi subdit obsequio.« Alios recentiores [Col. 0017C] praetereo, uti et Bucelinum cum longo suo elogio, cui antiquiora et veriora substituere malui.

17. Haec inter vetustius nullum aut magis authenticum suggeri potest, quam quod libro suo quinto praefixit Ditmarus versibus hexametris in haec verba, non semper ad metrum exacta:

Henricus scandit, postquam puerilia vicit,
Ardua virtutum, natus de stemmate regum.
Huic pater Henricus dux, et genitrix erat ejus
Gisla suis meritis aequans vestigia regis,
Conradi patris Burgundiae [Burgundica] regna tenentis.
Nutrit praeclarum Wolfgangus praesul alumnum,
Qui sequitur Dominum toto conamine Christum.
Post necem [mortem] patris ductor successit herilis,
[Col. 0017D] Ejus et imperium longe spectat quoque clavum.
Maxima pars regni Slavo vastata crudeli [feroci]
Multum laetatur quod ab hujus pace potitur
Sedibus optatis, justeque rapacibus armis
Procul depulsis, ac diva lege sedatis,
Inflatos omnes contra se deprimit hostes,
Demulcens socios jocundo famine cunctos.
Si quo deliquit modicum, statim resipiscit,
Fructibus ac dignis curabat vulnera carnis.
Utilis Ecclesiae, cunctis miseratur ubique.
Merspurg, si scires hujus pia vota, sitires
Adventum tanti rectoris, et inclyta Christi
Munera laudares, condignaque praemia ferres.

[Col. 0018A] 18. S. Henrici virtutes et res gestas per varios annos et capita prosequitur Chronographus Saxo, ex quo satis erit paucula decerpere ad annum MIV. »Igitur rex Henricus, cultor aequitatis inclytus, et religionis divinae praecipuus, quaecumque regni negotia a decessore suo, tamquam puero, et ipso intempestivo obitu praeoccupato, relicta fuissent minus caute ordinata, ipse secundum Domini timorem restaurare justeque disponere studuit.« Videantur ibi quae ad restitutionem episcopatus Merseburgensis pie et religiose contulit Rex sanctissimus. En modicum fragmentum: »Postquam igitur Rex beati desiderii sui explevit votum, reversus Magdeburch, ne quod ex hac institutione archiepiscopo incusaretur intulisse damnum, quoddam sui juris eidem legali [Col. 0018B] testamento tradidit praedium cum omnibus pertinentiis suis, in Zeudici provincia situm. Nam ipse in Domino magnae devotionis Rex, de capella sua sumens non modicam partem reliquiarum beati Mauritii, hieme tunc forte redivivo frigore saeviente, terramque glaciali asperitate et nive cooperiente, a monte S. Joannis Baptistae, ubi servabantur, nudis pedibus, ut fertur, calore pietatis illum animante, tricesimo die depositionis Gisilharii archiepiscopi, in civitatem detulit, cunctis festivo ritu, ut par erat, eas suscipientibus, quas et sancto altari cum praedictis donariis obtulit, ipsumque diem in honore praefati Martyris ejus ecclesiae celebrare, quemadmodum adhuc habetur, instituit.«

19. Haud multum dissimile sancto Imperatori encomium, [Col. 0018C] sed brevius, concinnavit auctor Chronici Laureshamensis apud Freherum, pag. 72: »Ottone tertio Imperatore Romae defuncto, et per Heribertum Coloniensem archiepiscopum atque Godefridum ducem Aquisgrani sepulto, Henricus dux Bavariorum imperii fascibus arreptis rex eligitur, et Moguntiae solenniter ordinatur. Cujus quanta fuerint justitiae et pietatis insignia, testatur illa nobilis, quam condidit et in qua conditus est, Babenbergensis ecclesia. Siquidem tanto religionis amore ducebatur, ut monachorum pater appellaretur. Et sane,« inquit Mabillonius in Act. Bened. saec. VI, parte 1, pag. 434, »vere eorum patrem fuisse et patronum probant vetera passim instrumenta in eorum gratiam data,« quae vide ibi, cum elencho Sanctorum quos [Col. 0018D] pius Imperator vivens coluerit, imo totum elogium, quod hic inseri mereretur, nisi fixum esset sola vetustiora colligere, quale etiam illud quod habet auctor Vitae sancti Meinwerci apud nos cap. 2, num. 9, pag. 515: »Henricus dux Bajoaricus, secundum saeculi dignitatem locupletissimus, et litterarum studiis non tenuiter instructus, et quod his majus est, vir in omni perfectione ecclesiastica praecipuus.« Pluribus supersedeo, quae apud scriptores praesertim in Vita S. Meinwerci satis obvia sunt, cum nullus de sancto Imperatore sine merita laude meminerit. Reliqua ad sancti Imperatoris cultum spectantia dabit sequenti.



§ III. Canonizatio, elevatio sacri corporis, et translationes.
[Col. 0019A]

20. Utrum ad S. Henrici merita ostentanda aut gloriam ei conciliandam multum conferat visio quam ejus Vitae inseruit anonymus monachus, cap. 28, aliis examinandum relinquam; illustriora posteris argumenta praebuit gloriosus in Sanctis suis Omnipotens, dum ipsum pluribus egregiis miraculis inclarescere voluit, quibus demum motus Egilbertus Bambergensis episcopus, ordine nonus, eo rem perduxit ut sacri coelitum honores sancto Imperatori decernerentur. Id quo anno acciderit, primum expediam; deinde caetera prosequar. Ex Egilberti aetate pendet totius rei decisio, quandoquidem eo potissimum urgente procurata sit praedicta canonizatio, [Col. 0019B] et ad ipsummet directum Eugenii PP. III diploma, brevi producendum. Porro Episcoporum Catalogus novissime editus, et, ni fallor, ex Hofmanno contractus, episcopatus non nisi »quinquennium« Egilberto tribuit, quo ei »ecclesiae praefuerit sollicitudine vere paterna, dignus vita longiore. Obiit« autem »MCXLVI, sepultusque est in aede imperiali;« eique successit Eberardus Bavarus, eodem ipso anno electus. Cum igitur ad praedictum Egilbertum pertineat tota istius causae procuratio, ad ipsum autem destinetur Eugenii rescriptum, non potest ultra ejus tempora differri S. Henrici canonizatio, unde manifeste consequitur deserendum a nobis Baronii calculum, quem mirum est ad annum 1152 praedictam canonizationem distulisse, qui Eugenii [Col. 0019C] litteras ex nescio quo chronico Bambergensi prae oculis habuit.

21. Ita scribit ad dictum annum 1152, num. 3, ex Ottone Frisingensi in Friderico, lib. I cap. 63: »quod autem idem Otto meminit hic de Henrico Imperatore inter Sanctos relato, exstant de ea re in Chronico Bambergensi Eugenii PP. litterae.« Eas ibi subjicit Baronius, et nos infra dabimus: ast ipsum fefellit opinor, Frisingensis, dum ad annum istum 1152, Conradi III supremum, occasione ejus sepulturae, sic habet loco citato: »Juxta tumbam Imperatoris Henrici, ejus loci fundatoris, qui nuper auctoritate Romanae Ecclesiae in loca sancta levatus, pro sancto habetur, regio cultu eum sepelivit:« nempe ecclesia Bambergensis, quae Conradi corpus [Col. 0019D] alio transferri passa non fuerat. Nimis scrupulose particulam »nuper« accepit laudatus Baronius, quam ad annos aliquot extendendam esse docet aperte rerum series, adeo ut superstite Egilberto canonizationem Romae decretam oporteat (verosimillime anno 1145), solennius deinde celebratam cum elevatione et translatione sacri corporis ab Eberardo successore anno 1147, quod plane evincitur ex demonstrato superius Egilberti obitu; cui sane jam vita functo Eugenii diploma inscribi non potuit; audiatur Hofmannus, id disertius asserens, in Annalibus Bambergensibus, col. 121.

22. »Sequenti anno (1145) Babebergae lux ingens sanctitatis eluxit; quippe S. Henricus Imperator [Col. 0020A] sanctitatem suam, multis miraculis ad sepulturam editis, confirmavit, et se ad coeleste illud Dei atque Sanctorum consortium receptum esse comprobavit; ut Egilbertus episcopus hac de re legationem Romam mittendam, et Eugenium Pontificem de omnibus diligenter edocendum putarit. Quibus rebus cognitis, et legatorum relatione audita, Pontifex religione perfusus ipsum S. Henricum confessorem, hoc ipso anno, nempe post obitum ejus centesimo vigesimo primo, in Sanctorum numerum consecratione sua redegit; atque hac de re litteras Roma II Idus Martias ad Egilbertum episcopum et caeteros ecclesiae proceres dedit. Narrat Nunnesius monachus Johannem quemdam Cardinalem, canonizationis S. Henrici acriter obnitentem atque reluctantem, [Col. 0029B] luminibus privatum, atque intolerabili membrorum dolore correptum, severissimas temeritatis suae dedisse poenas. Demum vero eumdem, invocato ipsius confessoris nomine, sanitati pristinae fuisse restitutum.« Narratur ea punitio apud Gretserum cap. 39, estque inter miracula inferius ordine nonum, num. 9.

23. Diploma ipsum canonizationis non producit Hofmannus (sed 1145), neque mihi notum fateor citatum a Baronio Chronicum Hofmanni, sed vices supplevit Gretserus, ex aliquo anonymi apographo Bambergensi, unde bullam hic subnectimus: »Eugenius episcopus servus servorum Dei, venerabili fratri Egilberto episcopo, et dilectis filiis canonicis Bambergensis Ecclesiae, salutem et apostolicam benedictionem. [Col. 0020C] Sicut per litteras et nuntios vestros vobis mandasse meminimus, venerabiles fratres nostros N. S. Rufinae episcopum, et N. presbyterum Cardinalem pro diversis negotiis ad partes illas de nostro latere delegavimus, eisque viva voce injunximus ut ad ecclesiam vestram accederent, atque de vita et miraculis Henrici regis rei veritatem diligenter inquirerent, et litteris suis nobis significarent. Nunc autem eorumdem fratrum nostrorum et multorum religiosorum et discretorum virorum attestatione, de castitate ipsius, de fundatione Bambergensis ecclesiae et multarum aliarum, quarumdam quoque episcopalium sedium reparatione, et multiplici eleemosynarum largitione, de conversione regis Stephani et totius Hungariae, Domino cooperante, [Col. 0020D] per eum facta; de glorioso etiam ipsius obitu, pluribusque miraculis, post ejus obitum, ad ipsius corporis praesentiam divinitus ostensis, multa cognovimus.

24. »Inter quae praecipuum et memorabile plurimum attendentes quod, cum diadema sceptrumque imperii suscepisset, non imperialiter sed spiritualiter vixit. In toro etiam legitimo positus (quod paucorum fuisse legimus) integritatem castimoniae usque ad finem vitae conservavit. Quae quidem nos omnia simul perpendentes, atque devotionem vestram et ecclesiae Bambergensis, quae sanctae Romanae Ecclesiae soli subesse dignoscitur, diligenter considerantes, tametsi ejusmodi petitio, nisi in generalibus [Col. 0021A] conciliis admitti non soleat, auctoritate tamen S. R. E. quae omnium conciliorum firmamentum est, petitionibus vestris acquiescimus, atque ejusdem memorabilis viri, cujus exaltationem requiritis, fratrum nostrorum archiepiscoporum et episcoporum, qui praesentes aderant, communicato consilio, memoriam inter Sanctos de caetero fieri censemus, et anniversarium ipsius diem solemniter celebrari constituimus. Vestra itaque interest sic in S. R. E. obedientia et fidelitate persistere, et sic ei dignae devotionis obsequiis respondere, ut ampliori beati Petri et nostra gratia digni inveniamini. Datum trans Tiberim pridie Idus Martii:« nullo alio charactere apposito quo in certum annum deveniatur; unde facilius excusari possit Baronii lapsus, qui ad [Col. 0021B] episcoporum Bambergensium seriem oculos non intenderit.

25. Solemnem illam Henrici in Sanctorum numerum cooptationem secuta est, ut nuperrime dicebam, sacri corporis elevatio, et in decentiorem locum translatio, de quibus breviter laudatus Hofmannus ad an. 1147, col. 123: »Per eosdem dies ossa S. Henrici Imperatoris solenni caeremonia translata sunt. Et vero res facta est in hunc modum: Eberhardus episcopus, advocato Eberhardo archiepiscopo Salisburgensi, et Hermanno episcopo Brixiensi, atque una cum abbatibus, religiosis, et ipsis proceribus civitatis, accessit ad locum ubi conditum corpus fuerat, atque, egesta terra, sacra ossa inde levavit, et in tumbam marmoream transtulit, [Col. 0021C] eamque clavis obfirmavit.« Eadem paulo contractius habes in elogiis episcoporum pag. 6. »Eberhardus II, dux Bavariae eligitur MCXLVI, Pontifice Eugenio III, Conrado itidem III. S. Henrici ossa magna solennitate ad honoratiorem tumulum transtulit, et marmoreo, quod hodiedum videre est, monumento condecoravit.« Quousque extendatur istud »hodiedum,« necdum satis clare perspicio; colligendum id erit ex schedis nostri P. Joannis Gamansii, toties in Actis nostris laudati, qui eas describi curavit ex Ms. Catalogo Episcoporum Bambergensium S. Michaelis Bambergae; quas hic adducere operae pretium existimavi, cum ea suppleant quae in Hofmanno desiderantur.

[Col. 0021D] 26. Scriptor iste, qui nonnisi ad annum 1440 Annales suos perduxit, ubi anno 1379 civium Bambergensium seditiones adversus Lambertum XXX episcopum paucis memoravit, ita subdit: »Quibus verbis Lambertus in magnum timorem adactus, ad divinam implorandam opem confugit, et sequenti anno, clero ac populo advocato, tumulum S. Henrici aperuit, et reliquias ejus sacras protulit:« ex quibus quid tum gestum sit, vix, aut ne vix quidem intelligas. Haec paulo uberius citata Gamansii scheda, quam in ejus fide produco. »Sub isto reverendissimo in Christo patre ac Domino D. Lamberto, anno Dom. MCCCLXXX, Indict. III, die VIII mensis Julii, qua festum agitur sanctorum martyrum Kyliani ac sociorum ejus, regiminis sui sexto, [Col. 0022A] praesentibus honorabilibus viris ac dominis canonicis ecclesiae Babenbergensis D. Bertholdo de Hennberg, filio comitis Henrici de Hennberg, D. Udalrico de Thunfelt Scholastico, et D. Friderico Zotner de Halberg, matura et discreta deliberatione dominorum de capitulo ecclesiae Babenbergensis, et propter fidem certiorem sanioremque notitiam sanctarum reliquiarum sancti patris et fundatoris ecclesiae Babenbergensis D. Henrici Imperatoris, apertus est sarcophagus jam dicti confessoris, ab antea bene reclusus et seratus sigillatusque sigillo majori bon. mem. D. Eberh. episcopi IX (alias X) Babenhergensis ecclesiae.«

27. In quo quidem sarcophago inventae sunt reliquiae, quasi totius ejusdem corporis sacri ossa [Col. 0022B] veneranda, praeter caput, quod in alia theca deaurata reconditum veneratur. Ipsi vero de sano consilio, diligenti adhibita custodia, tantum mandibulam, brachium et duas costas cum parvis aliis ossibus praedictarum reliquiarum, foris honorabiliter recondendas, bonaeque custodiae mancipandas reservarunt, non tamen sine rationabili causa specialique devotione. Tandem ipsas reliquias S. Henrici in eodem sarcophago diligentissime iterato recluserunt; sigillantes sigillo capituli praedicti, quo ipsi domini utuntur ad causas. Inventae fuerunt pro tunc per eosdem dominos canonicos praedictos duae veteres schedulae, interiori thecae affixae, quarum una haec scripta continuit: D. Eberhardus primus hujus Babenbergensis ecclesiae episcopus praescriptum S. [Col. 0022C] Henricum Imperatorem tumulavit: Egilbertus nonus Babenbergensis episcopus canonizavit ipsum S. Henricum (nempe per Eugenium III Papam) et Eberhardus Dux Bavariae, decimus episcopus Babenb. transtulit praefatum patrem et fundatorem ecclesiae S. Henricum sanctisque locis venerandum commendavit anno Dom. MCXLVII, die XIII Julii, praesentibus ibidem venerabilibus principibus ac dominis D. Eberhardo Salzburgensi archiepiscopo et Hartmanno Brixiensi episcopo, cum multis aliis religiosis fidelibus ac Deo devotis.

28. Apertura sarcophagi requirenda est in posteriori capite sub tergo imaginis beatae Mariae Virginis, ubi scripta sunt haec verba: AUREA PORTA COELI. [Col. 0022D] LOCATIO RELIQUIARUM IN FESTO S. HENRICI AD SARCOPHAGUM SUUM. Pergit deinde scriptor Catalogi enumerare insignes aliquot Bambergenses reliquias, eo ordine quo ibidem in templo cathedrali dispositae sunt. »Caput, inquit, S. Henrici in medio locatur ante sarcophagum, ad altare sanctae Crucis, versus Orientem: a dextris exeundo e choro S. Petri, caput sanctae Cunegundis, et imago beatae Mariae Virginis. A sinistris S. Margaretae et caput S. Kiliani: a dextris exeundo a choro S. Petri, caput S. Theodori et sancti Dionysii; et versus Orientem caput argenteum. A sinistris cap. sanctorum Cosmae et Damiani, et caput argenteum: versus chorum S. Petri, caput S. Ottonis, et caput S. Pii papae et martyris.« Sequitur in charta Gamansiana miraculum [Col. 0023A] de restitutione in integrum imaginis Crucifixi eburnei, qui e longinquis terris a S. Henrico Bambergam comportatus, et fulminis ictu in frusta minutissima collisus et contritus fuisse dicitur die X Maii 1515 (annum 1516 notat continuatio Hofmanni apud Ludwig.). Utcumque id factum fuerit, ad rem nostram propius spectant quae de hac proprie dicta sacrarum reliquiarum translatione subjungit citata charta in hunc modum:

29. »Anno Domini MDXIII, Indict. 1, die 11 Septembris, sarcophagi antiqui sanctorum Henrici et Cunegundis fundatorum aperti sunt in corpore ecclesiae, retro altare S. Cunegundis, per reverendissimum nostrum dominum praenominatum de Lymburg, propter novam sepulturam praefatis sanctis [Col. 0023B] patronis ex marmore sculptam: in quo sarcophago antiquo reperta fuit vetusta capsa unica in qua erant pulveres de corpore S. Henrici, pars una de scapula seu spatula ejusdem, cum quibusdam de corio et serico, in quibus involutum fuit corpus S. Henrici. In sarcophago S. Cunegundis inventa est capsella aenea in qua inclusae fuerunt reliquiae de corpore S. Cunegundis, duae costae cum quibusdam aliis reliquiis ejusdem. In utroque sarcophago collecti sunt pulveres de corporibus amborum; quae reliquiae cum honore et reverentia in capsis suis ad magnam sacristiam sunt deportatae per praefatum D. Georgium episcopum, D. Casparum suffraganeum ejusdem, et D. Joannem abbatem coenobii S. Michaelis Montis monachorum. Expost praedictae reliquiae [Col. 0023C] in quatuor novas capsas sunt divisae, die IX mensis Septembris, die videlicet translationis S. Cunegundis, non sine dispositione divina, ad novum sunt sarcophagum deportatae atque reverenter impositae et inclusae per D. Georgium episcopum et D. Casparum suffraganeum, praesentibus ibidem D. Joanne abbate de Bantz; D. Georgio Stiber, decano eccl. Cath., D. Wilhelmo Schengk Barone de Limburg, cantor; D. Leonardo de Eglofstein doctore, Scholastico; D. Sebastiano de Kungsperg, cellerario, et aliis canonicis capitularibus dictae Babenbergensis ecclesiae, astante clero et populo, quantum basilica cathedralis capere poterat.«

30. Atque haec penultima est sacrarum S. Henrici reliquiarum solennis tranlsatio; nunc caetera subjicio [Col. 0023D] quae in eadem Gamansiana charta colliguntur. »Scriptura haec in pergamenea schedula reposita est ad plumbeam capsulam. In isto sarcophago lapideo, cum sua tectura lapidea olim supra terram elevato, fuit reconditum quondam corpus S. Cunegundis virginis et Imperatricis, ante translationem ejus. Nunc, propter structuram et erectionem novi sarcophagi, ut hodie cernitur, fuit hic sarcophagus sub terra reconditus S. Henrici confessoris et Imperatoris, ac hujus ecclesiae fundatoris.« Est quod ad claritatem hic desideres. »Porro altare S. Cunegundis quod nudius demolitum et confractum est, innovatum et erectum fuit, et per D. Casparum suffraganeum, die eodem post reliquiarum impositionem, [Col. 0024A] consecratum fuit, praesentibus adhuc omnibus jam supra nominatis. Atrium ante ecclesiam Babenbergensem, a porta Adae et Evae usque ad portam gratiae, eodem anno jam supra, lapideo pavimento stratum, ac muro pectorali cavatis lapidibus artificio magistrali per gyrum ac formam coronae circumdatum fuit, ne effunderetur ibi sanguis innoxius labente aliquo.« Hactenus charta, pro coronide adjungens quae habes apud Hofmanni continuatorem, col. 242. Alia religiosi cultus argumenta prosequamur.



§ IV. Reliquiae Bambergenses, sacra cimelia, mausoleum Henricianum, Officia ecclesiastica, et antiqua Missa.

31. De reliquiis et sacris Bambergensibus monumentis [Col. 0024B] ac cimeliis, cum, praeter ea quae ex Hofmanno et schedis Gamansianis jam proxime data sunt, nihil ad manum esset, ad fontem ipsum recurrendum censui, unde certius et securius quam ex iis quae Ludwigius vulgaverat, edoceri possem. Nec sane concepta spe frustratus sum, nam ope et praesidio R. P. Nicolai Pottu, Collegii nostri istic Rectoris, multa erudite suggessere nobilis, clarissimus ac consultissimus dominus Joannes Franciscus Xaverius Eppenauer, eminentissimi Electoris Moguntini et Episcopi Bambergensis archivarius, ut vocant; ac Adm. R. P. Dom. Otto Schugentes, Ordinis S. Benedicti ad Montem S. Michaelis, antiqua sua benevolentia, collatisque ad Acta S. Ottonis illustranda [Col. 0024C] pluribus olim suppetiis, notus et amicus, quorum subsidiariis manibus adjutus, nonnulla hic parato jam commentario inserere licuit, quae alias omnino praetereunda fuissent. Accessere a munificis sanctissimi patroni ac fundatoris clientibus necessaria ea auxilia, quibus istic delineata, hic vero in aes incisa sint varia, quae proinde omnium oculis et piae curiositati exponi potuere.

32. Ut ordine singula digerantur, ab iis incipio quae sacras reliquias propius spectant, easque primum partes quae aut in ipsa cathedrali ecclesia, aut in aliis Bambergensibus templis religiose asservantur. Jam proxime notavimus, in prima sacri corporis elevatione et exaltatione, sejunctum a reliquo corpore honorandum verticem, piorum cultorum [Col. 0024D] venerationi exponendum, ut praecedenti paragrapho etiam indicatum est. Sic ipsum describit Clar. Eppenauer, ut secundum decentem proportionem capiat coronam imperialem argenteam deauratam, gravem, gemmis orientalibus multis magnisque exornatam, aureisque hinc inde cimeliis circumdatam, cujus linea diametralis sit octo pollicum unius pedis, altitudo propemodum sex, unde facile colligatur magnitudo capitis, quod eo modo coronatum detineri ait, in pomo imperiali dextrae imaginis argenteae humanam staturam umbilico tenus adaequantis: Quam Romanae, infra exhibendae, non multum absimilem concipio, nisi quod in illa brachia exprimantur. Ex delineata corona de ejus pretio et elegantia statues, ridebisque cum Bambergensi, [Col. 0025A] binas illas ex S. Michaelis a Ludwigio sic exhibitas, ut alteram in solemnibus, alteram in quotidianis usitatam comminiscatur, cujus rei nec umbram [Col. 0026A] subesse mihi testatus est Schugentius. Sola hujus nostrae delineatio ad me missa est, quam satis feliciter excusam repraesento.
[Figure: [Figura] 21Kb]

[Col. 0025B] 33. Reliquias alias his ferme verbis descripit Eppenauer: Mandibula cum dentibus, inclusa thecae ex deaurato argento, decorata est octo pretiosis lapidibus; nonus in vertice est saphhyrus magnitudine adaequans duos pollices. Guttur similiter ita inclusum asserit crystallo diaphana, sed absque lapidibus pretiosis. Est in monasterio S. Michaelis, in quodam reliquiario ligneo, parva aliqua particula ossea de S. Henrici corpore. In monasterio Bambergensi S. Annae RR. PP. Minorum Ordinis S. Francisci Seraphici, in ambobus lateribus tabernaculi summi altaris, asservantur duo maxima ac integra ossa duorum pedum S. Henrici, quorum singula in longitudine adaequant unum pedem et decem ferme pollices; manifestum indicium, inquit, magnae, ut [Col. 0025C] supra dictum, staturae, ita ut ea proxime accedat ad pedes omnino septem. Haec Eppenauer, ex quo discere non licuit quo tempore ossa illa bina e tumulo extracta sint; infra patebit inde acceptas esse Romanas reliquias, de quibus brevi agemus. Nihil hic de »brachio et duabus costis cum parvis aliis ossibus, quae foris honorabiliter recondenda« desumpsit Lambertus episcopus anno 1380; ast inde fortasse reliquiae istae processerint, de quibus agemus paragrapho sequenti.

34. Neque vero praetereunda sunt sacra alia cimelia sanctissimi Bambergensium patroni, ibidem religiosissime custodita. Praecipua duo sunt, nempe [Col. 0026B] crux celeberrima, quam vidisse se testatur Henschenius ad Acta S. Cunegundis, quaeque in Monte monachorum seu ad S. Michaelis recondita est; item mantum, ut ibi appellant, seu pallium, mirabili artificio elaboratum, in sacrario ecclesiae cathedralis depositum: quae in appendice post Acta, singulari explicatione, qua poterit diligentia, illustrabuntur. Porro Henriciana alia quatuor manta seu pallia serica caerulei coloris, quorum unum per totum magna cruce exornatum est, refert Eppenauer; atque item »ensem S. Henrici proprium, bissecantem, sine vagina tamen, ad initium saeculi proxime elapsi, noviter consecrato domino episcopo Bambergensi Joanni Godefrido ab Aschausen Augustae a domino episcopo Augustano liberaliter datum, habentem [Col. 0026C] manubrium ellypsiforme ex crispato ligno buxino, longum tribus fere pedibus, latum sesquipollice.« Habe et reliqua ejusdem Clar. Archivarii verbis:

35. »Est, inquit, cuspis ferrea bissecans, tamquam pertinens superstes sui (S. Henrici) militaris vexilli, longa duobus pedibus cum dimidio, lata pollicibus duobus. Cuspis item similis vexillaris minor, longa uno pede, lataque ultra unum pollicem, quae ex traditione a S. Georgio, ipsi S. Henrico, ad devincendos paganos, miraculose obvenisse dicitur. Exstat denique ensis quidam brevis cum vagina vili, cinguloque appenso, una solum acie, manubrio angulari eburneo, circumcincto parvo annulo argenteo [Col. 0027A] ensem versus, cui nitido graphio insculpta sunt quatuor signa Evangelistarum. Pie creditur nunc ensem instrumentum esse martyrii S. Adriani, quod longum in totum uno pede cum septem pollicibus, latum autem pollice uno et quarta parte.« Hactenus relatio, in qua id postremum notatur: asservari ea omnia in tholo quodam ecclesiae cathedralis, »quae venerationi publicae plurima ex parte diebus festivis ad altare S. Chunigundae, tumulo proximum, exponi solent.« Sunt et libri sacri, ut Missales, Graduales, et id genus alii, pretiosissime cooperti, picturisque suis ornati, qui a sanctissimo patrono, ecclesiae a se fundatae, relicti dicuntur, cum ipsa Cruce postmodum exhibendi. At jam tumulus ipse, utpote patentissimum utriusque sanctissimi conjugis cultus [Col. 0027B] argumentum, paulo attentius inspiciendus est, ipsiusque laudati jam toties Clar. Viri calamo describendus.

36. Repetenda hic paucis, saltem in memoriam revocanda, quae paragrapho praecedenti ex chartis Gamansianis fusius dicta sunt de primo »marmoreo qualicumque monumento« per Eberhardum II episcopum Sancto tamquam populari erecto; tum vero de »nova sepultura« anno 1513 »ex marmore sculpta,« ad quae non satis adverterunt qui, ex nescio qua traditione, persuasum habuere idem hodie monumentum Henricianum exstare quod olim Sancto erexisse dicitur Eberhardus II, quodque antea in medio navis ecclesiae cancellis ferreis circumseptum fuit, tandem in choro S. Georgii aliquot [Col. 0027C] gradibus exaltatum. Haec praepostere circumferri satis observaveram, certius vero me docuit laudatus R. P. Rector, ex inscriptione Germanica, in archivo reperta et sic latine versa: »Sciendum est quod marmoreus tumulus, qui in ecclesia cathedrali supra sepulcrum S. Henrici et S. Cunegundis visitur, constructus et clathris ferreis munitus fuerit anno MDXVIII, qui annorum numerus infra in pede tumuli expressus est.« Eam notam modo abesse nil mirum est, cum basi novae impositus sit tumulus hodie restauratus. Scripturam autem Germanicam pro anno 1513 perperam expressisse annum 1518 probat jam citata Gamansii charta, cui similem, recentissime repertam, submisit sedulus Collaborator, dum haec praelo subjiciebantur. [Col. 0027D] Diversitates inter utramque schedam tanti non sunt ut notari mereantur; nec vero, typis jam compositis, notari potuere.

37. Praeclarissimo novo operi immortuus est munificus hodiernae sepulturae restaurator, Melchior Otto episcopus, e vivis ereptus anno 1653, sed prius destinatis ad rem totam consummandam necessariis subsidiis, quae proinde soli ipsi adscribitur, ut ex inscriptionibus mox referendis apertissime datur intelligi. Postremam igitur illam sacrarum utriusque sanctissimi conjugis, in amotum e media templi navi restitutumque in choro S. Georgii marmoreum tumulum, reliquiarum translationem seu transpositionem solennissime demum et festivissime peregit ejus successor Philippus Valentinus Voit a [Col. 0028A] Reinech, IX Septembris 1658, invitatis ad insignem celebritatem suffraganeo Herbipolensi, abbatibus quatuor Bambergensibus, ac parochis circumquaque ad quatuor milliaria dissitis; quibus praesentibus sacras reliquias imposuit ac inclusit, die festivo per totam dioecesim indicto, quem dictus suffraganeus pia non minus quam eleganti ad confertissimum populum dictione panegyrica in laudem SS. Henrici et Cunigundae directa honoravit, sub themate: »David et omnis domus Israel ducebant arcam testamenti Domini in jubilo et clangore buccinae, II Reg. VI vers. 15.« Exstat de hac re transmissa ad me ex archivo Bambergensi inscriptio litteris majusculis expressa, quam hic reddo. »Anno D. MDCXLIX, 2 Septembris, jussu Reverendissimi [Col. 0028B] et Illustrissimi principis ac D. D. Melchioris Ottonis, SS. Henrici et Cunegundis sepulcrum marmoreum e media navi ecclesiae ad chorum D. Georgii, velut locum magis conspicuum, fuit translatum: sacrae vero reliquiae, quatuor ligneis arculis occlusae, in sacristia tantisper servatae, donec Reverendissimus et Illustrissimus princeps ac D. D. Philippus Valentinus easdem, huic tumbae honorifice insertas, cura sumptuque magnifico, assistentibus D. D. Francisco Conrado a Stadion praeposito, Georgio Henrico a Kunsberg decano, Joanne Philippo ab Egglofstein decanatus coadjutore, Martino a Seckendorff seniore, nec non Suffraganeo Herbipolensi, quinque abbatibus ac caeteris capitularibus, clero populoque universis, summa cum religione, [Col. 0028C] instituta ad hoc per urbem processione solenni, curaverit transferri, et hocce renovato marmore recondi MDCLVIII, die Septembris nona.«

38. His de ultima illa sacrarum exuviarum translatione praemissis, tumulum ipsum sic divisum exhibeo ut partes singulae oculis pateant, adjectis dimensionibus ab Eppenauero mecum communicatis, quas ejus verbis, quemadmodum et caetera eo spectantia, describo. »Longus est, inquit, septem pedibus ac undecim pollicibus (unius pedis Noribergensis in duodecim pollices divisi), latus tribus pedibus et 2 pollicibus; altus vero quatuor pedibus ac 5 pollicibus. Continet exterius historias quinque, quas superne concludit tegumentum cum delineatione num. I, prae se ferente sanctos Heinricum et Chunigundam, [Col. 0028D] justae staturae humanae, artificiosa sane manu statuarii illo saeculo.« Quaerimus qui certo statuat utrum saeculo XII, an potius XVI elaboratae sint. »Amborum Sanctorum pedibus ibidem substrati jacent duo leones gentilitii, quorum prior in dextera S. Chunigundae, praeter rhombos habet duos coronatos parvos leones, sinister vero praeter rhombos, ducatum Bavariae involventes, duas bicipites aquilas, non coronatas, quae duo insignia optime aeri incisa exhibet P. Raderus in sua Bavaria sancta, volumine 1, fol. 103 verso.« Utique; at quae inde se confecisse existimabat Raderus, melius alibi revocanda censuit; ut ex appositis istic insignibus nihil concludi posse fateri compellamur.
[Col. 0029] [Figure: [Figura] 39Kb] [Figure: [Figura] 51Kb]

[Col. 0031A] 39. Neque inter historias istas anaglyphice ibi effigiatas, desunt quae exactae veritatis limam subire refugiant. Earum prima sub num. 11, in facie anteriori, navim ecclesiae cathedralis respiciente, refert obitum S. Henrici, relictam virginem indigitantis, quam et paulo elegantius expressit Raderus, nosque ab obtrectatorum calumniis suo loco vindicavimus. Non ita placet, quae in facie laterali bilancem repraesentat, praeponderantemque calicem, de qua historia candide pronuntiat Eppenauer, »aevi sui simplicitate potius gaudere quam acribia theologica,« uti et nos alibi satis explicuimus. Proxima, in eodem tumuli latere, satis rudi minerva exhibet liberationem miraculosam a calculo, ope S. Benedicti in monte Casino, de cujus [Col. 0031B] adjunctis suo loco etiam actum est. In altero tumuli latere, sub num. III, vomeres ignitos illaesa calcat S. Cunegundis, cujus etiam rei vividior imago est apud laudatum Raderum. Ultima demum in eo versatur ut memoriam renovet miraculosae distributionis mercedis diurnae pro mercenariis incumbentibus fabricae S. Stephani, e scutella, in qua pecuniam S. Imperatrix pro solutione exponere consueverat, de qua videndus Henschenius ad III Martii, Commentarii sui § 4, n. 25. Reliquum verbis Eppenaueri absolvo.

40. »Finit dictas quinque historias tumuli inscritio D. Episcopi Bambergensis Melchioris Ottonis, in facie ultima sub num. III orichalceis inclusa cimeliis, vel potius tabulis, quae summum altare chori [Col. 0031C] S. Georgii martyris respicit, his verbis:

In facie A


GLORIA HAEC EST OMNIBUS SANCTIS EJUS.

In facie B


D. O. M. HUMANI GENERIS REDEMPTORI JESU CHRISTO; HUJUS ECCLESIAE FUNDATORIB., TUTORIB., PATRONIS, DIVIS HENRICO ET KUNEGUNDAE CAESAREIS ET VIRGINEIS CONJUGIBUS ARAM, TROPHAEUM, MONUMENTUM SACRAVIT, EREXIT, POSUIT M. O. E.

Suntque merae literae majusculae quarum tres ultimae [Col. 0031D] designant Melchiorem Ottonem Episcopum.« Superest ut de Officiis ecclesiasticis paucula subjungamus.

41. Variis diebus variisque Officiis, pro recepto particularium ecclesiarum ritu, S. Henrici festivitatem olim celebratam fuisse supra indicavimus; neque singula recensere modo juverit, dum in Romano Breviario pro tota Ecclesia hodie praescriptum est, relatumque Sancti nomen in Martyrologium XIV Julii, atque ob dilatum praedictum Officium, sequenti die XV denuo signatum, tametsi neutro die ipsum obiisse supra ostenderimus. Quae sanctis conjugibus, ad exemplum SS. Apostolorum Petri et Pauli, communia sunt, jam olim explicuit [Col. 0032A] Henschenius in Comment. praevio ad Acta S. Cunegundis, num. 9, nonnulla istic adducens ex Vita, Bruxellis an. 1484 excusa, quae hic repetere, quid aliud esset quam actum agere? Inter schedas nostras exstant Mss. Officia Passavii et alibi recitari solita; ast ea auctoritatis non magnae, utpote erroribus infecta, quibus nec omnino vacuum est hodiernum Romanum, ex S. Michaelis Bambergensis, ni fallor, acceptum, in quo ad accommodum sensum reducenda sunt haec postrema primae lectionis verba: »Benedictum VIII, a quo imperii coronam acceperat, profugum excepit, suaeque Sedi restituit:« uti et illa in lect. 2: »Pannoniam adhuc infidelem, tradita Stephano regi sorore sua in uxorem, eoque baptizato, ad Christi fidem perduxit.«

[Col. 0032B] 42. Etenim vel in hypothesi quod Benedictum VIII profugum susceperit S. Henricus, quod mihi necdum verosimile est; in ea, inquam, hypothesi proprie dici non potest suscepisse ipsum profugum »a quo coronam acceperat;« supponitur enim fugisse Benedictus an. 1012, ubi Sanctus coronam primum accepit an. 1014. Stephanum porro a S. Henrico ad fidem perductum paulo latiori acceptione intelligendum est, cum is, Geiza parente jam Christiano natus, infans baptizatus sit. Et sane jam pro fide Christiana non semel decertaverat, priusquam Giselam uxorem duceret. Ad regni Hungarici conversionem non parum profuisse contractam inter sanctos affinitatem, id quidem minime dubium est, at nos hic periodos, ut jacent, expendimus. Est et Officium [Col. 0032C] S. Henrici proprium in Breviario Bambergensi, Dilingae excuso an. 1575; ast in eo nihil magnopere novi occurit, quandoquidem lectiones desumptae sint ex Anonymi Legenda, antiphonae autem, responsoria et id genus alia, aut communia ferme sint, aut eumdem fontem satis redoleant. Ponitur haec oratio propria: »Deus, qui beatum Henricum, post terrenum imperium insignitum, aethereis sedibus collocasti; tribue, quaesumus, ut quem signis miraculorum clarere cernimus, eumdem intercessorem in angustiis sentiamus:« quae accepta est ex vetusto Missali Bambergensi, unde Missam propriam ad me misit laudatus R. P. Rector Nicolaus Pottu, hic a me paucis describendam.

43. Est ea de communi Conf. non Pont., cujus [Col. 0032D] Introitus Os justi. Sequitur jam dicta oratio, cui indivulse subjuncta est propria de S. Cunegunde. Epist. Justus cor suum tradit.« Graduali peculiaris hic versus connexus: O »[forte hoc]! totius monarchiae sceptrum regens solidum, nactus es, Heinrice, die coeli culmen fulgidum. Te rogamus in hoc die, strati flexo poplite, ut ad regnum hierarchiae ducas nos, Rex inclyte.« Deinde haec sequentia: »Laudet omnis spiritus Christum, qui divinitus coronavit gloria gloriosum confessorem, quem patronum et auctorem haec colit ecclesia. Homo vetus in peccatis primam stolam novitatis recepit cum annulo: Quisque mente puriore plaudit manu, psallit ore, digne Dei famulo. Post sex legens, dubitat Rex quem [Col. 0033A] sensum teneat oratio truncata. Sextus annus volvitur, et problema solvitur, corona duplicata. Purgatura criminis notam, virgo Virginis vindicat pudorem. Purgat adulterium, ignitorum vomerum non sentiens calorem. In Cassino monte curam Benedicti post pressuram longam sentit calculi: quem, dum nusquam sit contactum corpus, tamen inde tractum admirantur singuli. Angelus fortis militat in castris, victor victorem gloria coronans, hoste fugato. Precibus crebris instat, alienis curis vacuus, Deo vacans saepius, orbe pacato. Dum migraret ex hac vita, finem rei eremita didicit ex daemone: Nil inventum morte dignum, neque foenum neque lignum, nil hominis in homine. Talis Christo deservivit, talis Christo vivens vivit in aeterna patria servus [Col. 0033B] tuus et amicus; tua, Deus, nos Heinricus, consoletur gratia.«

44. Quae hic ad historicam veritatem satis exacta non sunt, suis locis discussa invenies. Evangelium ponitur; »Homo quidam nobilis.« Offertorium: »Posuisti, Domine.« Secreta: »Praesentia munera, quaesumus Domine, ita serena pietate intuere, ut sancti Spiritus perfundantur benedictione, et in nostris cordibus eam dilectionem validam infundant per quam S. Heinricus, confessor tuus, omnia corporis impedimenta devicit.« Communio eadem est est cum Offertorio, »Posuisti, Domine.« Completa seu Postcommunio: »Plebs tua, Domine, S. Heinrici confessoris tui se glorificatione magnificet, et, eodem semper precante, te mereatur habere rectorem. [Col. 0033C] Per Dominum.« Alia de Sancto oratio: »Adsto supplicationibus nostris omnipotens Deus, et, quibus fiduciam sperandae pietatis,« etc. Ex praedicti Missalis folio, ad me directo, patet, majoribus Teutonicis litteris satis elegantibus excusum esse, cum variis rubricis apte intermixtis, ad cujus calcem, ex temporis istius more, hujusmodi epigraphe adjungitur: »Anno Incarnationis Dominicae MCCCCXCIX, quarto Kal. Junii, liber Missalis, in laudem et gloriam sanctae ac individuae Trinitatis, intemeratae Virginisque Mariae, in civitate Babenbergensi, per magistrum Joannem Pfeyl, praefatae civitatis incolam, quam diligentissime impressus, finit feliciter.« Haec de monumentis, Officiis, veterique Missa Bambergensibus dicta sufficient; nunc sacras reliquias, alio [Col. 0033D] translatas, investigemus.



§ V. Reliquiae alio translatae, praesertim Romam, ad templum domus Professae Societatis Jesu.

45. Ex jam deductis satis manifestum est praecipuas sacras exuvias utriusque sanctissimi conjugis Henrici et Cunegundis in ipso Bambergensi mausoleo hodiedum asservari, quanquam partes nonnullae alio ad venerationem translatae sint, quas mihi promptum non sit sigillatim enumerare. Suggerit charta Gamansiana, superius citata, anno Domini 1501, Indict. I (voluit dicere IV) die XVIII Julii factam inter Gabrielem Eystettensem episcopum et Vitum Bambergensem piam sacrorum pignorum commutationem. sic ut ille Bambergensibus donaverit [Col. 0034A] »De brachio sancti Willibaldi episcopi et confessoris, ac S. Walpurgis, ipso die consecrationis ipsius Viti:« quando »e converso idem D. Vitus de consensu dominorum capituli sui, dono dedit eidem Gabrieli episcopo de reliquiis S. Henrici petiam,« seu partem »unam;« atque »item de gutture ejusdem: item de S. Cunegunde, praesentibus ibidem venerabilibus egregiis dominis Carolo de Seckendorff decano, Georgio de Schwinburg, et Friderico de Quedwiz senioribus capitularibus et canonicis, ad haec capitulariter deputatis.« Non est inverisimile pias hujusmodi commutationes factas esse cum aliis Germanicis ecclesiis, unde ad ipsas pervenerint S. Henrici reliquiae, tametsi de iis nihil publicis tabulis consignatum comperiam.

[Col. 0034B] 46. Nihil pronius esset quam de Herbipolensibus id suspicari, nisi aliunde constaret S. Kiliani sacra lipsana Bambergae exstitisse, quin et Sanctum istum patroni loco habitum ante S. Henrici tempora, ut fidem faciunt diplomata, in quibus S. Kilianus, ipsamet S. Henrici aetate, cum S. Georgio conjungitur. Caeterum praedictis commutationibus longe antiquiorem esse oportet notabilis haud dubie sacri corporis partis translationem in Merseburg, de qua tam diserte agit Anonymus apud Gretserum, cap. 41, apud nos inter miracula num. 11, quam non diu post celebratam Sancti canonizationem accidisse qui dixerit, haud multum a vero aberraverit, cum eo ferme ordine a dicto scriptore referatur: »Tempore illo quo venerabilis abbas Merseburgensis ecclesiae Volcmarus [Col. 0034C] reliquias B. Henrici confessoris Saxonicae terrae invexit.« In Poloniam usque transiisse intelliges ex miraculis infra, num. 18. An et quo pacto perierint jam dictae reliquiae Merseburgenses, haud equidem scio; verum, ex instrumento quod ad me misit laudatus supra Clar. Eppenauer, liquido patebit reliquias alias eodem destinatas fuisse, procul dubio ut amissis prioribus substituerentur.

47. Litterae sunt Adolfi Merseburgensis episcopi, Anhaldiae principis, ad Georgium a Limburg episcopum Bambergensem, datae »die veneris infra festum S. Martini« nempe XIII Novembris anno 1517, quae latine versae sic sonant: »Nostra amicabilia officia praevia; Venerabilis in Deo Pater, imprimis dilecte domine et amice. Cum dilectio vestra, ad rogatoriam [Col. 0034D] nostram petitionem, quasdam S. Heinrici Imperatoris sacras reliquias concesserit, easdem a dilectione vestra submissas, cum veneratione, grato benevoloque animo accepimus. Et quamquam pro tam aestimabili dono, quod temporali nulli pretio aequiparandum est, nobis et ecclesiae nostrae concesso, dilectioni vestrae obstrictos nos esse profiteamur, cui tamen obligationi satisfacere in nostra potestate nullatenus est; nihilominus in ecclesiae nostrae sanctis patronis et praecipue dilecto S. Heinrico Imperatore confidimus, eos, optatam in hac temporali, et apud Deum imprimis in vita aeterna felicitatem exorando, idipsum dilectioni vestrae centuplum compensaturos.« Quamdiu thesaurus iste, a signata [Col. 0035A] fatali Lutheranae apostasiae epocha, istic in pretio et debita veneratione fuerit, haud ita promptum est investigare.

48. Persuasum habeo et alias ecclesias pretiosarum exuviarum participes fuisse, quamvis ad manum non sint instrumenta quibus de iis certiores reddamur. In ipsam Hispaniam penetrasse testes sunt collegae nostri Pinius et Cuperus, quibus bibliothecam S. Laurentii Escorialensem lustrantibus apertus est insignis thesaurus reliquiarum eo congestarum a Philippo II rege, magnificentissimi istius palatii, coenobii et templi conditore, ea occasione quam notissimam existimo. In eo sacrario repererunt ternas sacrarum S. Henrici exuviarum particulas, minores duas aliis conjunctas, partem porro [Col. 0035B] majorem ejus pellis, ad digitos quatuor in longum, duos in largum extensam; quae unde eo accesserint, in ipso Lipsanologio, seu reliquiarum catalogo, traditum non est. Monuit me etiam laudatus Eppenauer, sub regimine Reverendissimi et Celsissimi principis Petri Philippi a Dernbach episcopi Bambergensis, intra annum 1672 et 1683, ad petitionem magni ducis Etruriae, quasdam S. Henrici reliquias Florentiam destinatas esse, ast ubi eae modo expositae sint, aut quo in honore habeantur, compertum non habeo.

49. Longiorem de aliis quaquaversum transmissis sacris pignoribus disquisitionem hic non instituam; at praeteriri non potest Societatis nostrae in sanctissimum Imperatorem propensissima veneratio, qua [Col. 0035C] impulsi Patres Assistentiae Germanicae, quemadmodum Patres Galli sacra S. Ludovici regis lipsana impetraverant, post vias varias primum tentatas, tandem Serenissimi Electoris Bavariae Maximiliani, summi ejusdem Societatis fautoris et patroni, studio et auctoritate, votorum compotes facti sunt. Rem omnem promovisse et ad felicem exitum perduxisse videtur R. P. Gualterus Mundbrott, per id tempus Romae pro Germania apud Adm. R. P. N. Mutium Vitellescum Assistentis munere fungens, qui, ut apud Serenissimum Electorem gratia et favore valebat, sic eum induxerit, ut, interpositis officiis suis, a Reverendissimo et Celsissimo Francisco Bambergensi et Herbipolensi episcopo S. Henrici reliquias postulaverit, easdemque demum optato successu consecutus [Col. 0035D] sit. Serenissimi et nunquam satis nobis laudandi Maximiliani Electoris litteras nancisci non potui, verum ex ipsius Francisci episcopi responsoriis, concessi pretiosissimi thesauri testibus, porrectarum precum substantia facile colligitur: habent, ex Germanico Latine versae:

50. »Serenissime Princeps. Nuperis Serenitatis vestrae, quibus sibi aliquid de reliquiis S. Henrici, ecclesiae meae Bambergensis patroni et fundatoris, communicari cupiebat, obedivissem quantocius, si praefatae meae cathedralis reliquiae ad manum fuissent. Quae cum, ante primam hostium irruptionem, ut servarentur, necessario Villacum in Carinthia transferri debuerint, neque hactenus ob inquietam securitatem [Col. 0036A] reportari potuerint, nihilominus sedulo inquisivi num forte aliquid illius Sancti in aliis ecclesiis reperiretur; ac deprehendi tandem hic apud Patres Franciscanos fragmentum de osse femoris praedicti sancti Patroni mei, ab aliquot centenis annis summa cum veneratione in eorum ecclesia asservatum, cujus partem bonam mihi petenti donarunt, quam Patri Provinciali Capucinorum, aliis de causis eo abeunti, Serenitati vestrae offerendum tradidi: atque amice rogo Serenitatem Vestram, eam boni ut consulat, meque et ambas meas ecclesias cathedrales quavis occasione commendatas habere dignetur. Bambergae, III Novembris MDCXLI. Vestrae Serenitatis officiosissimus et obsequentissimus, Franciscus episcopus Bambergensis et Herbipolensis.«

[Col. 0036B] 51. Has ipsas reliquias ex dono Serenissimi Electoris, misit eodem anno 1641, die V Decembris, R. P. Rector collegii nostri Monachiensis Georgius Spadser Romam ad praedictum R. P. Gualterum Mundbrott, ut ex ipsiusmet epistolae tum datae verbis clarius intelligitur. Sic scribit. »Reverende in Christo Pater: Utor occasione postae Electoralis, per quam mitto R. V. particulam de osse femoris S. Henrici Imperatoris. Addo litteras Illustrissimi et Reverendissimi Episcopi Herbipolensis ad Serenissimum Electorem nostrum, quibus redditur testimonium omni exceptione majus, de iisdem reliquiis. Serenissimus Elector gratiose salutat Rev. V. eique praedictas reliquias, haud exigua sollicitudine ac labore conquisitas, per me transmittit, jubetque [Col. 0036C] Rev. V. hunc suum conatum boni consulere; sperasse se quidem aliquid majus ab Episcopo, maxime post amplissima et identidem repetita promissa, sed his pro hoc tempore debere se contentum esse, et vicissim rogare ut et Rev. V. tenuitatem hujus munusculi non aspernetur.«

52. Minime vero aspernatus est pretiossimum donum P. Mundbrottius, verum ipsas illas reliquias anno insequenti, mense Septembri, praesentavit Illustrissimo D. Joan. Bapt. de Alteriis episcopo Camerinensi, Eminentissimi Cardinalis Urbis Vicarii vices gerenti (qui postea summus Pontifex fuit Clemens X) approbandas, quod ille, omnibus rite examinatis, benigne praestitit, die VII mensis praedicti, tenore sequentium litterarum: »Universis ac singulis [Col. 0036D] praesentes litteras inspecturis fidem facimus et attestamur qualiter hodie coram nobis allata fuit, ab adm. R. P. Gualtero Mundbrott Societatis Jesu pro Germania Assistente, quaedam pars de osse femoris S. Henrici Imperatoris, pro cujus veritate et validitate ostendit nobis sufficientes attestationes: cumque nos ipsam sacram reliquiam ut veram supradicti Sancti comprobaverimus, eidem adm. R. P. Gualtero eam aliis donandi, ac in ecclesiam collocandi, ut a piis fidelibus venerari possit, licentiam et facultatem in Domino concedimus et impertimur. In quorum fidem, etc. Datum Romae, hac die VII Septembris MDCXLII. J. B. episcopus Camerinensis V. gerens.«
[Col. 0037] [Figure: [Figura] 58Kb]

[Col. 0039A] 53. Obtenta ea facultate, haud diu cessatum est quin praefatae S. Henrici reliquiae in domus Professae Romanae templo, Jesu Servatori sacro, debita veneratione et cultu honorarentur. Curata mox est, aut antea fortasse jam praeparata insignis lipsanotheca argentea, qualem hic descriptam cernis, altitudine pedes circiter sex, latitudine quatuor ferme adaequantem, affabre factam a peritissimo illius temporis artifice, cui an parem modo Roma habeat, merito ambigit R. P. Franciscus Wenzel Assistentiae Germanicae hodie Substitutus, cujus curae et benevolentiae acceptas refero plerasque omnes deductas hic notitias, cum ipsa delineatione, ex qua eadem in aes incisa exhibetur, ad sancti Imperatoris gloriam, probandumque Societatis erga eum cultum et reverentiam. [Col. 0039B] Ne vero existimes minori pietate quam pretio S. Henrici memoriam istic recoli, solet quotannis lipsanotheca, recurrente anniversaria Sancti festivitate, in magnifica S. P. N. Ignatii, ardentibus plus solito cereis, ara exponi, gravioribus quibusque domus nostrae Patribus rem sacram eo die ad eam facientibus. Aliis porro per annum festivitatibus, in ara principe cum Ludoviciana collocatur, restaurata quodammodo in Urbe mundi capite utriusque sanctissimi Principis veneranda recordatione. His de cultu hactenus abunde expeditis, ad Sancti gesta eorumque scriptores gradum facimus.



§ VI. Scriptores Vitae, aliique de S. Henrico agentes.

54. S. Henrici Legendam ex saeculi sui, nempe XII [Col. 0039C] vel XIII, more scripsit Anonymus, qui monachus fuisse videtur; idem ille, opinor, a quo postmodum S. Cunegundis gesta memoriae commendata sunt, ad III Martii ab Henschenio illustrata: more, inquam, istorum temporum, nam particulares potissimum virtutes, munificentiam in exstruendis restaurandisque ecclesiis, miracula, et id genus alia percensuit, nullo servato rerum aut temporum ordine; alia etiam admiscens, quae ad Sancti vitam nonnisi valde remote referuntur. Vixisse ipsum saeculo XII, post celebratam S. Henrici canonizationem, atque adeo opus ipsum Adelboldo Ultrajectensi episcopo, ex monacho seu clerico Laubiensi primum consiliario et cancellario, deinde ad episcopatum evecto, et triennio post Sanctum defuncto, adscribi omnino [Col. 0039D] non posse, plane evincit Gretserus in notationibus, pag. 80, utpote cum plura commemoret quae toto saeculo S. Henrici obitu posteriora sunt. De miraculis loquitur ut de re veteri quam a majoribus acceperit, quod Adelboldo quadrare nequaquam potest. Adde quod scribat de rebus quae diu post mortem S. Adelboldi, ut de diplomate Henrici III regis, de Bullis Clementis II et Leonis IX, de quarto et sexto episcopo Bambergensi; ut dubium minime sit quin toto saeculo et amplius compilationem istam praecesserit Adelboldus

55. Praedictam Vitam primus in lucem eduxit vir clarus et saepe nobis laudandus Henricus Canisius, tomo VI Antiquae Lect., a pag. 383, ex codice Ms. [Col. 0040A] coenobii Windbergensis, sed non adeo plenam, ut ait Gretserus, atque ipse postmodum alteram reperit in monasterio Rebdorffensi, quam 1611 inter Sanctos Bambergenses edidit, collatam cum apographo Bambergensi, ex quo nonnulla auxit et emendavit, ut pluribus explicat in suis jam citatis notationibus, a pag. 79. Eadem Gretseri Legenda exstat in posthuma Surii editione, omissis tamen frequentibus illis capitum titulis, quos et ad normam nostram contrahendos censuimus. Ejusdem Rebdorffiani codicis exemplar nacti sunt Majores nostri, ex quo et ex Surio Legendam integram infra dabimus, lacunas seu hiatus ex Gretseri editione supplendo; iis in hunc Commentarium vel in appendicem rejectis quae ad historiae filum minus spectare [Col. 0040B] videbuntur, ut sunt capita 16, 17, 18 et 19, quibus non S. Henrici gesta, sed ecclesiae Bambergensis privilegia enumerantur. Totum Gretseri opus nova forma recensuit, et volumini suo de Scriptoribus Germaniae, quo potissimum continentur quae ad episcopatum Bambergensem pertinent, non ita pridem, nempe anno 1718, vulgato inseruit Joannes Petrus Ludewig, notationes singulas capitibus suis subjiciens: cujus opera uti visum non est, fonte ipso nobis aperto, ex quo purius omnia hauriri potuere.

56. Atque haec S. Henrici Legenda, ut ut imperfecta, vulgatissima hodie et notissima est, a qua proinde recedendum non fuit; quamvis et aliam repererim a sciolo aliquo non valde antiquo scriptore cum Vita S. Cunegundis conjunctam, de qua Henschenius [Col. 0040C] quoque citato superius loco meminit, ad quarum calcem adjecta est sequens epigraphe: »Ad laudem et gloriam omnipotentis Dei, gloriosae Virginis Mariae et omnium Sanctorum, finiunt feliciter Legendae sanctorum Henrici Imperatoris et Kunegundis Imperatricis virginum et conjugum, summa cum diligentia impressae in famosa civitate Bruxellensi per Fratres communis vitae in Nazareth; anno Domini MCCCCLXXXIV.« Totam legi et evolvi non semel, rudi stylo, confuse et inconcinne per capita quatuordecim digestam, cujus quis auctor fuerit ex nullis indiciis colligi potuit. Ab Henschenio notatum inveni, Nonnosium, Mompergensis coenobii custodem, Germanicam aliquam Legendam composuisse, quae eadem ipsa haec sit Latine versa. Verum [Col. 0040D] si recte Hofmannus et alii censeant, non hujus sed alterius Germanicae Legendae scriptor fuit praedictus Nonnosius, cujus fragmenta aliqua, ad me missa, reliqui operis sitim facile exstinxerunt. Ceterum Legendam istam Bruxellensem, ex Germanico versam esse, nullo prorsus argumento, imo nec indicio evinci potest

57. De ejus pretio sic statuas: eam esse, ut dicere coeperam, inconditam collectionem recentioris scriptoris, utpote qui Vincentium Bellovacensem in Speculo historiali appellet, tamquam veterem aliquem gestorum S. Henrici testem, quem floruisse et scripsisse novimus medio saeculo XIII, ut proinde saeculum verosimillime sapiat quo typis excusa est, [Col. 0041A] nempe XV. Scriptorem oppido verbosum esse, vel inde intelligas, quod in prologis consuendis paginas quatuordecim impleat, dubia et falsa multa veris admiscens. Et in ipso quidem Vitae principio labitur, dum S. Henricum concorditer a principibus electum asserit anno 1003, regnasse autem annis viginti duobus et quinque mensibus, quae et sexcenta hujusmodi, aut falsa aut perperam adornata, citatione digna non censui, nedum restitutione. Tuto dixerim, in tota ea farragine et subjunctis Officii lectionibus nihil reperiri, quod non paulo melius in vulgata Legenda explicetur, in qua eruderandae tot difficultates occurrunt, ut novae aliunde accersendae non sint. Difficultates intelligo in eo praecipue consistentes, quod, cum hujusmodi Legendae debita luce historica [Col. 0041B] careant, in eo nobis maxime laborandum sit, ut singula distinctis suis temporibus innectantur, in quibus, quoad fieri poterit, ordinate componendis, et in reliqua vitae serie dirigenda omnis conatus noster potissimum desudabit.

58. Eo nos onere liberasset Adelboldi egregia lucubratio, nisi maximam ejus partem nobis invidisset temporum iniquitas, qua male periisse censenda est, cum solum fragmentum ad nos pervenerit a Gretsero etiam inter dictos Sanctos Bambergenses vulgatum, quod unde acceperit, monet pag. 428, ubi de auctore haec ex Trithemio descripsit: »Adelboldus episcopus Trajectensis, ex monacho Ordinis divi patris Benedicti etc., vir in divinis Scripturis studiosus et eruditus, atque in saecularibus litteris [Col. 0041C] egregie doctus, ingenio subtilis, eloquio disertus, vita et conversatione praecipuus, et ob eas virtutes in curia S. Henrici Imperatoris magno in pretio habitus; scripsit nonnulla haud contemnendae lectionis opuscula, quibus nomen suum posteris notificavit. E quibus exstat Vita et gesta ejusdem sancti Imperatoris Henrici, liber unus. De laudibus S. Crucis lib. I. De laudibus quoque S. Mariae lib. I. Varios etiam sermones de laude Sanctorum edidit, et alia tam metro quam prosa, quae ad notitiam meam non venerunt. Moritur sub Conrado Imp. II, anno Domini MXXVII, Indict. X, episcopatus sui anno XXII, V Kalendas Decembris.« Haec Trithemius, inquit Gretserus, addens quod sive haec Vita sit quam Adelboldus scripsit, sive non, optandum plane ut [Col. 0041D] mutila non esset, quod et nos pridem optavimus, et vehementissime optare pergimus.

59. Adelboldi episcopatus initia clarius nobis expressere Annales Hildesemenses apud Leibnitium de Scriptoribus Brunswicensibus, tomo I, pag. 722, ubi ad annum MX sic habent: »Ansfeldus Trajectensis ecclesiae antistes obiit, cujus loco Adelboldus successit;« ex quo initio plane intelligitur quod tradit Trithemius, eum episcopatus anno XVIII e vivis ereptum, cum vitam protraxerit ad V Kal. Decembris MXXVII. Porro ex laudati Trithemii verbis haud obscure colligi videtur, exstitisse ejus tempore, eique notum fuisse Adelboldi opus, cujus apographa omnia duorum duntaxat saeculorum decursu [Col. 0042A] intercidisse haud facile mihi persuadeo. Quod si acciderit, irreparabilis est insignium Actorum jactura, eaque majus nobis sui relinquunt desiderium, quod ex solo fragmento clare perspicietur, accuratissimam esse oportere totius Vitae Henricianae seriem, si eodem ordine, methodo et diligentia ad exitum usque perducta est, ab oculato rerum omnium gestarum teste, eoque integerrimo antistite, de cujus regimine, aedificiis extructis, virtutibus et scriptis videndi Joannes a Beka, pag. 37, et Wilhelmus Heda, p. 107; potius quam Vossius, qui Anonymi opus, a Canisio editum, cum Adelbodiano perperam confudit. Frustra, ut semel dicam, a Majoribus nostris, frustra a nobis quaesita est hactenus desideratissima historia, quam si quis alicunde refodere [Col. 0042B] valeat, et nos et hagiophilos universos immortaliter sibi obstringet.

60. Quod habuit fragmentum Gretserus, primus in lucem protraxit, ex quo ipsum Scriptoribus suis Brunswicensibus accensuit Leibnitius, tomo I, a pag. 430, in Introductione submonens, »quae Adelboldo desunt, bonam partem ex Ditmaro suppleri posse, et, ubi is finit, ex variis historicis, etsi minoris ponderis, spicilegium instituendum esse, messe amissa.« Recte id quidem ab eruditissimo viro suggeritur, at non aeque pronum vel ex Ditmaro ipso centonem adornare, quem ad exactos chronologiae calculos revoces, ut pote in quibus et manuscripta et edita ejus operis exemplaria nonnunquam manifeste aberrant. Ex variis autem aliis historicis [Col. 0042C] spicilegium instituere magis etiam arduum erit, cum S. Henrici res gestas vix ipsi delibent, contenti generalioribus terminis, et confusa plerumque rerum et temporum congerie, unde non facile quis feliciter emerserit. Consulat lector eruditus proximorum saeculorum scriptores Ottonem Frisingensem, Hermannum contractum, Lambertum Schafnaburgensem, Abbatem Urspergensem, Marianum Scotum et quosvis alios, fallor ni id experiatur quod nobis evenit, nempe distractas illas lacinias difficillime ad rectam S. Henrici historiam exigendas: quibus nihil subsidii afferent Vincentius aut alii; neque Vitus ille Arnpekhius in Chronico Bajoariorum, quem novissimo Anecdotorum suorum Thesauro inseruit vir eruditissimus Bernardus Pezius, [Col. 0042D] tom. III, part. 3, a col. 157, dum in ipso principio, cap. 12, ad an. 1014, revocat quae toto citius decennio contigisse necesse est, ut caetera taceam in quibus verbosius ludit quam verius.

61. Quocumque te verteris, paria et obscuriora offendes, quae Adelboldi desiderium magis magisque accendunt. Neque vero instituti nostri est ejusmodi historias contexere, qui monumenta, uti ad nos pervenerunt, excutere soliti sumus, eaque integra reddere, debita luce illustrata. Hunc igitur in finem satis nobis hic erit, ex laudato Ditmaro, Chronico Saxonico, et Hildesemensi, aliisque scriptoribus, temporum seriem ad chronologicos calculos, pro more nostro ita reducere, ut quibus ad scribendum [Col. 0043A] otium et ardor accesserint, ad rem historice exsequendam conatus noster praeluceat. Id praecipue difficultatis in Chronicis illis Germanicis occurrit, quod uno saepius, imo et pluribus annis ab invicem deflectant, ut in Adelboldo, Ditmaro, Chronographo Saxone, Annalibus Hildesemensibus et aliis evidenter patet. De ea re periculum facere plane obvium est, si Adelboldum, Chronographum Saxonem et dictos Annales cum Ditmaro contuleris: illi enim primam S. Henrici in Italiam expeditionem disertis terminis anno 1004 innectunt, quam Ditmarus, non minus expressis verbis anno sequenti 1005, cum plerisque aliis scriptoribus, quos moderni passim cum Baronio sequuntur, consignat, in qua tamen parte Ditmarum omnino deserendum existimamus, [Col. 0043B] quemadmodum infra paulo fusius et clarius demonstrabitur.

62. Ut autem intelligas quam imperfectus hodiedum maneat Ditmarus, etiam prout a Leibnitio non ita pridem editus est, et Ditmari restituti appellatione ad splendorem donatus, ex iis patet quae noster Janningus paucis indicavit tomo VI Junii pag. 38, quibus haud pauca alia similia observata annotataque reliquit; quae omnia tametsi ab editore Leibnitio emendata fuissent, neque sic tamen facilis pateret aditus ut ex Ditmaro continuaretur recta S. Henrici historia, nisi quis prius in eo sedulam operam ponat, ad Chronicon istud in capita sua, paragraphos et numeros dividendum, eamque eperosiori diligentia lucem affundendam, quo singulorem [Col. 0043C] amorum periodi inter se recte et apposite distingantur; sicque a multis confusionibus, et hinc inde erroribus opus, caetera aestimatissimum, studiose vindicetur. Id mihi quidem post longum operis examen ita necessarium visum est, ut, nisi innumeris aliis distraherer, ab ea provincia suscipienda minime abhorrerem. Confido, aliis olus otii fore ut rempublicam litterariam tam digno munere exornent, vocarique adeo jure possit egregium Chronicon »Ditmarus restitutus et illustratus.« Sed haec obiter dicta sunto; supersunt difficultates in Anonymo explanandae, quarum nonnullas jam supra attigi, nempe circa Sancti genus, nomen, agnomen, aetatem, annum et diem obitus: paucas hic alias expediam, reliquas ad sequentes paragraphos remissurus.

[Col. 0043D] 63. Jam insinuavi non semel, multa in eo Anonymi monachi opere reperiri, quae rectius historice ordinata, et seclusis parergis accuratius digesta cuperem. Ne singula, quae sparsim satis indicata sunt et porro indicabuntur, hic ordine prosequar, non placet claudicationis causa tam longe petita, de qua superius disputavimus: neque satis verosimilia sunt quae de visione daemonum et calicis ansa memorantur, pio ferme somnio, quam sincerae veritati propinquiora, ut Bambergenses ipsi hodie non diffitebuntur, quidquid in laudato sanctissimorum conjugum monumenta expressa retulerimus. De Nonnosio item obiter dictum est: quid ipse singulare ad Sancti [Col. 0044A] gloriam contulerit, proprius explorare non licuit, defectu ipsius operis, quod sollicite custodiri intelligo: at, cum vixerit saeculo XVI, mortuus, ut ad me scriptum est, mense Februario anni 1529, facile colligitur quam in sua de sanctis Henrico et Cunegunde Germanica historia, anno, ut aiunt, 1511 edita, fidem promereri possit, in iis praesertim quae Anonymo nostro superaddenda putaverit. Alios non novimus qui de S. Henrici vita et gestis ex professo tractaverint; neque variorum fragmenta aut elogia congerere lubet, ne importunis earumdem rerum repetitionibus taedium lectori potius quam voluptatem afferamus, ad paulo utiliora festinantes.



§ VII. Vita S. Henrici Dilingae vulgata MDCXLVIII.

64. Quae hic disputata sunt hactenus et porro disputantur [Col. 0044B] toto hoc de gestis S. Henrici praevio, uti vocamus, commentario, jam dudum praelo parata erant, quando in notitiam venit Vita anonyma sancti Imperatoris, Dilingae ab aliquo Societatis nostrae sacerdote typis edita, an. 1648, formis academicis. Eam ut tempestive nanciscerer, nullum non lapidem movi, scriptis in Germaniam ad amicos litteris, quibus id effectum est ut, favente semper R. P. Nicolao Pottu, collegii nostri Bambergensis Rectore, saepe mihi et merito ob navatam sedulam et constantem operam laudando, exemplar obtinuerim, de cujus auctore pauca primum subjiciam, tum de ejus instituto totiusque opusculi pretio; demum ea percurram quae ad illustranda Sancti gesta hinc inde observatu digna existimavero, ibi praesertim ubi eadem tractata sunt [Col. 0044C] quae ab Adelboldo vel Anonymo nostro, quos illustrandos suscepimus, commemorantur. Ut idea operis sub ipsum principium pateat, en ejus titulum: »S. Henricus Imperator Augustus, Bavariae dux XXXI, religionis, prudentiae, fortitudinis, castimoniae, elementiae aliisque heroicis exemplis praeclarus, admirationi et imitationi recens propositus a quodam Societatis Jesu sacerdote. Dilingae, formis academicis, anno MDCXLVIII.«

65. Anonymum scriptorem appellant Bambergenses et alii passim, nempe quod nomen in fronte expressum non sit; nam digito eum commonstrare tam facile est ut, vix lectis duabus paginis, mox deprehenderim lucubrationem esse nostri Melchioris Inchofer, origine Viennensis, in Societatem Romae [Col. 0044D] admissi an. 1607, a »multiplici doctrina« in Bibliotheca scriptorum commendati; viri, ut aliunde notum est, paulo acrioris ingenii, multi laboris ac scriptionis, at styli, ex nimia concisione, et acuminatis saepiuscule periodis nimium involuti, adeoque obscurioris, ut saltem in eo, quo de agimus, opere prima fronte satis perspicuum est. Ab ipso autem Vitam praedictam compositam fuisse, omnino liquet ex frequentibus suimet citationibus, praesertim Annalium ecclesiasticorum Hungariae, a nobis alibi citatorum, quorum volumen primum et unicum edidit Romae 1644, quo eodem anno, ad relationem amici sui Leonis Allatii, facultatem obtinuit ab Adm. R. P. Hyacintho Serrono, socii Reverendissimi Magistri [Col. 0045A] sac. P. A. S. Henrici Vitam edendi; quod cur Romae factum non fuerit, divinare non lubet: pluribus vero quaerere ad rem quam prae manibus habemus, operae pretium non esse, facile quivis intelligit.

66. Neque id explorare licuit, miseritne ipse in Germaniam ms. autographum, suppresso suo nomine, excudendum, an aliunde editores acceperint, nullaque, seu casu seu studio, facta scriptoris mentione, dedicarint ipsi nomine collegii Dilingani Illustrissimo ac reverendissimo Melchiori Ottoni, imperialis ecclesiae Bambergensis episcopo S. R. I. principi, cui vere libellus inscribitur. Utcumque id acciderit, eodem illo anno 1648, Mediolani vivere auctor desiit die XXVIII Septembris. Id miror, inter tot alia ejus opera, quae vel sub alienis nominibus prodiere, vel ab eo [Col. 0045B] praelo parata dicuntur, hoc de S. Henrico in Bibliotheca nostra praetermissum esse: an quod id ignoraverint Allegambe et Sothuellus, an quod opellam tanti non fecerint, aliis disquirendum relinquo. Equidem in toto eo opusculo nihil reperi prorsus, quod me a jam expensis, discussis, et qua potuit verisimilitudine definitis tantillum recedere compelleret. Dissentire in aliquibus haud diffiteor, ast ejus assertis nihil tribuendum censui, nisi quousque antiquorum scriptorum auctoritate nituntur. Cum igitur ex iis solis nostra deprompserimus, non video quid ejus placita ad dirimendas hinc inde controversias magnopere conducant. Ex opusculi totius instituto, quid Inchoferus voluerit, pronum erit perspicere.

[Col. 0045C] 67. Id prae oculis habuisse videtur, non ut historicum et chronologicum vitae et gestorum contextum proponeret, sed meram Legendam, cujusmodi multas postremis hisce saeculis adornatas videmus, quas non incongrue dixeris ad sanctitatem Christianam paraeneses, quibus nempe virginum exempla virginibus, conjugatorum conjugatis, viduarum viduis, atque ita singulorum ordinum hominibus apposita incitamenta exhibentur; id, inquam, prae oculis habuisse videtur, ut principibus Catholicis in tam illustri speculo eximiarum virtutum urgentes stimulos floridiori penicillo depingeret, id quod satis diserte in ipso suo titulo exprimit, dum S. Henricum, ut »religionis, prudentiae, fortitudinis, castimoniae, clementiae, aliisque heroicis exemplis praeclarum, admirationi [Col. 0045D] et imitationi proponit.« De caetero Anonymum in eo longe superavit Inchofer, quod Sancti gesta in aliquem saltem ordinem digesserit, quae ab altero plane confusa sunt. Praeterea vero ad exactiorem crisim expenderit, quae ille nonnunquam nimis credulus a popularibus traditionibus non satis apte discrevit, quemadmodum a nobis non in uno loco observatum invenies. Id ab Inchofer desidero, quod, licet scriptores nonnullos citari solitus sit, multa tamen asserat quae, an satis certa fide nitantur, non immerito dubites. Ex operis totius in capita sua divisione, nostrisque ad ea, ubi opus erit, annotationibus, clariorem ejus ideam faxo concipias.

68. De titulo, dedicatione et approbatione Romana [Col. 0046A] jam satis diximus; adjiciuntur et aliae facultates, nempe Adm. R. P. N. Mutii Vitellescii Praepositi Generalis, data Romae XII Septembris an 1644, tum R. P. Laurentii Keppler superioris Germaniae Provincialis, data Monachi XVIII Februarii 1648. En modo capitum ordinem. Primo itaque exponitur »S Henrici patria, ortus et educatio.« Haec ad nos non spectat; de aliis dictum est satis. Singulare notat Inchofer, quod natus sit Sanctus ad. CMLXXII, die VI Maii, »feria secunda.« Satis minutatim, et satis exacte; etenim anno 972, currente littera Dominicali F, sexta dies Maii incidit in »feriam secundam.« Verum de scrupulis istis nobis litigandum non est: eo vel alio die natus fuerit, ad intentum nostrum parum refert, qui Anonymo illustrando maxime insistimus, in quo [Col. 0046B] atque in Adelboldo Legenda Henriciana non a vitae sed a regni primordiis sumit exordium; unde nec ad nos pertinent sequentia capita, quorum titulos hic exponere satis fuerit. »Cap. II Henricus, a patre regimini admotus, mira prudentia et pietate rem administrat. Cap. III. Henricus, ex voto parentum se conjugio astringens, virginitatem servat.« De hac suo loco abunde. »Cap. IV. Sancti Wolfgangi et deinde Henrici senioris obitus, juniorisque successio, et pacis studium.«

69. Capitis quinti partes binas facit, alteram quod »Henricus a S. Benedicto reprehensus sit,« de qua re Anonymus nusquam meminit; neque hic noster auctorem citat, unde acceperit, quasi satis nota sit historia ex Leonis Ostiensis Canonico, lib. II, cap. [Col. 0046C] 45. In altera recte dissentit Inchofer ab Anonymo, qui celebre sancti Wolfgangi vaticinium »POST SEX S. Henrico« jam regi intimatum scribit, atque adeo diserte applicat Romanae in Imperatorem coronationi, ut proinde rem accidisse oporteat anno circiter 1007 vel 1008, uti etiam suo loco diximus, haud obscure indicantes non multum placere oraculum Anonymi modo expositum. Censerigitur, et longe rectius, Inchofer, »S. Henrico in Italiam ituro cum Ottone, anno CMXCVI regnum mirabiliter a S. Wolfgango praedictum.« Audiamus ejus verba pag. 22: »Qui id, inquit, post adeptum regnum ad imperium referunt, non considerant, nihil opus fuisse conjectare; quid enim praeter spem magni, coronato jam Regi et Caesari, tam involute imperium portendere? Ipse diem [Col. 0046D] sumpsisset qui inauguraret: sed enim nulla propinqua spe, rege Ottone adhuc vita, aetate et fortuna florente, et qui propediem in urbe Imperator dicendus erat, regnum Henrico praedicere, nisi ejus nutu, qui tempora in manibus describit, Wolfangus non potuit.«

70. Quae capite VI memorat de Electorum determinatis suffragiis a Gregorio PP. V et Ottone III certa lege circumscriptis, saltem in S. Henrici electione adhibitis, fatemur nos pro eo tempore admittere non posse, ut contra Hofmannum aliosque satis explicuimus, ostendentes Sanctum haereditario successionis jure imperii culmen consecutum. De septemvirorum electorum origine mentem suam nostramque [Col. 0047A] exposuit Henschenius in Commentario ad S. Heribertum. XVI Martii, num. 7. Capita VII et VIII ad nos etiam non spectant; quibus, ut iterum dicamus, soli Adelboldus et Anonymus illustrandi sunt; ab illo autem accurate describuntur quaecumque habet Inchofer capp. 9, 10, 11, 12 et 13, ut iis hic enumerandis supersedeamus. Est et pars cap. 14 ex Adeboldo desumpta, cui adjungit »ecclesiarum in Germania reformationem,« item »Polonicum et Flandricum bellum,« quae nos temporibus suis ex Ditmaro et aliis innectere conati sumus. Cap. 15 monasteria et templa fundata vel ornata, ac Bambergensem civitatem in episcopatum evectam prosequitur; et de hac quidem erectione satis apposite disputat: neque negaverim parthenonibus Neoburgensi, et Nunburgensi [Col. 0047B] apud Salisburgum multa a Sancto collata, quamvis hic a temporum serie scriptor exorbitet: verum quod, pag. 65, anecdotum miraculum tradit de S. Erendrudis cinere annulo concluso et collo suspenso, ut ut negandum non censeam, mirari certe liceat nihil huic rei affine occurrere in ipsis Sanctae Actis, tomo V Junii illustratis, a pag. 580; certe fidem liberare debuit Inchofer, praestito assertae rei vadimonio.

71. Non magis ad temporum rationem attendit, dum capiti 16 hunc titulum praefixit: »Henricus Cunigundem reginam adulterii insimulans, innocentiae miraculo corrigitur.« Res ipsa ab inimicorum obloquiis satis vindicata est; at quo potissimum tempore contigerit, fateor me necdum certo deprehendere potuisse. [Col. 0047C] In ejusdem fide relinquo quidquid cap. 27 de Gunthero ejusque cum S. Henrico gestis collegit. Multa connectuntur cap. 28, quae a nobis paulo ordinatius distincta sunt. Minus etiam placet caput 19, ubi Benedictum VIII in Germaniam deducit, ut Henricum adversus seditiosos invitet, et nescio quod exortum schisma componat, de quibus quid sentiamus habet § 12, num. 128. Capite 20 agitur de prensato monachatu Cluniaci et Virduni, quae ut ab Henrici sanctitate aliena non sint, nobis sufficiunt ea quae ab Alberico narrata retulimus. Cap. 21, inter alia mentem suam aperit Inchofer circa »prodigiosam victoriam S. Henrici auspiciis a quibusdam attributam,« unde non parum elucidari possunt quae nos suo loco conjectavimus occasione famosae istius [Col. 0047D] pugnae ab Anonymo commemoratae cap. 4 quam, studiose a Ditmaro praeteritam, necdum nobis suaderi patimur. Ex cap. 22 notanda praecipue Popponis abbatis Stabulensis monitio, qua S. Henricum a spectandis histrionicis et gladiatoris ludis averterit, dum iis Neomagi curiosius spectandis attenderet. Et hoc et id genus facta alia scriptorum auctoritate corroborari merebantur.

72. Sequitur, cap. XXIII, adventus Benedicti VIII in Germaniam, qui tanto majori scriptorum veterum fide nititur, quanto debiliori subsistit incerta ejusdem Papae prior in imperium peregrinatio, dicam an fuga supplex ad S. Henrici auxilium. Cap. 24 explicatur reconciliatio cum S. Heriberto Coloniensi, [Col. 0048A] ejusque (cap. 25) praedictio de obitu S. Henrici, aliaque ad ipsos spectantia, quae in S. Meinwerci Actis fusius commemorantur, non item vaticinium ipsum, quod retulit Rupertus Tuitiensis in Heriberti Vita, cap. 8, num. 31, ad XIV Martii, pag. 488, his verbis: »Noveris enim quia, post obitum meum, trium non peraget annorum curriculum:« atque vixit S. Henricus usque ad XIII Julii anni 1024, obiit S. Heribertus XVI Martii 1021: nodum vidit Inchofer; quem ut solvat, cogitur S. Heriberti obitum, contra historicam veritatem reducere ad annum 1022; in quo eum plane falli credimus: utrum vero vaticinium recte istic expressum sit, non est nostrum dirimere; abest certe ab Actis quae hic illustramus. Capp. 26, 27, 28 et 29, multus est in commemorandis adjunctis [Col. 0048B] ultimi belli Italici, quae non magis ad nos pertinent, aut certe in serie nostra chronologica abunde relata sunt; uti et congressus cum Roberto rege Franciae, quem describit cap. 30. De gestis vero (cap. 31) inter SS. Henricum et Meinwercum, videnda in hujus Actis assignata alibi capita.

73. Subjungitur piissimus sancti Imperatoris obitus, cap. 32; at mire res et verba torquet Inchofer, ut in definiendis diversis vitae Henricianae periodis calculos subducat, aberrans in plerisque. Demus ejus verba: »Vixit ante regnum annis triginta; regno duodecim et menses quinque; imperio decem, totidemque dies supra menses quatuor; Deo et sibi annos, si tres cum diebus viginti menses demas, tres supra quinquaginta; mortuus anno undecimi saeculi [Col. 0048C] vigesimo quarto, feria secunda.« Primo et ultimo calculo lubens assentior: cetera vere et clare expressisset, dicendo, »vixisse« sanctum »regno« a VI Junii 1002 usque ad XIV Februarii 1014, quo intervallo fluxere anni non plus undecim, menses octo et totidem dies. »Imperio« seu Imperatoris titulo gavisus est a XIV Februarii 1014 usque ad XIII Julii 1024; unde exsurgunt anni omnino decem, menses quinque, minus unico die: ad tres autem supra quinquaginta vitae annos, cur solum, »menses tres cum diebus viginti« nobis demi velit Inchofer, prorsus non capio; meminerit nativitatis epocham a se superius fixam esse anno 972 »die VI Maii feria secunda,« inde digitos consulendo numerandoque, inveniet completissimos vitae annos duos supra quinquaginta [Col. 0048D] excurrentesque menses duos cum diebus septem, ut ferme menses decem demendi sint. Sed de his satis dictum superius § 2.

74. Supersunt capita quinque, nempe 33, ubi, nisi vehementer fallor, fabulis accenset Inchofer »occursum daemonium ad exsequias,« sive ad extremam Sancti morientis luctam, »et accusationem apud tribunal Dei;« quibus adde praeponderationem calicis S. Laurentii, et similia, quae in loco diximus, pio boni ac simplicis eremitae somnio quam veritati historicae magis affinia, nec ulla vetustiori auctoritate suffulta; quaeque fortasse, poetica libertate apictoribus sive sculptoribus symbolice adumbrata, qualium nimis quam obvia sunt, veram subinde, pro [Col. 0049A] saeculorum istorum captu, induerint historiae faciem, dignam quae in ipso sanctorum Henrici et Cunegundis mausolaeo repraesentaretur. Cap. 34, recitantur »publica« nonnulla »pietatis et religionis monumenta posita, aliaque pia opera ab Henrico gesta;« quae omnia, uti »et illustria miracula post mortem« a Sancto »patrata,« ejusdem factae »apparitiones,« canonizationis diploma ab Eugenio PP. III. concessum, caeteraque tribus ultimis capitibus collecta, paulo uberius a nobis propriis suis locis relata et explicata sunt. Atque haec de Inchoferi opere dicta sufficiant, nos exorsum deductumque pridem Commentarii nostri filum sequentibus paragraphis ordine exhibebimus, ubi ea praemiserimus quae ad praecipuam Sancti laureolam vindicandam paulo accuratius [Col. 0049B] examinari et nervosius confirmari merentur.



§ VIII. S. Henrici cum sancta virgine Cunegunde, servata in conjugio castimonia.

75. Quamquam superius dixerim multa esse quae in Anonymo »Vitae S. Henrici« scriptore non omnino admittenda censeam, illud certe suggillari non patior, quod habet cap. 21 et 27, unde praecipua sanctissimis conjugibus »Henrico et Cunegundi,« eaque constantissima fuit a tot saeculis gloria, quod intemeratam illibatamque virginitatem tumulis ambo et coelo intulerint. Priscas naenias et veteres heterodoxorum satyras adversus continentiae miraculum spareas hic nec appellandas nec refutandas suscipio; non calumniis aut dicteriis sed argumentis certandum est, recentiores aggredior. Eam historiae partem immerito [Col. 0049C] vellicavit Leibnitius, Introductionis suae ad Scriptores Brunswicenses § 30, his verbis: »Magnum virum fuisse (S. Henricum) et probum, dubitare nos gesta non sinunt, virginitatem voluntariam in matrimonio cum Cunegunde conjuge coluisse posteriores tradiderunt, coaetanei nec minimum hujus opinionis vestigium exhibent, ut adeo magnopere ei fidi non possit. »Laudat Leibnitium Struvius eique subscribit, pag. 388; utrumque convenio. Et quidem manifeste liquet rem illam satis perfunctorie a Leibnitio delibatam, ut qui S. Henrici canonizationem perperam tribuit Innocentio III, ut forte ea ratione pontificium de servata virginitate testimonium ad saeculum XIII removeat, verum jam supra ostensum est, totis fere sexaginta annis citius, nimirum anno [Col. 0049D] 1145 coelitum honores consecutum sanctum Imperatorem.

76. At »coaetanei nec minimum hujus opinionis vestigium exhibent.« Quaero, quos coaetaneos hic appellare possit Leibnitius? Adelboldum forte? Ast istius operis solum fragmentum superest. Ditmarum? Scivit vir eruditissimus totis sex annis Henrico praemortuum esse, neque adeo rem, quoad Sanctus vixit, ignoratam, in ejus notitiam pervenire potuisse, quam sub extremum vitae articulum primum patefecit. Alios coaetaneos scriptores non facile quis produxerit. Si ad proxime sequentes chronographos Ottonem, Hermannum, aliosque alibi nominatos provocet, facit Sancto injuriam, quod iis arbitris res [Col. 0050A] Henricianas definitas velit, quas illi vix primis, ut est in proverbio, labris degustarunt. At enim de ea re tacet Chronographus Saxo, tacent Annales Hildesemenses. Utique: sed scriptorum istorum aliorumque saeculi XII silentio opponitur positiva assertio ejusdem saeculi scriptoris, nempe Gotfridi Viterbiensis, apud Pistorium, tomo II, col. 484, cujus versus ad calcem tractatus hujus invenies. Opponitur positivissima ejusdem temporis declaratio Pontificia, in relata nuper canonizationis bulla expressis terminis testata, »in toro etiam legitimo positum S. Henricum integritatem castimoniae usque ad finem vitae conservasse:« quod certe minime declarasset Pontifex, nisi id a Bambergensibus legitime probatum accepisset. Nihil igitur obesse potest chronographi [Col. 0050B] istius et decem id genus aliorum silentium, dum istud vetustiori et probatiori assertione el ditur.

77. Si Pontificio diplomati minus fidat Leibnitius, habeo, quod recusare non possit, Leonis Marsicani, alias Cardinalis episcopi Ostiensis, in Chronico Casinensi disertum testimonium, citato diplomate multo antiquius, imo sancti ipsius Henrici aetati proximum, ut pote scriptoris saeculi XI, qui, teste Angelo de Nuce, novissimo Chronici editore, »rem orsus a condito monasterio, eam adusque illud tempus perduxit, quo dedicatum inauguratumque ab Alexandro II templum fuit:« id quod anno 1071 accidisse narrant; ut plane perspicias quam parum a Sancto abfuerit is, cujus loquentem auctoritatem omnium istius ac sequenti saeculi scriptorum silentio longe [Col. 0050C] potiorem existimamus. Audi Leonis verba, lib. II, cap. 46: »Super caeteras autem bonitates seu virtutes quas idem imperator habuisse narratur a Deo, fertur vixisse castissimus, ut, ad mortis articulum veniens, coram praesentibus episcopis atque abbatibus Cunibundae [Cunegundae] conjugis suae propinquis, eaque illis tradita, fertur (dixisse feratur:) Recipite quam michi tradidistis virginem vestram.« Laudat ipse Leibnitius auctorem Vitae sancti Meinwerci. »Vita Meinwerci, inquit, etsi saeculo demum sequente (adeoque XII) scripta, multa tamen habet utilia ad res Episcopo contemporaneas, Caesarumque et principum acta cognoscenda, cum nec synodos praetereat aliasque res ecclesiarum.«

78. Si in iis omnibus fidem meretur scriptor diligentissimus, [Col. 0050D] quae ad »Caesarum et principum acta cognoscenda« pertinent, non opinor ea parte rejiciendum, quod de castissimo sanctorum Henrici et Cunegundis conjugio dissertissimis verbis testimonium dicat, rebus istis omnibus, a se narratis, aeque propinquus. En igitur clarissimum opinionis a Leibnitio repudiatae non »vestigium« solum, sed novum testimonium fideliter »exhibitum.« Sic loquitur in nostra editione, cap. 2, num. 9, apud ipsum Leibnitium num. 12, pag. 521: »Eodem anno (nempe MII) novo rege nativitatem Laurentii in civitate Patherbrunnensi celebrante, domna Chunigunda, ipsius, ut putabatur uxor, re autem vera castitatis aemulatione soror, a praedicto Willigiso Magontiensi archiepiscopo, [Col. 0051A] inibi regiae consecrationis dominium adinvenit.« Clarissima haec, nisi vehementer fallar, et peremptoria sunt, non a »posterioribus tradita,« ut aiebat Leibnitius, sed ab aequalibus et subaequalibus »exhibita« argumenta, quibus nec hilum officere posset coaetaneorum (si qui forte alicubi superessent) scriptorum silentium; ut proinde frigida Leibnitii locutio, »posteriores tradiderunt,« quasi indicare velit, postremis hisce saeculis natam primum piam istam credulitatem, abunde enervetur et convellatur.

79. Pluribus hic supersedeo, cum jam allegata omnino sufficiant ad refellenda quae leviter, ut mitissime dicam, ab illustri erudito viro, nobisque, dum viveret, amico prolata sunt, melius eo loco [Col. 0051B] praetereunda; quae sane omitti absque scrupulo poterant, ut pote importune intrusa ad ostentandam quodammodo eruditionem, quandoquidem in eo, de quo ibi agitur, opere, nempe Adelboldi episcopi Ultrajectensis, supra a nobis descripto, nec verbum de »virginitate voluntaria« a S. Henrico »in matrimonio cum Cunegunde conjuge culta,« usquam reperiatur. Optandum sane esset ut sacra omnis ecclesiastica historia tam firmis fundamentis consolidata stabiliretur, ad odiosorum criticorum obloquia praecludenda et penitus exstinguenda. Jam a tanto tempore experti sunt eruditi acatholici, in hoc nostro de Actis Sanctorum opere veritates historicas tam accurate discerni ab iis quae levi populari traditione, nimia subinde facilitate admissa sunt, ut nostrae sinceritati [Col. 0051C] fidere tuto possint, nos non temere admissuros quae solidis historicis fundamentis stabilita non sint. Maneat igitur in sua possessione sancta mater Catholica Ecclesia, et rarum continentiae virginalis tot inter illecebras exemplum, seu potius divinae gratiae miraculum quale eodem saeculo exhibuit in Anglia S. Eduardus, fidelibus suis filiis exaltare ac praedicare non desinat.

80. His ita adversus illustrissimum et clarissimum, nobisque aestimatissimum virum modeste ac sine ullius offensione discussis, probatisque; ignosci mihi postulo, si pari moderatione non excipiam »otia,« rectius dixeris, somnia »Gundlingiana,« quae germanice procusa audio anno 1706, quorumque compendium, ab amico acceptum, non absque [Col. 0051D] stomacho legere potui, tantam inverecundiam execratus, miratusque, in ipsa Saxonia a professore Saxone, de augustissimo Saxonico principe, contra apertissimam fidem historicam, constantissimis tot saeculorum testimoniis firmatam, tam immodesta scommata vulgi oculis lingua vernacula exposita fuisse, quae vel ipsis, saltem cordatis, Lutheranis, exosa crediderim, utpote putida figmenta, non nisi Vulcano digna. Audet vir, ut audio, non illitteratus, »otio« suo abuti, ut in coelestes Augustos, calamo non satis castigato, calumnias evomat, eorumque castissimum conjugium, spurcis nonnullis sarcasmis commaculet, sanctissimum Imperatorem describens »ut hominem morbidum, impotentem, etc., virum [Col. 0052A] bonum et simplicem, omnia conjugis ambitiosae et callidae precibus probrosa facilitate concedentem. Sanctam vero Cunegundem variis conviciis proscindit, et satis aperte adulteram proponit, damnabili quorumdam episcoporum familiaritate, absente in expeditionibus bellicis marito, usam,« etc.

81. Mirare, obsecro, »otia Gundlingiana,« otia mera, jocos scurriles, aniles satyras, vocemus nugas et gerras Siculis inaniores; quales certe fatebuntur eruditi omnes, quibus haec scribimus, etiam acatholici, apud quos id genus cantiunculas commiseratione potius quam plausu digna existimamus, aeque ac novissimam alterius Lutherani thesim historicam, imo fabellam ineptissimam, videlicet; »Conjugium [Col. 0052B] S. Henrici Imperatoris cum sancta Cunegunde, non omni tempore fuisse virgineum.« Quid est delirare, si hoc non est? Ast, inquit ille, documenta reperiuntur, ex quibus constet, publicas preces indictas ad impetrandam toro Henriciano foecunditatem. Quid tum postea? Quid, si id ultro admittant fateanturque Bambergenses? Cur id magis S. Henrici, quam alio tempore vetitum? An uspiam legit ipse, castissimorum conjugum continentiam vulgo notam fuisse, quod sanctus ipse Henricus, jam morti proximus, id primum patefecit, uxorem virginem propinquis restituens? Impostura alia aliam trudit: eruit ille nimirum documenta authentica, quibus demonstrari possit, ex SS. Henrico et Cunegunda filiam natam fuisse. Novum portentum, imo lepidum ferculum, [Col. 0052C] non mihi sed »otioso Gundlingio« probe masticandum, ut id saltem ex contribule suo discat, impotentem non fuisse sanctissimum Imperatorem, qualem ipse procaciter effingit.

82. Illustri isti in paucis servatae in conjugio virginitatis prodigio affine est illud quod habet Anonymus cap. 21, de S. Henrici zelotypia, probataque a sancta uxore per candentes vomeres innocentia, quod pari ferme, ut superius, praetenso argumento a malevolis arrodi posset ex scriptorum coaetaneorum silentio. Verum enimvero pridem istud satis vindicarunt laudatus saepe Hofmannus in Annalibus Bambergensibus, col. 52 et 53, atque Henschenius, die III Martii, in Commentario praevio ad S. Cunegundis Acta § 2, ad quos, ne actum agam, lectores, [Col. 0052D] et prae caeteris Gundlingium, castissimae Imperatricis ferum mastygem, remitto. Id unicum in ea historia a morosioribus desiderari posset, quod certum tempus designari nequeat, uti nec locus in quo res ea contigerit. Hofmannus triumphi palaestram designat Bambergam ipsam, Sancti utriusque delicium; annum vero 1017, quod eum suspicor ex monumentis Bambergensibus alicunde eruisse. An praefato anno omnia aptissime congruant, ex deducendo proxime vitae S. Henrici chronologico ordine colligi utcumque poterit; nobis sufficit rem ipsam in controversiam non adeo facile revocandam, cujus tam authentica monumenta, teste Hofmanno, in hunc usque diem supersunt, quae cum tantopere impugnari non videam, [Col. 0053A] satis sit Legendae fidem in hac etiam parte vindicasse.

83. Non ita acquiescendum censui superiori capitali concertationi, de intemerata utriusque sanctissimi conjugis servata in matrimonio continentia; quam cum speciosis Koelerianis cavillis aliquousque impeti, saltem suggillari posse adverterem, seu veris seu praetensis illis precibus pro conjugii foecunditate, tum vero regia aliqua, si superis placet! prole alicubi insinuata, nihil praetermittendum putavi ad obturanda non solum heterodoxorum sed et audaciorum Catholicorum obloquentium ora, nec prius destiti quam fontem omnino detexissem ex quo tam varia, tam diversa, tam parum connexa profluxisse, liquido demum deprehenderem. Quem [Col. 0053B] in finem tabularia omnia, regesta, necrologia, libros chorales Bambergensis ecclesiae excuti curavi, exploraturus sicubi tam enormi calumniae in antiquioribus scriptis ansa praeberetur. Atque hic denuo, pro insigni suo in S. Henricum studio, operam gnaviter contulit toties laudatus R. P. Rector Nicolaus Pottu, ex cujus litteris, hoc anno 1723 ad me datis, rem patentissime explanatam faxo intelligas, atque luce meridiana clarius perspicias, merum figmentum de precibus pro foecunditate circumferri; »prolem« vero »regiam« tunc non magis quam modo exstitisse in rerum natura. Rem ego omnem, prout gesta est, ipsiusmet Pottuvii verbis nude et candide proponam.

84. Ubi ex litteris meis objectas calumnias percepisset, [Col. 0053C] in haec ipsa verba respondit: »Acceptis penultimis Rev. V., prima mea cura fuit, inquirere in orationem quam quidam malevoli compositam et praescriptam fingunt, ipsius S. Henrici jussu, ad implorandam et impetrandam conjugii sui foecunditatem, ut scilicet hac ratione impugnare possint ejus et sanctae conjugis perpetuam castimoniam. Inveni in custodia ecclesiae Imperialis librum perantiquum, utique scriptum, ut omnia signa ostendunt, vivente adhuc sancto imperatore. Formam libri exhibet charta acclusa. Extima tegumenti pars anterior repraesentat effigiem sancti Petri Apostoli; posterior sancti Pauli; paginae sunt ex pergameno. Titulus libri est, LIBELLUS GRADUALIS. Deinde ponuntur Gradualia incipiendo ab Adventu. Quando devenitur [Col. 0053D] ad Pascha, ponuntur Litaniae eadem forma et figura litterarum descriptae, quam charta acclusa exhibet. In illis Litaniis postquam facta fuisset invocatio pro summo Pontifice, Imperatore Henrico, Chunigunde regina, fit etiam pro nobilissima prole regali. Sed manifestum est quod ex hac invocatione calumnia nullum habeat praesidium:« quod mox paulo uberius, ad male garrientium ora comprimenda demonstrabitur. Pergit epistola:

85. »Nullam aliam orationem pro impetranda foecunditate conjugii sanctissimi Imperatoris reperire potui, etiamsi secundam partem Gradualis, varia Missalia et Breviaria, tempore S. Henrici scripta, et aliqua post ipsius felicem transitum, diligenter una [Col. 0054A] cum Reverendo D. custode perlustraverim; neque D. Eppenauer in Monte S. Michaelis quidquam reperire potuit.« En igitur refectam undequaque unicam tot fictionum scaturiginem, nullo negotio expurgandam. Majori candore ac sinceritate res tota referri nequit, quam ex epistolis familiaribus ultro citroque scriptis, quarum verba exponimus. Vix equidem induci possum ut ad ipsius sancti Henrici aetatem citatum codicem pertinere existimem, quamvis facile admittam ex antiquiori aliquo descriptum, imo precum formulas, praedictis Litaniis in quibus rei cardo vertitur, insertas, Sancto ipso longe vetustiores esse credam, et in Germanicis ecclesiis, tum praecedenti, cum sequentibus saeculis usitatas. ut modo preces aliae sunt ab universali Romana et [Col. 0054B] ab aliis ecclesiis receptae. Rectissime autem advertit Pottuvius nullum in iis formulis praesidium vulgatae calumniae superesse, quantumvis inde argutari videantur Henricianae castimoniae impugnatores, quibus hic ultro suggerimus, nullo dissimulato apice, quidquid vel remotissime spargendis exornandisque calumniis fomentum praebuit: quocirca Litanias ipsas, quousque typis nostris id fieri potuit, hic expandimus, sequenti paragrapho explicandas.


LETAN. AD MISS. IN DIE SCO PASCHE.

86. XPC VINCIT. XPC REGNAT.

Sce PetreSca Gerdrudis.Sce Martine.Prudentia et temperantia nostra
Xpc imperat. 	
Exaudi xpe. 	Summo pontifici et universali papae uita.
Salvator mundi. 	Tu illum adiuua.
[Col. 0054C]
Tu illum adiuua.
Sce Paule. 	Tu illum adiuua.
Sce Andrea. 	Tu illum adiuua.
Exaudi xpe. 	Heinrico a dô coronato magno et pacifico imperatori vita et victoria.
Redemptor mundi. 	Tu illum adiuua
Sce MICHAEL. 	Tu illum adiuua.
Sce Gabrihel. 	Tu illum adiuua.
Sce Raphahel. 	Tu illum adiuua.
Sce Johannes. 	Tu illum adiuua.
Sce Stephane. 	Tu illum adiuua.
Exaudi xpe. 	Chunigundae reginae salus et uita.
Sca Maria. 	Tu illam adiuua.
Sca Radagundis. 	Tu illam adiuua.
[Col. 0054D]
Tu illam adiuua.
Exaudi xpe. 	Nobilissimae proli regali salus et uita
Sce Clemens. 	Tu ill adiuua.
Sce Uite. 	Tu ill adiuua.
Sce Pantaleon. 	Tu ill adiuua.
Exaudi xpe. 	N. ductori pacifico salus et uita.
Sce Maurici. 	Tu illum adiuua.
Sce LANDBERTE. 	Tu illum adiuua.
Sce Gereon. 	Tu illum adiuua.
Exaudi xpe. 	N. epo et cunctae congregationi N. salus et uita.
Sce Siluester. 	Tu illum adiuua.
[Col. 0055A]
Tu illum adiuua.
Exaudi xpe. 	omnibus iudicibus et cuncto exercitui xpianorum uita et uictoria.
Sce Georgii. 	Tu illos adiuua.
Sce Emmeramme. 	Tu illos adiuua.
Sce Sebastiane. 	Tu illos adiuua.
XPC VINCIT, XPC REGNAT, XPC IMPER. 	
Rex regum. 	Xpc uincit. xpc regnat.
Gloria nostra. 	Xpc uinc. xpc. reg.
Misericordia nostra. 	Xpc uinc. xpc. reg.
Spes nostra. 	Xpc uinc. xpc. reg.
Auxilium nostrum. 	Xpc uinc. xpc. reg.
Victoria nostra. 	Xpc uinc. xpc. reg.
Lux, uia, ueritas et uita nostra. 	Xpc. uinc.
Fortitudo et iustitia nostra. 	Xpc. uinc.
[Col. 0055B]
Xpc. uinc.
Liberatio et redemptio nostra. 	Xpc. uinc.
Arma nostra inuictissima. 	Xpc. uinc.
Murus ñr inexpugnabilis. 	Xpc. uinc.
Defensio et exaltatio nostra. 	Xpc. uinc.
Ipsi soli imperium gloria et potestas per immortalia scla sclorum am. 	
Ipsi soli laus, honor et iubilatio per infinita scla seculorum amen. 	
Ipsi soli uirtus, fortitudo et victoria per omnia scla sclorum amen. 	
XPE AVDI NOS. TER. 	
KYRIE ELEYSON. 	




§ IX. Ex Litaniis Bambergensibus incassum suggillata.

[Col. 0055C] 87. Habes modo orbi expositum et revelatum praetensum iniquitatis mysterium, quod in Litaniis Bambergensibus latere frustra sibi persuaserunt continentiae Henricianae non minus quam omnis castimoniae, in Romana Ecclesia tantopere aestimatae, osores malevoli. Redditi sunt characteres omnes, saltem quoad fieri potuit, post exclusas e typographia abbrevationes, quas in aes incidere operae pretium visum non est, cum ex iis controversiae caput minime pendeat. Libellus iste gradualis oblongus est, angustioris formae, tantillum superantis columnas hic compositas, quibus verba omnia secundum syllabas et lineas adhibita sunt, nullo apice neglecto aut transposito. Tres ferme pagellas implet tota ea Litania, tot suppositionum et calumniarum materia; [Col. 0055D] quam nobis ad libelli norman dividere non licuit, satis fuit totam fideliter repraesentasse. Rubricis capitalibus, ut vulgo loquuntur, in prima facie nitide depictus est praedictus titulus, LIBELLUS GRADUALIS, litteris hodiernae formae non multum absimilibus praeter E, G, A et D. Titulus interior rubris etiam majusculis, utcumque typis nostris exprimitur. Sic litterae initiales omnes miniatae sunt, uti et X, quotiescumque recurrit Christi Servatoris nomen, cujus monogramma satis notum esse putamus. Fidem nos integre liberasse, testari poterunt quicumque autographum ipsum Bambergae inspicere et cum hac editione conferre dignabuntur.

88. Porro schema ad me transmissum, atque hic [Col. 0056A] typis excusum, tam rigide per singula excussi, ut nihil intactum reliquerim quin id continuo Bambergensibus objicerem. Imprimis Litaniae istae, licet Bambergae hodiedum asservatae, pro istiusmet ecclesiae usu scriptae non videntur, ubi, procul dubio, additae essent appellationes fundatoris et fundatricis. Praeterea non recte signatur Sanctus, »imperator a Deo coronatus,« dum interim Cunegundi simplex reginae titulus apponitur, quandoquidem constet ambos eodem die a Benedicto PP. VIII, anno 1014, Romae Caesareo diademate imposito inauguratos. At vero Koeleri palmare argumentum pro existentia »nobilissimae prolis regalis,« acrius intorquere non destiti, hoc ferme ratiocinio, ad hominem, ut aiunt, adversus Bambergenses concludens: Non minus [Col. 0056B] certum est, in iis Litaniis Deum invocari pro »salute et vita nobilissimae prolis regalis,« quam certum sit invocari pro vita et victoria S. Henrici, pro salute et vita S. Chunigundae; atque hoc secundum apud vos indubitatum est, quidni igitur et primum? Preces pro conjugibus ut vivis ibidem ad Deum funduntur, vivere itaque etiam oportuit »nobilissimam prolem regalem,« et quae inde Koeleri consectaria sunt. Haec exercitii gratia, uti loquimur, a me proposita, erudite enodavit et dissolvit Pottuvius, tribus responsionibus sic omnia elucidans, ut habeat Koelerus quibus acquiescat. Verba ejus fideliter etiam reddo.

89. »Si Koelerus ex verbis Litaniarum quae reperiuntur in Graduali manuscripto, NOBILISSIMAE PROLI [Col. 0056C] REGALI SALUS ET VITA, vult inferre, ex matrimonio sanctorum Henrici ac Cunegundis saltem filiam fuisse genitam, non recte infert.« En responsionem primam: »Quia verosimiliter Litaniae istae jam ante tempora S. Henrici fuerunt in usu in ecclesiis Germaniae, tamquam formulae communes supplicandi pro Pontifice, Imperatore, Imperatrice etc. Non quidem diffitemur, illas aetate S. Henrici descriptas sive exaratas fuisse; id enim tam figura characterum illo tempore usitata, quam expressio nominum Henrici et Cunegundis, pro quibus tamquam vivis supplicatur, nobis persuadet: sed solum dicimus illas post erectionem ecclesiae Bambergensis, ex alio exemplari descriptas seu transumptas fuisse, additis tunc nominibus Henrici et Cunegundis, tamquam [Col. 0056D] actu regnantium. Neque gratis id dicimus; quia totus Libellus gradualis (cujus duae sunt partes, una hiemalis, altera aestiva) est descriptus ex exemplaribus in ecclesiis adhiberi solitis. Merito igitur asserimus, etiam Litanias, quae sunt pars Gradualis, fuisse tunc aliis ecclesiis communes, et ex illarum exemplaribus desumptas. Igitur ex illis non recte infertur, ex matrimonio sanctorum Henrici et Cunegundis progenitam esse saltem filiam, quia sunt formula solummodo communis.«

90. Apposite urget Pottuvius et magis etiam instat hoc modo: »Quod si contendas Litanias istas non esse desumptas ex aliis exemplaribus, sed pro ipsa ecclesia Bambergensi primo fuisse compositas, demus [Col. 0057A] id ita esse, quod tamen non probas; sed sic ex ipsis Litaniis ostendo sanctos conjuges, tunc, quando Litaniae scriptae fuerunt, non habuisse prolem. Quia si habuissent, in Litaniis vel expressum fuisset nomen prolis, sicut expresse fuit nomen Henrici et Cunegundis, vel saltem indicatus fuisset sexus, an sit filius vel filia. Nam, sicut in formula supplicationis pro sancto Henrico dicitur: »Tu illum adjuva,« in supplicatione pro sancta Cunegunde: »Tu illam adjuva,« ita, si tunc exstitisset filia regalis, debuisset dici: »Tu illam adjuva.« Cum solum ponatur per abbreviationem: »Tu ill. adjuva,« quod »ill.« nec illum nec illam significat, sed est indifferens ad utrumque; signum est quod tunc non exstiterit filia, neque etiam filius. Manet ergo quod sit formula [Col. 0057B] communis, quae masculo aeque ac feminae convenire possit. Confirmatur id ex sequentibus formulis earumdem Litaniarum, ubi ponitur N. quae sunt formulae communes supplicandi pro quibuscumque ducibus, episcopis,« etc.

91. »Deinde,« pergit eodem tenore Pottuvius, »etiamsi supplicatio pro NOBILISSIMA PROLE REGALI in Litaniis habeatur, unde probas quod, prole non existente, supplicatio illa fuerit decantata, et non potius in isto casu omissa? Certe, quamvis in istis Litaniis formula supplicationis pro Imperatrice habeatur, si tamen Imperator nondum esset conjugatus, aut evaderet viduus, formula supplicationis pro Imperatrice haud dubie in utroque casu omitteretur. Ita, etiamsi formula pro nobilissima prole regali in Litaniis ponatur, [Col. 0057C] prole tamen deficiente, videtur formula illa in decantatione Litaniarum fuisse omissa. Nisi forte fuisset aliqua conjectura aut indicium foecunditatis conjugii: tunc enim fideles subditi optare, Deoque supplicare solent, ut fructus in arbore et gemma in concha maturescat. Potuerunt autem Bambergenses id sperare et merito apprecari tam insignibus conjugibus, quorum votum continentiae ignorabant.« Addere liceat quod proxime formula: »N. ductori pacifico salus et vita« haud dubie praetereunda sit, Caesare ipso exercitibus imperante. Sic alteram pro loci Episcopo et primam pro Romano Pontifice, nemo decantatas somniaverit alterutra sede vacante. Hodiernam, et jam tot saeculi constantem Ecclesiae praxim consulat Koelerus, et quae hic dicta sunt [Col. 0057D] verissima esse perspiciet.

92. Non hic haeret Pottuvius; sed altera responsione seu argumento instat in hunc modum: »Sine nota sanctissimi ac prudentissimi Imperatoris« (haec praedicata cum Gundlingio non negabit Koelerus) »asseri non potest quod ex suo conjugio genuerit saltem filiam. Vel enim illam genuit ante fundationem episcopatus Bambergensis, vel post illam: neutrum sine nota Imperatoris asseri potest. Imprimis non potest dici quod genuerit ante fundationem, quae contigit anno VI vel VII post millesimum. Colligitur id ex allocutione S. Henrici, quam in conventu Francofurtensi habuit ad S. Willigisum archiepiscopum Moguntinum et caeteros archiepiscopos et episcopos [Col. 0058A] praesentes, uti refert Ditmarus episcopus Merseburgensis, historicus synchronus, libro VII, pag. 67: »Ob recompensationem futuram, inquiebat sanctus Imperator, Christum haeredem elegi; quia in sobole acquirenda nulla spes remanet mihi.« Quod si S. Henricus ante fundationem episcopatus genuit filiam, quomodo cum veritate dicere potuit, sibi in acquirenda sobole nullam remanere spem? Nonne conventus Patrum poterat illi opponere: »Quomodo nulla spes acquirendae sobolis in praesenti matrimonio tibi superest, qui paucis hisce annis, quibus in matrimonio vixisti, filiam genuisti?« Male igitur dignitati sancti Imperatoris consulit, qui procreationem sobolis ante fundationem episcopatus illi affingit.

[Col. 0058B] 93. »Deinde absque ejusdem Sancti prostitutione etiam asseri non potest, genitam ipsi fuisse filiam post fundationem episcopatus. Ille claris et expressis verbis, coram celeberrimo conventu praesulum, asseverat, sibi in acquirenda sobole nullam superesse spem: quis ergo sine nota tam sapientis et circumspecti Imperatoris dicet illum nihilominus, post asseverationem adeo solemnem, procreasse filiam? Nisi igitur valida ratio afferatur, qualis non affertur, exigit dignitas tanti Imperatoris ut credamus illum verum dixisse, dum solemni contestatione asseveravit nullam in acquirenda sobole sibi remanere spem. Quis autem illi spem omnem ademit? Quis nisi ille ipsemet voluntario voto continentiae, in honorem Dei emisso, et a castissima conjuge ratihabito? Poterat [Col. 0058C] dicere cum Jephte (Jud. II, 35): »Aperui enim os meum ad Dominum, et aliud facere non potero.« quam perpetuam servare continentiam. Quid aliud innuunt verba immediate sequentia, ab Imperatore in conventu prolata: »Et quod praecipuum habui, ac meipsum cum modo acquisitis seu acquirendis, in sacrificium Patri ingenito jam dudum secreto mentis obtuli:« quid, inquam, aliud innuunt verba illa, quam votum castitatis, quo sanctissimus Imperator, juxta consilium Salvatoris (Matth. XIX, 12), »se ipsum castravit propter regnum coelorum,« et inclinationem relinquendi sibi similem post se, Deo in sacrificium obtulit, magno Abrahamo in eo comparandus, quod iste paratus fuerit, Isaacum filium, sibi pridem natum, immolare, hic vero spem filii et haeredis sibi [Col. 0058D] nascituri, intima mentis devotione, Altissimo sacrificaverit?«

94. Hasce quaestiones, satis concisas ac stringentes, ad Koelerum universas remittimus, ut in proximis thesibus suis historicis apta responsa suppeditet. Neque tamen hic desinit Pottuvius, cujus haec tertia responsio est. »Si S. Henricus genuit filiam, et curavit pro ea publicas in ecclesia Bambergensi institui preces, uti Koelerus ex Litaniis citatis probare velle videtur; moraliter impossibile est potuisse in mundo, et imprimis Bambergae, persuasionem universalem invalescere, sicut reipsa invaluit, quod sancti Henricus et Cunegundis in suo matrimonio virginalem continentiam perpetuo servaverint. Si [Col. 0059A] enim Koelerus tam sagax est ut post septingentos annos ex illis Litaniis odoretur sobolem regiam, quomodo Bambergenses, qui Litanias illas tempore sancti Henrici decantarunt, et annis insequentibus usque ad haec tempora, in Libello graduali descriptas, pones se retinuerunt, saepius inspexerunt, et aliis inspiciendas exhibuerunt; quomodo, inquam, illi omnes nihil unquam de tali filia cogitarunt, aut exinde collegerunt? Fueruntne omnes per septem saecula adeo stupidi, ut nullus caperet mysterium, in Litaniis reconditum, quod nunc tandem Koelerus mundo revelat? Et si Bambergenses, tempore S. Henrici, filiam ejus noverunt, et pro ea publice in Litaniis precati sunt, quomodo et quando potuerunt delabi in eam persuasionem, ut crederent SS. Henricum et [Col. 0059B] Cunegundem in suo conjugio pari consensu perpetuam servasse continentiam?«

95. Importunus quaesitor est Pottuvius. »Quomodo, inquit, ad idem sentiendum totum imperium, et totus late Christianus orbis induci potuit? Quomodo celeberrimus ordo D. Benedicti S. Cunegundem, post obitum S. Henrici, ad coenobium Confugiense suscepit ut virginem, ac deinceps ipsam constanter ut talem habuit et coluit, si scivit, quod nescire non potuit, illam in suo conjugio fuisse matrem filiae regalis? Quo saeculo, et circa quem annum memoria filiae istius oblitterata fuit, et ejus loco exorta persuasio de virginali continentia SS. conjugum? Ex rescripto Eugenii III constat saeculo XII id jam fuisse creditum, et legitimis testimoniis confirmatum, [Col. 0059C] S Henricum, in toro etiam legitimo positum, integritatem castimoniae usque ad finem vitae conservasse: si saeculo immediate praecedente S. Henricus in suo conjugio filiam genuit, et pro ea in Litaniis publice supplicatum fuit, quis sibi persuadeat, potuisse tam brevi tempore memoriam nobilissimae prolis regalis apud omnes perire, et fecundos conjuges haberi pro virginibus? Etiamsi in aliquo conjugio nulla umquam appareat soboles, homines tamen difficulter inducuntur ad credendum, quod tales conjuges prole careant ex virtute perpetuae continentiae; sed id adscribunt sterilitati naturae, aut aliis impedimentis naturalibus. Multo minus homines propinqui aetati SS. conjugum sivissent se induci ad credendam perpetuam eorum continentiam, si illi in [Col. 0059D] suo conjugio suscepissent filiam, quod utique homines, aetati isti adeo vicinos latere non potuisset.

96. »Necesse est igitur fateri, legatos apostolicos ab Eugenio III, ad inquirendam rei veritatem saeculo XII Bambergam missos, uti et multos religiosos ac discretos viros non potuisse induci ad credendam et attestandam integritatem castimoniae S. Henrici usque in finem vitae, si vel in matrimonio suo genuisset filiam, vel si de illa integritate castimoniae non habuissent indicia, testimonia et argumenta certa ac minime suspecta; in quibus pietas Christiana posset merito conquiescere, et memoria tam illustris exempli cum solatio frui. Sed cum humani generis hostis indignissime ferat in Ecclesia adeo [Col. 0060A] illustres continentiae imagines ad cultum et imitationem palam proponi, actus rabie et invidia, nititur easdem tetris coloribus obscurare, sicut olim per iconoclastas Christi et Sanctorum imagines ex hominum oculis tollere conatus fuit, ne isti, ex earum aspectu, ad imitanda egregia Sanctorum illorum facta excitarentur.« Os durum! mi Koelere, sed quod tu in medium temere projecisti, caeteris argumentis jam abunde superius dilutis. Te unum haec jacula feriunt, teque adeo petunt quaecumque hoc toto paragrapho disputata sunt: tute hoc intristi, tibi omne exedendum est; nobis supersunt praecipua sanctissimi Imperatoris gesta chronologice, pro nostro instituto, digerenda.



§ X. Praecipua S. Henrici gesta ad temporum ordinem revocata, a regni principio ad fundatam ecclesiam Bambergensem.
[Col. 0060B]

97. Quae ante susceptas regni habenas sanctissimo Imperatore gesta sunt, cum nec Vitae scriptores nec Ditmarus aut alii memoraverint, frustra a nobis eorum ordo requiratur; ab Ottonis III obitu series nostra deducitur. Neque vero singula scrupulose discutimus, sed praecipua seu illustriora et ad sanctitatem caeterasque res totius regni et imperii tempore gestas spectantia, quaeque a notissimae Vitae seu potius elogii compilatore Anonymo ex parte memorata quidem sunt, ast ita commixta ut nusquam appareat quo anno affigenda sint, auctore ad haec tam parum attento, ut, ubi annum exprimit, plerumque a recta chronologia deflectat. Exemplum sit in ipsomet [Col. 0060C] jam dictae Vitae principio, quam in hunc modum orditur: »Anno ab incarnatione Domini MI, ab Urbe condita MDCCLII, Ottone puero Romae defuncto, vacante regni solio, cum de principe subrogando ageretur, omnium vota, nutu divino, ad eum inclinantur, qui tunc in regno habebatur potissimus.« Aberrant hic characteres prope omnes: neque enim anno 1001 mortuus est Otto III, sed 1002; neque erat annus Urbis conditae 1752, sed vero similius 1754; neque Romae mortuus Otto iste, sed Paternae seu Paterni, castro Campaniae Romanae, in ditione Ecclesiae atque in maritimo tractu, in ora maris Tyrrheni, ubi alias villa Plinii junioris, teste Holstenio, quidquid alii a situ tantillum deflectant.

98. A tali exordio quid in ordine ad digerendam [Col. 0060D] rerum seriem sperari possit, facile intelligitur: id nobis potissimum curae erit ut salvam rerum veritatem in rectum, quead fieri poterit, ordinem chronologicum redigamus, adjectis nonnumquam et ad proprios etiam hinc inde annos revocatis largissimi in ecclesias et monasteria Imperatoris donationibus et privilegiis, quorum cum jam scriptores plures meminerint, nobis ea obiter attigisse suffecerit. Caesareae isti profusae ferme liberalitati a regni principio intendisse invenies apud Mabillonium in Annalibus Benedictinis ad annum 1002, pag. 159. num. 26, dum aream quamdam intra muros urbis Ratisbonensis Altahensi monasterio dedit; et plura alia majora beneficia eidem monasterio praestitit annis [Col. 0061A] sequentibus, quorum diplomata exhibet Gretserus ad calcem vulgatissimae Vitae, a pag. 65. Nec desunt Henricianae munificentiae argumenta apud Hundium in sua Metropoli Salisburgensi, ut vide, pag. 140 et alibi: Quae ad Westphaliae seu Saxoniae partes reducuntur S. Henrici privilegia et donationes, in annos quosque suos uberius et diligentius distribuit et accurate explicuit noster Nicolaus Schaten in Annalibus Paderbornensibus, lib. IV, a pag. 362, quod hic indicasse satis est: Vita S. Meinwerci dona potius ipsa quam instrumenta enumerat. Alia rursus habet laudatus Mabillonius, pag. 161; nos praefixam seriem exordiamur.

99. Ad tres primos regni S. Henrici annos quod attinet, in iis tantopere laborandum non erit, cum [Col. 0061B] res eo tempore gestas satis apposite distinxerit et ordinaverit laudatus supra Ultrajectensis episcopus Adelboldus, rerum prope omnium testis oculatus; ut hic audiendum omnino non putem Alberici Chronicon, dum in ipso solo, tacentibus vetustioribus, mira fingi potius quam vere narrari videntur ad annum 1003 de Windis seu Winidis populis idololatris a S. Henrico per id tempus subjugatis, quorum regibus hujusmodi anecdotum applicat: »Hos populos Henricus tributarios fecit, ita ut in omnibus solemnitatibus quibus coronabatur, quatuor reges eorum lebetem, quo carnes condiebantur, in humeris suis, duobus vectibus, per annulos quatuor inductis, ad coquinam vectitarent.« Fides sit penes auctorem. Saniora longe sunt quae Adelboldus diligenter commemorat, [Col. 0061C] res omnes sancti Imperatoris accurate complexus ab obitu decessoris Ottonis III usque ad bellum Slavonicum, post primam in Italiam expeditionem S. Henrici Acta percensens, quae utinam ad finem usque vitae, eadem methodo et fide perducta, ad nos transmissa fuissent! Vel hoc dolendum est, quod in apparatu ad praedictum bellum fragmentum nostrum deficiat.

100. Non eum fontem consuluit Hofmannus, dum in Annalibus suis-Bambergensibus a col. 35 plurima commiscuit a veritate et recta chronologia prorsus aliena, quae ex sola collatione cum Adelboldi dictis penitus convelluntur; aeque ac fictitia S. Henrici electio a septem Imperii Electoribus, eo tempore et [Col. 0061D] multis etiam post annis in Germania necdum cognitis, quae nos hic aliis discutienda et refutanda relinquimus. Paulo accuratior est in iis recensendis quae ad munificentissimam ecclesiae Bambergensis fundationem a col. 40 retulit, ut infra pluribus expendemus. Ad Adelboldum regredimur, in cujus narratione praecipue observandum quod trium annorum spatio, nempe annis 1002, 1003 et 1004 contrahat quae alii cum Ditmaro, ab amanuensibus, nisi vehementer fallor, corrupto, ad quatuor, id est usque ad annum 1005 extendunt; apud quos prima illa expeditio Italica, a S. Henrico suscepta, dum misera Papia in favillas prope redacta est, anno 1005 perperam innectitur, quae ab Adelboldo, Chronographo Saxone et Annalibus Hildesemensibus dissertissime anno [Col. 0062A] 1004 consignatur, ut ex clarissimis eorum textibus evidenter demonstratur probantque etiam ad oculum solennitates festorum toto primo regni S. Henrici triennio celebratorum, quae vel ex ipso Ditmaro pariter eruuntur.

101. Interim ipse sic librum suum sextum orditur: »Post salutiferum intemeratae Virginis partum, consummata millenarii linea numeri et in quinto cardinalis ordinis loco, ac in ejusdem quartae initio hebdomadae in Februario mense, qui purgatorius dicitur, clarum mane illuxit saeculo, et Henricus divina gratia rex, antecessorum suorum naevum cupiens emundare, sibique veniam promerere aeternam, dispositis secundum suimet placitum ad hoc pertinentibus cunctis, perrexit ad domum [Col. 0062B] suam, ubi se corporaliter semper solebat reficere, et ubi desiderato diu alimento paululum reficeretur in mente; convocansque ad se omnes regni primates, dedit episcopatum sanctae Merseburgensis ecclesiae capellano suimet Wigberto.« Pergit ea indicare Ditmarus quae cap. 3 et 4 memorat Anonymus, nulli ordini affixus, ex cujus sensu praemittenda est S. Henrici reportata de Slavis victoria restitutioni ecclesiae Merseburgensis, ut pote quae ex celeberrimo voto facta sit, ante eam victoriam concepto, de quo mirum est Ditmarum clarius non meminisse, quamquam ad illud alludere videatur tribus ultimis elogii superius dati versiculis. Itaque ipso illo anno 1004, aut forte praecedenti, ut alii statuunt, obtenta est praedicta victoria, quam [Col. 0062C] instauratio ista Merseburgensis ecclesiae subsecuta sit. Sic ad dictum annum 1004 loquitur Hermannus Contractus: »Henricus rex Italiam petens, sibi eam subjicit: Papiam ipsa die qua coronatus est, irrumpens, gladio et igne perdomuit: unde in Saxoniam rediens, Bohemian et Bolezlaum ducem Slavorum cum tota gente subjugavit.«

102. Non dissimulaverim, totam illam cap. 4 adornatam Anonymi narrationem, tot miris portentis palliatam, numquam mihi placuisse, eo praesertim, urgentissimo in his adjunctis argumento, quod Ditmarus, rerum omnium tum gestarum oculatus testis et scriptor, Merseburgensis ecclesiae suae ruinam, bonorum ejus alienationem, ac demum per [Col. 0062D] S. Henricum restaurationem tam sollicite et accurate memorans, de tot miraculis, ibi a Vitae scriptore conglobatis, non meminerit, nusquam solitus ea silentio involvere quae ad tam eximii benefactoris sui gloriam conducere posse existimavit; ut prodigio simile dicendum sit tam illustrem victoriam, si sic parta est, ab eo praeteritam fuisse. Ut candide dicam quod sentio: suspicor Anonymum, virum bonum, nonnulla ad S. Henricum transtulisse, quae forte ad alios pertinent; aut certis temporibus aptasse, quae ipsis non conveniunt. Certe mihi numquam suaserit historiunculam, de Sancti meritis in trutina expensis, quam habet cap. 28: neque magis placet alia de claudicatione narratio, ex apographo Bambergensi cap. 24: quae omnia, ut mitis [Col. 0063A] sime dicam, censeo non tam facile a viris cordatis et eruditis admittenda

103. Redeo ad Ditmarum in quo post jam dicta sequitur brevis hiemalis expeditio in inquietum Boleslaum, admissio in gratiam Henrici rebellis, et fratris Brunonis fuga ad S. Stephanum regem Hungariae sororium, cujus intercessione in gratiam demum admissus est. Hisce connectit quae ad Clusas, et in reliqua Longobardia a Sancto gesta sunt, eumque per Alemanniam et Alsatiam in Saxoniam reducit, Boleslao infestum, quem tunc haud dubie bello aggressus est, non eo tamen de quo jam diximus meminisse Anonymum cap. 4. Melius longe et fusius expeditionem enarrat laudatus Ditmarus a pag. 378. Atque haec omnia rectissime ab Adelboldo [Col. 0063B] aliisque citatis anno 1004 gesta referuntur, ut proinde in Ditmaro agnoscendus sit error, quidquid Baronius et recentiores passim ei in hac parte adhaereant; quo pacto tollitur inextricabilis difficultas in iis apte distinguendis quae duobus istis annis 1004 et 1005 a S. Henrico peracta sunt; nam Chronographus Saxo ad annum 1005 nihil habet praeter invasionem Poloniae in quo »proh dolor! multos perdiderit, cum exercitu secum deferens corpora ducum mortuorum inde reversus.« Chronicon Hildesemense eo anno 1005 narrat, Regem »in partibus Saxoniae ad tempus Quadragesimae habitasse,« Pascha vero Aquisgrani celebrasse, quibus adde quae tradit Vita S. Meinwerci, cap. 2, num. 11, pag. 515, et Schatenus a pag. 372. Quidquid vero [Col. 0063C] praeterea anno 1005 a S. Henrico gestum fuerit, id certum videtur, principium citati libri sexti plane corruptum esse, ut ex ipsomet Ditmaro infra evincere conabimur.

104. Praemittunt Annales seu Chronicon Hildesemense ad annum MIV: »Et Bruno frater regis (S. Henrici) obtentu domnae Gislae matris ejus acquisivit gratiam,« quo plane modo etiam loquitur laudata S. Meinwerci Vita loco citato. Recte haec, opinor, isto anno collocantur, at contra Adelboldi, et aliorum sententiam, »obtentu Gislae matris,« quod ipsi potius »Giselae sorori« tribuunt, nuptae S. Stephano regi Hungariae, cujus desponsationis determinatum annum frustra apud synchronos scriptores quaesivi hactenus. Consulendi itaque [Col. 0063D] fuere Annales ecclesiastici istius regni a nostro Melchiore Inchofer, superius laudato, concinnati, sed quibus acquiescere non licuit, cum ibi scriptor asserat matrimonium contractum fuisse anno 1005, regni Stephani vicesimo, quae cum Adelboldi aliorumque narratione convenire nequaquam possunt, ut potius dicendum sit Giselam istam, Sancti sororem, ut minimum anno 1004 S. Stephani thalamum subiisse. Magis placent quae adducit laudatus Inchofer ad emolliendas duriores nonnihil enuntiationes scriptorum Germanorum, identidem inculcantium praedictam Giselam non aliis pactis et conditionibus regi Hungariae concessam, quam si is repudiato paganismo Christiana sacra et baptismum [Col. 0064A] susciperet, unde S. Henricus Hungarorum Apostoli nomen promeritus sit. En verba Inchoferi:

105. »Alii quoque minus considerate scripserunt; Gyselae pulchritudine per nuntios et pictores accepta, captum Stephanum, ejus connubium expetiisse. Quae tamen aspernata sit, nisi abjecto idolorum cultu, Christo nomen dedisset. Accepisse conditionem Hungarorum regem, dum venustissima puella potiretur, mox cum toto regno ad Christi sacra accedentem, Stephani nomen tulisse: Henricum vero, quod tradita sorore conversioni gentis operam navarit, Hungarorum apostolum dictum esse. Cui fabulae inter alios assensi videntur Sigebertus, Albertus Krantzius, Joannes Cuspinianus; [Col. 0064B] non animadvertentes, ex Christianis pridem parentibus, et divino monitu appellatum Stephanum, id genus pactionem procul habuisse, et Henricum ultro, adamata ejus virtute, favisse tam opportuno matrimonio, quod ad religionis in gente jam conversa incrementum haud parum faceret. Quamquam dubium non sit, ad plures nondum Christo devotos traducendos, Gyselae fratrisque Henrici pietatem et zelum, ingens momentum adjecisse, ut hoc propter, et hic apostoli Hungarorum, et illa adjutricis fidelissimae nomen tueri queat.« Ex hoc, ut obiter notem, aliisque ejusdem historiae locis refellenda sunt, quae Albericus ad annum 1010 reginae huic Giselae turpia et infanda affricare ausus est.

[Col. 0064C] 106. Ut de praedictis annis duobus 1004 et 1005 postremum dicam, vellem ea vera esse quae non ita pridem Struvius in laudato supra Syntagmate, ad solvendum, cui se imparem videbat, nodum ita copulavit, tomo I, pag. 379: »Hinc compositis in Germania rebus, anno MIV ab Italis evocatus illorum terram intravit, et licet aditus probe custodiret Harduinus, Veronam venit; inde Brixiam usque et Papiam progrediens, ubi ab omni populo benevole susceptus et anno MV communi consensu in regem Italiae est coronatus. Hinc sedato et Papiensium contra Germanos commoto tumultu, in Germaniam fuit reversus.« Diceres, totum fere biennium tenuisse primam illam a S. Henrico susceptam expeditionem, quae tamen, testibus Adelboldo et Ditmaro, [Col. 0064D] brevissima fuit: nam sanctus Imperator majorem hebdomadam usque ad Pascha ad Clusas transegit, ac rebus celeri cursu confectis, post coronationem et turbas Papienses, »Pentecoste sancta pia animi devotione celebrata . . . . . injuriam a Boleslao sibi illatam tenens mente repositam, repatriare festinat . . . . . et in vigilia S. Joannis (Baptistae) colloquium cum Alsatiensibus habuit . . . . . Post haec rex Moguntiam venit; ibique solito pietatis affectu, Apostolorum solennia celebriter peregit;« inde in Saxoniam adversus Boleslaum profectus, ut ex tota rerum serie clarissime detur intelligi, primam illam in Longobardiam excursionem a discessu ex Bavaria vix totis tribus mensibus tenuisse.

[Col. 0065A] 107. Minus displicet quod ait idem Struvius ex Sigeberto ad annum 1005, »mortuo Ottone duce, ducatum Lotharingiae comiti Godefrido, filio Godefridi Ardennensis« commissum; in quo scriptores alii satis conveniunt. At quod, eodem Sigeberto praeeunte, refert, anno 1010, gentem Ungarorum, hactenus idololatriae deditam, cum suo rege baptismo tunc primum initiatam, quod tot alii cum Hofmanno perperam secuti sunt, ad superius dictorum sensum omnino explicandum est. De episcopatu Bambergensi ad duos proxime sequentes annos paulo accuratior disquisitio instituetur. Huc proprie pertinet synodus Tremoniensis, de qua Ditmarus pag. 380 (ex principio caetera ferme colliges:) »Posita est etiam in loco, qui Throsmunini dicitur, magna synodus, [Col. 0065B] ubi rex coepiscopis, praesentibusque cunctis, plurima questus est sanctae Ecclesiae convenientia, et communi eorumdem consilio haec statuit deinceps prohiberi, et optimo novae institutionis decreto, gravem peccatorum suimet sarcinam relevari, anno Dominicae Incarnationis MV, anno autem Domini Henrici II regnantis quarto, in die Non. Julii.« Nomina episcoporum, et quae ibi ordinata sunt ex nostro codice ms. supplevit Leibnitius, aut potius amanuensium ejus aliquis, cujus inadvertentia factum ut relicta sit prioris editionis notula, »deest decretum synodi Tremoniensis,« ubi decrete ipsa omnia immediate praemissa sunt. Sit haec prima Vitae S. Henrici periodus.



§ XI. Episcopatus Bambergensis a sanctis Henrico et Cunegunde fundatus.
[Col. 0065C]

108. Hic nobis occurrit sanctissimi juxta ac munificentissimi Imperatoris monumentum longe praestantissimum, novae ecclesiae cathedralis a fundamentis erectio et locupletissima dotatio, Sancto ipsi fundatori non minima curarum, molestiarum, quin et bellorum materia; dum a proximis episcopis Herbipolensi et Eystettensi, ad novae dioecesis fines determinandos, graves subortae sunt difficultates, tum vero a sanctissimae conjugis germanis fratribus odia, invidiae, insidiae, bella etiam commota sunt, quod opulentissimum patrimonium, imo et dos ipsa sorori Cunegundi assignata, quam ad se redituram speraverant, prodige, ut ipsi loquebantur, ditandis [Col. 0065D] canonicorum monachorumque congregationibus dilapidaretur: quae quousque invaluerint, suis infra locis insinuare non praetermittemus. At enim haec omnia superavit S. Henrici castissima religio, inconcussa pietas, et explorata animi fortitudo, quibus armatus virtutibus et dioecesim ecclesiae suae Bambergensi vindicavit, et ingratorum affinium conatus, si non merita ultione, saltem Christiana tolerantia compescuit. Fundationem ipsam, ut praecipuum operis sui argumentum, multis capitibus complectitur Vitae scriptor anonymus, sed ex quo, ut supra abunde exposui, ad chronologicam seriem nihil magnopere elicias, ut adeo haec aliunde eruenda et componenda sit.

109. Ordo rerum apud Ditmarum exigit ut post [Col. 0066A] synodum Tremoniensem, de qua jam satis diximus paragrapho praecedenti, reliquum anni impensum intelligatur bellicis adversus Boleslaum conatibus, quos inter intellectis Balduini Flandriae comitis molitionibus, quas describit Ditmarus pag. 383, arma sequenti proxime anno 1006, ut testatur Sigebertus, in eum verterit, ubi quae duobus annis 1006 et 1007 gesta sunt, simul istic connectit Ditmarus, eadem pagina denuo resumens quae ad annum jam dictum 1006 pertinent. Jacobus Meyerus, in Annalibus Flandriae, diligenter et accurate descripsit quae in bello isto Flandrico, non eodem semper rerum successu, a S. Henrico adversus comitem nostrum Balduinum tentata sunt, explicata ejus occasione et adjunctis aliis pluribus [Col. 0066B] satis curiosis, quae alibi non adeo distincte enucleata reperiuntur: ipsum videsis annis 1005, 1006 et 1007; nobis satis est singula ad proprios calculos revocasse, ad quod nos hic juvat Mabillonius pag. 185, dum ex diplomate anni 1006 ostendit habitum eo ipso anno inter S. Henricum et regem Franciae Rotbertum colloquium, quo labefactata nonnihil amicitia redintegrata est. Videatur idem Mabillonius pag. 188, num. 88 et 89, placitum regis memorans pro Italicis monasteriis.

110. Ditmarum denuo sequimur, apud quem, »pacificatis tunc partibus his, generale concilium in Francfort a Rege ponitur,« in quo episcopatus Bambergensis diu ante meditata institutio et variae difficultates in eo concilio agitatae cuique satis [Col. 0066C] obviae sunt: id hic quaeritur potissimum, gestane ea omnia sint anno 1006, an 1007, in quo auctores aeque ac in primo Sancti bello Italico maxime dissidentes invenio. Ditmaro res suas non satis chronologice distinguente, Baronius sic annum 1006 incipit: »Anno Christi Redemptoris millesimo sexto, Indict IV, celebratur in Germania synodus Francofordiensis, in qua inter alia ibi tractatum est de ecclesia Bambergensi erigenda in cathedram episcopalem. Agit de ea pluribus Ditmarus,« etc. His opponit Pagius ad eumdem annum litteras Joannis Papae tomo IX Conciliorum recitatas, in quarum fine legitur: »Scriptum per manus Petri notarii et scriniarii S. R. E., in mense Junio, Indict. V: id [Col. 0066D] est, inquit, anno Christi MVII. Quod privilegium magnus Episcoporum numerus in synodo Franconofurt habita unanimiter laudarunt, et suis subscriptionibus corroborarunt, ut in fine laudati rescripti apostolici legere est. Quare subdit, concilium illud non hoc anno, ut Baronius putavit, sed sequenti congregatum,« etc.

111. Non male pro aliqua parte Baronium correxit Pagius, in alia non minus ipse corrigendus. Quoniam ambo ad omnia, occasione episcopatus istius longiori tempore tractata, non satis attendisse videntur; sumpta, nisi vehementer fallor, ex Ditmaro prima perturbationis ansa, qui in annum quodammodo unum eumdemque confudit, quae in duos diversos certissime distrahenda sunt. Synodum [Col. 0067A] Francofurtensem aliquam anno 1006 recte consignavit laudatus Baronius, utpote quam illo anno satis accurate describit Ditmarus, admirandam illam sancti Henrici erga Patres concilii demissionem merito extollens, ut qui se ad eorum pedes prostraverit, aliaque pari humilitate praestiterit, quae ibi lectori obvia diximus: in eo defecit Baronius quod alteram synodum praetermiserit, ad quam prior quasi praeparatoria dici potest. Pagius vicissim, ex allegato Joannis PP. diplomate, non male pugnavit pro synodo anni 1007, sed Baronium perperam arguit; quasi omnia eodem anno composita sint, quae ad praedicti episcopatus erectionem explananda occurrerunt. Valeat hic, si usquam, paroemia; distingue tempora, et concordabis [Col. 0067B] scripturas, quas citato tomo IX Conciliorum nobis exhibet Labbeus: sola rerum exacta distinctio controversiam totam elucidabit et forte dirimet.

112. Tria istic instrumenta referuntur hoc ordine: »Primo loco Concilium Francofordiense de ecclesia Bambergensi in cathedram episcopalem erigenda, celebratum anno Domini MVI, tempore Joannis PP. XVII,« quod totum acceptum est ex Ditmaro. Alterum instrumentum loco non suo reponitur, nec verum titulum praefert: »Acta ejusdem Francofordiensis Concilii ex tabulario ecclesiae Bambergensis.« Quod subsequitur »diploma Joannis PP. XVI,« ad justam rerum seriem videtur secundo loco reponendum fuisse, ex quibus hic rectus ordo [Col. 0067C] conficeretur. Speraverat S. Henricus emolliendum a se Henricum Wirciburgensem episcopum, ut commutatione aliqua facta, a dioecesi sua partem avelli sineret, quae Bambergensi tribueretur: verum iste alias conditiones apposuerat Sancto minime gratas, et, ne ad indictam synodum venire cogeretur, alio, Coloniam opinor, ad S. Heribertum profugerat, sic ut eo absente gesta sint omnia quae Ditmarus ibi commemorat, et ex quibus manifeste datur intelligi, in eo primo concilio id praecipue actum, ut nihil obstante Henrici Wiriburgensis tergiversatione, ecclesia Bambergensis in cathedralem erigeretur, cujus »cura pastoralis Eberardo tunc Cancellario a Rege committeretur,« id quod a Concilio obtinuit, praeeunte Tagmone, »et cunctis [Col. 0067D] praesentibus ejus sermonem tunc affirmantibus et subscribentibus:« sic tamen ut Eberardi ordinatio, quae ibi a Ditmaro subjungitur, ad sequentem annum differenda sit.

113. Audiatur sancti ipsius Imperatoris oratio: »Ob hoc serenissimam vestrimet (Patrum totius synodi) interpello pietatem, ne absentia ejus (Henrici Wirciburgencis), qui per me voluit obtinere quod mihi non licuit huic concedere, propositum voluntatis meae queat impedire: cum in baculo ejus mutuae confirmationis signo clarescat, hunc non propter Dominum, sed ob dignitatis nullatenus adipiscendae dolorem fugisse. Moveat omnium corda praesentium, quod per ambitionem suam sanctae [Col. 0068A] matris Ecclesiae augmentum annullare cum nugigerula legatione praesumpsit . . . . . Si quando autem episcopus venire et promissa dignatur suscipere, paratum me ad omne quod vobis bonum videtur, procul dubio inveniet.« Sequitur protestatio Henrici episcopi nomine facta: »Finitis talibus alloquiis, Bernigerus, antistitis Henrici Wirciburgensis capellanus surrexit: propter timorem regis seniorem suum huc non venisse, et detrimentum ecclesiae sibi a Deo commissae, in aliquo fieri nunquam laudasse testatur, et obsecrat cunctos praesentes per Christi amorem, ne talia fieri, absente eo, futurum sibi exemplum paterentur. Privilegia ejusdem ibi alta voce recitantur.« Sed haec nihil obfuisse jam diximus, quo minus rex sanctus votis suis potiretur: [Col. 0068B] unde postmodum »Henricus antistes, auxilio confratris sui Heriberti, regi gratiam et impletionem sibi placitam acquisivit.«

114. Haec omnia vel anno 1006 exeunte, vel sub principium anni 1007 transacta esse oportet, quando »gloriosissimus rex Henricus, voti compos effectus, . . . . duos e capellanis suis, Albericum videlicet et Ludovicum, adjunctis Henrici Wirciburgensis episcopi litteris, Romam usque direxit, quatenus hic bene incepta, in melius proficerent auctoritate Romana.« Narrant haec Anonymus in Vita pluribus, cap. 10, et instrumentum Bambergense, quod proprie rei adimpletae relatio dici potest, in qua potius vera actorum substantia quam temporum series exposita est, ipsam in hunc modum concipi [Col. 0068C] oportere existimo. Compositis inter S. Henricum et antistitem Wirciburgensem controversiis, legati jam dicti Romam missi sunt, ut testatur Pontifex: »Pro qua ratione Henricus II gloriosissimus rex nuntios suos ad nos direxit, qui nobis haec omnia dicerent, et nos pro hac sede confirmanda interpellarent.« Legatur Bullae Pontificiae reliquum, ex qua patet benigne auditos fuisse, remque omnem Joannis PP. auctoritate corroboratam; diploma vero expeditum »per manus Petri notarii et scriniarii S. R. E. in mense Junio Indict. V,« atque adeo anno 1007, quo demum haberi debuit synodus illa Francofurtensis, de qua instrumentum Bambergense meminisse diximus:

[Col. 0068D] 115. »Anno Dominicae Incarnationis MVII, Indict. V, Kal. Novembris, regnante piissimo ac serenissimo Henrico secundo, anno regni sui VI, pro statu et augmento sanctae matris Ecclesiae, in loco Franconofurt dicto, magna synodus habita est et celebrata:« non jam, ut innuere videtur scripti auctor, ad agendum de episcopatus Bambergensis erectione, sed, quod praepostere observavit Anonymus, cap. 12, ut »debita cum veneratione privilegium hoc Sedis Apostolicae susciperetur.« Sic habet clausula apud Labbeum: »Quod videlicet privilegium venerabiles Patres in supradicta synodo Franconofurt habita, generali concilio consistentes, summa veneratione legendo suscipientes, et Apostolicae auctoritati obedientes, devotis mentibus [Col. 0069A] subscribendo laudaverunt, communiterque corroboraverunt.« Sequuntur nomina episcoporum quinque et triginta, quos inter omissum suspicor Henricum Wirciburgensem, qui tricesimum sextum numerum compleret, quot ei concilio episcopos interfuisse pronuntiat Legenda, citato cap. 12. Atque eo ordine ad justos calculos revocata existimo quae ad fundationem et confirmationem sedis Bambergensis gesta et transacta sunt, quaeque, si a Pagio juniore observata fuissent, in Breviario Pontificum Romanorum, tom. II, pag. 285, falsi arguendum non erat Bambergense instrumentum, de quo jam satis diximus: et ex quo Anonymi caput 10 acceptum videtur, aut vice versa.

116. Sic conciliari posse existimo, quae alias implexissima [Col. 0069B] sunt, Anonymo in chronologicis semper titubante. Agnoscit hic quidem geminas synodos; at, dum primam vult esse de qua agit instrumentum Bambergense, necesse est synodum praeparatoriam, in qua S. Henricus litem suam adversus episcopum Wirciburgensem evicit, habitam eodem anno 1007, circa Kalendas Novembris, quo jam supponitur a mense Junio obtenta a Joanne PP. episcopatus ipsius confirmatio, quae quo pacto combinari queant, prorsus non video. Fuse de hac re, ferme ad normam nostram, agit Hofmannus a col. 40, sed nodum hunc intactum nescio an studiose praeterierit: anno 1007 ordinationem Eberardi recte consignans, quidquid Ditmarus uno tractu connectat inseratque omnia synodo anni 1006, qua [Col. 0069C] ratione res supra ab eo confusas diximus: nam hujusmodi consecrationem praeviam episcopatus ipsius a Pontifice confirmationem exigere, in confesso esse plane arbitror: facile interim patiar, distinctiorem ab alio solutionem adduci. Porro quae ad opulentam dotationem et splendorem dictae toties Bambergensis ecclesiae a Sancto collata sunt, non incuriose recenset Hofmannus, col. 43; cujus fidei reliqua committo, quae de ejusdem officialibus atque imperii electoribus operose extra rem nostram congessit.



§ XII. Prosecutio a constabilita ecclesia Bambergensi ad susceptam Romae imperii coronam a Benedicto PP. VIII

117. Hunc paragraphum ordior a solutione alterius [Col. 0069D] intricatissimi nodi, ex quo nuper dixi, Ditmariani Chronici apographa, tum mss. tum edita, aperti erroris revincenda, in attacto istic capitali puncto, quod gesta S. Henrici ab Adelboldo, Chronographo Saxone, Annalibus Hildesemensibus antiquisque aliis anno 1004 rectissime innexa, a Ditmaro istic sub libri sexti principium ad posteriorem annum 1005 longiori quidem phrasi sed disertissimis terminis revocentur: id qua ratione ex ipsomet Ditmari Chronico demonstretur, vel unicum exemplum, ut caetera hic non expendam, perspicue evincet. Laudatus Chronographus Saxo cum antiquis aliis et recentioribus passim, nullo, quod sciam, refragante, obitum Wigberti Merseburgensis [Col. 0070A] episcopi, et Ditmari ipsius successionem refert ad annum 1009. Verba ejus sunt: »Wipertus Merseburgensis episcopus obiit, cui Thietmarus successit.« Ditmarus vero ipse pag. 385 sic habet: »Hic vir venerabilis (Wigbertus, seu Wicbertus) quinque annos in episcopatu et sex hebdomadas et dies quinque sedit: flebiliter saepe peracta confessione, et ab episcopis Wigone et Henrico, in extremis eum visitantibus, percepta remissione, IX Kal. Aprilis, feria tertia, in Merseburg de hac luce ad Christum, ut spero, felix migravit.«

118. Cum his confer quae ex ipso recitavimus paragrapho 10, num. 101, ubi expresse asserit »quartae initio hebdomadae in Februario (S. Henricum) dedisse episcopatum sanctae Merseburgensis [Col. 0070B] ecclesiae capellano suimet Wigberto,« et ultro conficies, non potuisse Wigbertum cathedram illam conscendisse anno 1005, si totis quinque annis, sex hebdomadibus, et diebus quinque eam tenuerit, adeoque initia ejus omnino retrahenda esse ad mensem Februarium prioris anni 1004. Ne vero dubium in hac re superesse possit, rem apertissime denuo evincit Ditmarus ipse pag. 422, sub finem, his verbis: »Iste annus quo hunc attitulavi librum (attitulavit autem anno 1018) nativitatis meae quadragesimus vel paulo amplius; in mense vero Aprili et V Kal. Maii, decimus ordinationis meae introivit annus;« adeoque completus erat nonus, ipso illo mense Aprili inchoatus, postquam nono Kalendas Aprilis seu XXIII Martii ex hac vita novennio ante [Col. 0070C] migrasset praedictus Wigbertus, ex quo, per idem successionis filum ascendendo, iterum aperte consequitur, Wigbertum obiisse anno 1009, ordinatumque fuisse toto ante quinquennio, an. 1004; et quod demum inde concluditur, librum sextum Ditmari, male, ut ejus termino utar, anno illo MV »attitulatum« esse. His ita positis, praefixam nobis temporum seriem prosequamur.

119. Ad annum 1007 vel 1008 passim refertur »visio S. Henrico Ratisbonae ad sepulcrum sancti Wolfgangi oblata,« de qua Anonymus cap. 2, quaque suus olim in moribus institutor adstare visus est, et hujusmodi verbis compellare: »Intuere diligenter litteras in muro, qui est juxta tumulum meum, scriptas. Erat autem ibi, sicut videbatur, [Col. 0070D] scriptum solummodo POST SEX.« Non diffitemur, eo anno 1007, teste Chronographo Saxone, et Ditmaro ipso, si consequenter loquatur, Dominicam resurrectionem in ea civitate celebrasse S. Heinricum, quo tempore celebre vaticinium potuerit intelligere: at sua perperam hic disposuit bonus Anonymus, qui melius ad ipsum regnum, quam ad imperii coronam respexisset; nam hanc suscipere liberum Henrico fuit, dum voluit. Caeterum, utcumque vaticinium accipias, in ipsa Vita satis expositum est, et pro rei exigentia probatum, ut hic usui venire nequeat argumentum mere negativum quo Leibnitius aliique perpetuam utriusque conjugis S. Henrici et Cunegundis servatam in matrimonio [Col. 0071A] virginitatem impugnare ausi sunt, quod Ditmarus aut alii coaetanei non satis expresse ejus rei meminerint: sed eam jam satis vindicatam existimamus. Praedictam visionem ignorasse Ditmarum, nihil mirum est, ipsam alias minime taciturum, qui similem alibi contigisse narrat, nec ab hujusmodi revelationibus ullatenus abhorret, ut ex sola pag. 387 abunde perspicies.

120. Ad annum 1008 spectat bellum Metense seu Trevirense, de quo ita ad hunc annum Chronographus Saxo: »Adalberto clericus reginae frater, regi factus adversarius, abominationes multas concitavit contra omne jus et fas; Trevirim sibimet cum suis sequacibus mancipavit, sicque discessit. Quod, cum rex comperisset, suas illico copias colligens advenit, [Col. 0071B] Lotharingos sibi resistentes Palatio obsedit, sedecim hebdomadas ibidem faciens.« Belli causam memorat Ditmarus, pag. 384: »Rex autem ut hoc audivit, prioris non immemor, in germano ejusdem Thiedrico non praemeditatae constitutionis, uxorem dilectam, caeterosque suimet familiares, de episcopatu eodem impetrando sollicitos, sprevit, et Meingardo, Willigisi archipraesulis camerario . . . eumdem dedit. Propter hoc subdolae generationis furor accenditur;« ubi hic Ditmarus et alibi saepius insinuat ingratorum S. Cunegundis fratrum in S. Henricum odium, quod in ecclesias, et maxime Bambergensem profusus videretur; ea nimis religiose dispergens, quibus ipsi avide inhiabant, adeo ut Henrico, fratri alteri, ducatus Bajoariae abrogandus fuerit, quem [Col. 0071C] tamen postmodum cum sancti regis gratia recepit. Adnecti hic potest, quod ad istum annum notavit Albericus, »Jopiliam juxta Leodium« dedisse Henrico Virdunensi episcopo sanctum imperatorem, in ecclesias semper et ubique munificum.

121. Neque vero praeteriri hic potest Montis monachorum prope Bambergam celeberrimum coenobium, de quo pluribus in Vita S. Ottonis locuti sumus, hoc eodem anno a sancto imperatore, »ejusque conthorali S. Chunigunde Palatinissa et imperatrice, in honorem S. Michaelis Archangeli fundatum, una cum ipso fere episcopatu Bambergensi,« inquit Bruschius de Monasteriis pag. 87; addens »fundationis rationem,« quod sancto, »in secretiori quodam sacello devotius aliquando oranti, apparuerit [Col. 0071D] Michael archangelus, qui, femur regis tangens (unde claudus factus esse legitur, qui rectus prius incesserat), Evangelicumque codicem osculandum ei porrigens, in haec verba eum consolatus sit: »Ne timeas, electe Dei, velociter surge, atque hoc signum pacis divinitus tibi transmissum suscipe, Deique cultum strenue propagare perge. Postea ex Apulia in Germaniam (feliciter ibi confecto bello) redeunti, et apud Cassinense monasterium ex calculo decumbenti,« etc. Sudabit affatim qui Bruschiana haec omnia apte componat cum signatis modo coenobii istius exordiis. De claudicatione S. Henrici, ejusque verosimiliori causa jam satis dictum est: id sane controverti nequit, praediis multis ac latifundiis carum [Col. 0072A] sibi coenobium locupletasse liberalissimum imperatorem, quae omnia luculento diplomate confirmavit an. 1015, ut vide apud eumdem Bruschium citata pagina versa.

122. »MIX. Rex Nativitatem Christi Salzburg, Pascha vero Augustburg peregit,« verba sunt Annalium Hildesemensium. Chronographus Saxo totus est in describendis anni istius calamitatibus; insolita nempe aquarum refusione, sanguinis guttis, quae Dominica Palmarum vestimentis hominum instillaverint; de obscurato sole, et incendiis insolitis, quae omnia pestilentia et mortalitas graves secutae sint. De caetero iis praeteritis quae ad S. Henricum spectant, Ditmari in episcopatum Merseburgensem successionem, de qua nuperrime diximus, accurate [Col. 0072B] notat, cui et Paderbornensem S. Meinwerci institutionem adjungere poterat, quae in dictis Annalibus Hildesemensibus et in ejus Vita satis describitur, in qua et illa pro hoc anno habes, quae a S. Henrico praeclare et largitate regia gesta sunt. Ditmarus, pag. 388, tradit »regem varias occidentalium mentes probasse, et, ne solito commoverentur, sedare tentasse,« ut pote cujus perpetuam curam fuisse ostendit, subditis omnibus cujuscunque sexus et ordinis benefacere, et »ad indeficientis coronam honoris sublato timore properare, ad quam capiendam in itineribus et aliis necessitatibus maxime laborans, amicos fecit sibi inimicos, juste eosdem exosus:« quod est dicere, persecutiones passum propter administratam justitiam. Alias hujus anni donationes [Col. 0072C] vide apud Gretserum, pag. 69 et 71, quibus alias adjungit Chronicon anonymi coenobitae Schutterani ab abbate Joanne Friderico Schannat, in Vindemiae suae litterariae collectione prima, recens vulgata, quod in eo opere, ordine quartum recensetur.

123. Annum 1010 sic describit Chronographus Saxo: »Heinricus rex, in expeditionem suas contrahens copias, Bolizlavum Poloniae quaesiturus, sed quo velle ducebat minime perventurus, gravi ingruente aegritudine, media revertitur via . . . Theodoricus Metensium episcopus, dotem et patrimonium reginae Cunigundis, quae soror erat sua, Bavenbergensi Ecclesiae dolens delegari a rege, contra ipsum rebellat.« Haec ipsa paulo lamentabilius deducit Ditmarus, pag. 388, nonnulla miscens et transponens, [Col. 0072D] quae vellem paulo accuratius distincta; nam nisi multum fallar, bellum adversus Boleslaum, quod sequenti pag. 389 prosequitur, alteri Mosellanae expeditioni, quae ad annum usque 1011 tenuit, istie praemittendum erat, de qua ad dictum annum MXI sic loquitur Chronographus Saxo: »Rex Metensem urbem, praedictumque Theodoricum episcopum tandiu obsedit, quousque, mediante justitia, pax inter eos convenit.« Neque tamen diffiteor, resumi potuisse non semel varias illas excursiones; etenim sub totius narrationis finem, pag. 390, sic habet Ditmarus: »Rex iterum occidentales invisit regiones, et fluctivagos habitatorum animos sapientiae freno edomans, natale Domini festiva jucunditate in Palthi [Col. 0073A] celebravit,« quae omnia an. 1010 fieri omnino non potuerunt, sed ut minimum signant finem anni 1011, quem mox subsequitur dedicatio ecclesiae Bambergensis. Ad annum 1010 revoca instaurationem monasterii S. Mariae Ratisbonae, de qua agit Mabillonius pag. 218, num. 52.

124. Porro celeberrimam eam dedicationem non an. 1011, ut cum Baronio plures signant, sed an. 1012 accidisse probant Chronographus Saxo, Annales Hildesemenses, et veteres alii cum Hofmanno, quidquid hic repugnet breve Chronicon Wirziburgense apud Baluzium. Notanda vero Struvii in rebus nostris imperitia, qui, postquam pag. 384 episcopatus Bambergensis fundationem perperam firmatam ait a Joanne PP. XXII, paulo post ineptius subdit: [Col. 0073B] »Iste etiam episcopatus praesente Benedicto VIII Papa, peracta templi majoris constructione, anno MXII demum fuit consecratus.« Melius doceri poterat, si ad Ditmari verba quae recitat, tantillum attendisset. Ita loquitur dicta jam pag. 390: »Peracta in civitate Bavenbergensi ecclesia majore, cum natalitius Regis dies esset, et XXXV jam inciperet, II Nonas Maii omnis primatus ad dedicationem istius aulae ibidem congregatur, et sponsa haec Christi per manus Joannis patriarchae de Aquileia et aliorum plusquam XXX episcoporum dedicatur.« Addit Chronographus, »XXXVI episcoporum ministerio consecratam,« quibus consentiunt Annales Hildemenses: in his vero omnibus nec verbum unde quis colligat Benedictum papam ei dedicationi [Col. 0073C] interfuisse, qui verosimilius necdum electus erat dum ea caeremonia perageretur: utrum vero in Germaniam isto anno venerit, infra explorare conabimur.

125. Subjungit Ditmarus: »Post haec synodus hic fit magna, in qua Gevehardus Ratisbonensis ecclesiae praesul ab archiepiscopo suimet arguitur, et Metensis ecclesiae praesul Thiedricus a rege increpatur, eo quod epistola suimet hunc injuste apud Papam accusaret: sed haec omnia et multa alia consilio prudenti sunt finita . . . Completis omnibus in orientali Francia utilitatibus, Rex Merseburgensem revisit civitatem ac ibi sanctam Pentecostes solemnitatem celebrat, et in primo mane Dominicae diei, qua sanctus Apostolos replevit Spiritus, Tagmo archiepiscopus [Col. 0073D] infirmari coepit, qui paulo post V Idus Junii non obiit,« inquit idem Ditmarus, »sed ad Christum, quem semper amavit, laetus abiit.« Haec omnia hic sub unum conspectum exposita volui, ut manifestius pateat dedicationem ecclesiae Bambergensis asserto a nobis an. 1012 contigisse, quo certum est Tagmonem obiisse, testibus iterum Chronographo Saxone et Annalibus Hildesemensibus; quod maxime observandum est, ut ostendatur alius Ditmari error, qui jam proxime aiebat, »Natale Domini in Palthi« seu Palithi celebrasse S. Henricum immediate ante consecrationem ecclesiae Bambergensis, cum distinctius memorent citati Annales, duos alios Natales Domini intermedios celebrasse [Col. 0074A] Sanctum, a quibus annus inchoatur, nempe »an. MXI in Frankenavord,« et »MXII in Thornburg,« quo praedicta dedicatio vere ibidem consignatur.

126. Ex his denuo patet, quod supra non semel dixi, in ordinandis temporibus Ditmari chronico cautissime utendum. De cetero reliquos sancti imperatoris labores in componendis rebus imperii, cujus partes omnes quotannis lustrando ignorare non poterat; et pace cum Slavis, aliisque hostibus concilianda sollicite impensos, fusius memorat laudatus toties Ditmarus toto reliquo libro sexto, ubi pag. 397 ingreditur an. 1013, quo Epiphaniam Alstidi celebravit Henricus, Purificationem sanctae Dei Genitricis in Magdeburg, »Paschale vero festum [Col. 0074B] cum Meinwerco, sibi admodum familiari, in Pathebrun digna veneratione peregit, Pentecosten autem nobiscum,« nempe in Merseburg: in cujus vigilia Bolezlavus, cum securitate obsidum apud se relictorum venit et optime suscipitur; sic ut tuta ex ea parte omnia reddere voluerit Henricus priusquam meditatum iter Italicum ingrederetur, ad quod per id tempus res disponebantur. Non fuit annus iste Fuldensibus multum propitius, quippe quo »Bronnag abbas deponitur, et tunc hoc monasterium, confratribus late discedentibus, a priori statu mutatur:« quae paulo durius, jam dicto an. 1013, a Chronographo Saxone exprimuntur, his verbis: »Rex stultorum depravatus consilio, Fuldensis monasterii bona mirabiliter diripuit,« etc. Sed haec mitius explicata videantur a [Col. 0074C] Mabillonio pag. 252 an. 88.

127. Pergit Ditmarus: »Rex autem ad occidentales pergens regiones, iter suum in Longobardiam disposuit, et iterum ad nos repedavit; et inde XI Kal. Octobris discedens, per Bavariorum fines atque Suevorum, usque ad locum qui dicitur . . . properavit. Huc exercitus undique confluit, et hinc usque Romam Rex sine omni scrupulo, regina comitante, venit.« Sequuntur nova Boleslai scelera, et occultae adversus S. Henricum machinationes, quae tamen minime impedivere quo minus rebelles sibi Longobardos in ordinem reduceret ac demum in urbe imperiali corona insigniretur. Sed his praemittenda sunt, si quoquam pertinent, quae sub finem libri sexti, plane aliud agens interserit Ditmarus [Col. 0074D] pag. 399 de adventu, ut aliqui intelligunt, Benedicti VIII in Germaniam, propter intrusionem, ut putant, cujusdam Gregorii. Audi ipsum: »Namque Papa Benedictus Gregorio cuidam in electione praevaluit. Ob hoc iste (quaeritur quis?) ad Nativitatem Dominicam in Palithi venit cum omni apparatu apostolico, expulsionem suam omnibus lamentando innotescens.« Ex his collegit Baronius ad annum 1012, Benedictum, Roma a Gregorio expulsum, fugisse in Germaniam ad S. Henricum, opem ejus imploraturum; in quo ipsum recentiores omnes sequuntur cum Francisco Pagio recentissime in suo Breviario Pontificum tomo II, pag. 291, tametsi recte advertat, neminem unum veterum Germanorum [Col. 0075A] scriptorum de ea Benedicti expulsione, aut schismate ea causa orto meminisse.

128. Neque id mirum sane, nam nisi ego vehementissime fallor, eminentissimus annalista Ditmari sensum haud recte assecutus est; ut jam taceam rem omnem de qualicunque post Sergii PP. IV obitum schismate, perperam an. 1012 innexam esse, quae referenda videtur ad sequentem 1013, cujus initium (a Natali Domini inchoando) in Palithi celebravit S. Henricus. Notabis igitur eo loco alia prorsus omnia a Ditmaro tractari, ad ecclesiam suam spectantia, ibique plane obiter rem istam insinuari, quae profecto aliter explicari merebatur, si Benedictus ipse Papa legitimus in Germaniam profectus fuisset; quod haud dubie non tacuissent [Col. 0075B] Chronographus Saxo, Ditmari in multis contractor, et Annales Hildesemenses, nec alii aequales aut proxime secuti. Ut mentem edisseram, verte Ditmari verba quamdiu et quo modo volueris, evolve caetera omnia, sive praecedentia sive subsequentia, ut vel verbum extundas, quo innuat, sanctum imperatorem Benedicti partes suscipere debuisse, aut ipsi ulla in re patrocinari vel opitulari; aut postea Romam perrexisse, ut ipsum quocumque modo in sedem restitueret. Utut obscurius locutum censeas Ditmarum, aut nihil dixit, aut satis indicavit, per iste, non Benedictum, sed Gregorium fuisse fugitivum istum, »cui Benedictus praevaluit,« utpote qui »prae caeteris antecessoribus maxime dominabatur.« Et vero Tusculanorum comitum notissima per id tempus [Col. 0075C] potentia facillime etiam armis praevalere potuit, adversus minoris notae hominem Gregorium, qui, externa auxilia implorare compulsus, verum a Sancto exauditus non sit.

129. Verbo dicam, non de electione pontificis aut de schismate ea causa exorto ibi agit Ditmarus, sed ea expendit potissimum quae Romani Pontifices et S. Henricus in Ecclesiae augmentum et splendorem certatim contulerunt; en ultima verba quibus librum sextum concludit: »Henricus etenim rex ecclesiam adauxit nostram multis utilitatibus, inprimis divino apparatu, et de omnibus curtis quas in Turingia et Saxonia habuit, duas nobis tradidit familias. Evangelium auro et tabula ornatum eburnea, et calicem aureum atque gemmatum cum patina [Col. 0075D] et fistula; item cruces duas et capulas ex argento factas, et magnum calicem ex eodem metallo, cum patina simul et fistula dedit. Quidquid in praediis ab intercessoribus meis neglectum erat, praecepto renovarat;« ut ita et hujus ecclesiae non solum restaurator, sed et fundator appellari mereatur, quemadmodum et Paderbornensis, quam hoc eodem an. 1013 opulento praedio praeter alia donatam, dum Werlis decumberet, pluribus aliis beneficiis cumulavit; et S. Bernwardo Hildesiensi episcopo comitatum integrum solita sibi largitate contulit, quarum donationum instrumenta refert Schatenus noster a pag. 402. Diceres sanctum imperatorem tot piis largitionibus prosperum iter Italicum a Deo impetrare [Col. 0076A] voluisse. Nos hinc alteram vitae periocham, imo imperii ejus epocham inchoabimus.



§ XIII. S. Henrici Romae coronatio, et quae eam secuta sunt, usque ad adventum Benedicti PP. VIII in Germaniam.

130. Librum suum septimum sic exorditur Ditmarus: »Decursis a Dominica incarnatione post millenarii plenitudinem numeri annis tredecim, et in subsequentis anni secundo mense ac hebdomada tertia, anno autem regni ejus tertio decimo, et die Dominica, ac VI Kal. (lege XVI Kal. sub litt. Dom. C) Martii, Henricus Dei gratia rex inclytus, a senatoribus duodecim vallatus, quorum sex rasi barba, alii prolixa mystice incedebant cum baculis, cum dilecta suimet conjuge Cunegunda ad ecclesiam sancti [Col. 0076B] Petri, Papa exspectante, venit, et antequam introduceretur, ab eodem interrogatus, si fidelis vellet Romanae patronus esse et defensor Ecclesiae, sibi autem suisque successoribus per omnia fidelis, devota professione respondit; et tunc ab eodem inunctionem et coronam cum contectali sua suscepit. Priorem autem coronam super altare Principis Apostolorum suspendi praecepit. Eodem die Papa eis coenam ad Lateranum fecit copiosam.« Quae porro turbae octavo abhinc die Romae et a quibus excitatae, non est hujus loci describere: compendio sua inde accepit Chronographus Saxo, Imperatorem Papiam reducens ad resurrectionem Domini, cui Chronicon Casinense lib. II, c. 31, ipsam Romanam coronationem affigit, quod jam alibi a nobis refutatum est. [Col. 0076C] Papiae igitur confirmatis utcunque Longobardorum animis, in Saxoniam remeavit: tum de monachis Corbeiensibus ea adjiciuntur, quae, ut et Fuldensium cum Sancto controversias, malo apud Mabillonium in Annalibus Benedictinorum legi, quam hic a me operosius recitari.

131. Huc propius spectat quod narrat Glaber Rodulphus, Historiae suae lib. I, cap. 5, de pomo seu globo aureo, pretiosis gemmis circumdato, et cruce aurea supereminente ornato, quod tamquam mundanae potentiae symbolum S. Henrico obtulerit Benedictus PP., ipse vero »protinus miserit ad Cluniacense monasterium Galliarum, quod etiam tunc temporis habebatur religiosissimum caeterorum, cui et alia dona plurima contulerat ornamentorum,« [Col. 0076D] inquit ibidem laudatus Glaber. At si vera sunt quae Legenda tradit cap. 26, non opus fuit ea missione, cum, ut in Vita videbitur, Cluniacum perrexerit sanctus ipse imperator, et non solum globum, sed coronam auream obtulerit; imo et alia plura de quibus meminere ambae S. Odilonis Vitae a majoribus nostris editae 1 Januarii: et prima quidem pag. 18 et 26, posterior vero num. 6 ac 21. De eo peregrinatione nihil memorant Ditmarus, Chronographus Saxo aut aequales alii, verum ex Vita S. Meinwerci id non incongrue collegit Mabillonius, Annalium lib. LV, pag. 241, ubi non video cur ad annum 1015 revocet quae verosimillime, si per id tempus facta sunt, ad annum 1014 pertinent, dum [Col. 0077A] nempe per Burgundiam in Alsatiam, et inde »per Leodium et Trevirim« transitum fecerit, ut habet citato capite Anonymus.

132. Referri merentur quae ibi tradit Mabillonius: »Anonymus auctor, qui librum scripsit de rebus gestis beati Meinwerci Paderbornensis, haud obscure significat Henricum imperatorem in reditu ex urbe Roma post suam coronationem, cum domno Meinwerco episcopo paucisque familiaribus ad Cluniacense monasterium, pro suae religionis fervore et situ loci maxime nominatum, divertisse, deducente forsan Odilone abbate, qui ipsum in illo itinere comitatus fuerat; visuque ea comprobasse quae, fama referente, de sacro illo coenobio acceperat: tumque coronam auream pretiosissimam ad Missam, quae [Col. 0077B] de Cathedra S. Petri appellatur, obtulisse, et, fraternitate monachorum humiliter petita et accepta, omnium fratrum precibus se commendasse.« Haec et plura, de aliis beneficiis eidem coenobio a Sancto collatis, abductisque inde monachis pro condendo monasterio Abdinghoffensi vide ad diem V Junii cap. 4, n. 26, pag. 521; haec nos paulo longius abduxere ab iis quae post coronationem Romanae ipsi Ecclesiae indulsit recens inauguratus Augustus, quaeque in Pagii Breviario explicata habes a pag. 293: quibus adde alia liberalissimi Caesaris placita apud laudatum Mabillonium pag. 237 et 239; atque ea demum quae pro dilecta ecclesia Bambergensi enumerat Hofmannus col. 49.

133. Neque vero praetereunda sunt quae habet [Col. 0077C] Ditmarus, ad quem iterum redeo, de instituto per S. Henricum episcopatu Bobiensi priusquam Italia excederet. »In his partibus, inquit, Caesar episcopatum, quod erat tertium devoti operis sui ornamentum, in Bobia civitate, ubi Christicolae sancti et confessoris inclyti Columbanus et Attala corporaliter requiescunt, communi consilio et licentia comprovincialium episcoporum construxit; quia summa necessitas, et, quae eam praecellit, Christi charitas ad hoc instigavit. Hic cum maxima prosperitate et gloria Alpinas superat difficultates, ac nostrae regionis adiit serenitates, quia aeris et habitatorum qualitates nostris non concordant partibus.« Mitto quae hic odiosius in Longobardos aliosque torquet Ditmarus; satis sit hunc annum 1014 cum ipso absolvere et [Col. 0077D] alterum inchoare, his verbis: »Imperator autem transcensis Alpibus, ceterisque adjacentibus provinciis regendo decursis, Natale Domini celebravit in Palithi, et post haec ad Merseburg veniens, Boleslavi fidem et auxilium suis innotuit fidelibus, et ut ab eis ad excusationem, aut indictae rei emendationem, is vocaretur, unanimes poscit.« Atque haec eo pacto recte disposita sunt et annis suis apte innexa, quae ab aliquibus non parum turbantur, cum aliis confusa et commixta.

134. In eorum numero collocandus est hic auctor Vitae S. Meinwerci, qui cap. 4, num. 22, memorans »S. Henricum, subjectis omnibus et in deditionem reductis, quae rebellare tentaverant urbibus, proximum [Col. 0078A] Natale Domini Papiae celebrasse,« inde ipsum in Apuliam deducit; cui subactae Ismaelem praefecerat: tum ad Montem Casinum, ubi a calculo liberatus fuerit; ac demum, num. 23, »Romam cum domina Chunigunda, cum triumpho magno intrasse ait, ubi a beato Benedicto Papa benigne et honorifice susceptus . . . . . solemni benedictione, cum universi populi inaestimabili exsultatione in Caesarem et imperatorem consecratus sit.« Nimirum confusae hic sunt binae expeditiones Italicae S. Henrici, nempe haec qua sola coronatio brevi tempore peracta est, cum alia paulo fusius infra explicanda: quod facile advertisset scriptor, si coronationis diem, nempe XIV Februarii, expressius signasset; quis enim facile concipiat S. Henricum Natale Domini Papiae [Col. 0078B] celebrasse, inde subjugasse Apuliam, atque in Monte Casino aegrum decubuisse, Romam interim satis tempestive attigisse ut dicto die XIV Februarii imperatoriam inaugurationem susciperet. Non satis apte temporibus suis isthaec divisa sunt, quae etiam omnia huc falso revocavit Hofmannus col. 50 cujus ea facilius admisero, quae ibidem refert num. 79; tum vero sequenti de compositis per haec tempora cum Gundecaro Eystettensi de finibus Bambergensis ecclesiae controversiis.

135. Post citata proxime Ditmari verba, alia interseruntur, quae temporum seriem nonnihil turbare possent, nisi ex distincto charactere posito pag. 402 constaret sanctum imperatorem Pascha celebrasse in Merseburg an. 1015, quo vigilia Resurrectionis [Col. 0078C] incidit in V Idus Aprilis, ab ipso expresse signatum; Paschate incidente in IV Idus seu diem X ejusdem mensis: »in Coena autem Domini,« ait Ditmarus, se »chrisma in ejus praesentia indignum benedixisse.« Sic pro eo anno Chronographus Saxo: »Henricus imperator in Walbike diem Palmarum agens, nuntios de Italia sibi in sacramenta constrinxit, et inde digressus, Merseburg Paschale festum peregit, ubi Bolizlavo omnia munera, quae illi miserat, simul cum gratia perdit, dum illum legatione superba infestum reddidit.« Haec viam sternunt ad repetitas excursiones et bella rarius interrupta cum Boleslao tunc acriter gesta, in quibus vario marte pugnatum est, ut istic et apud Ditmarum fusius legi potest; cum ad nostrum institutum [Col. 0078D] non magis pertineant quam recurrentes denuo deplorandae cum Corbeiensibus monachis contentiones apud Ditmarum pag. 403, ad quas excitandas nonnullam partem habuisse S. Meinwercum, Paderbornensem episcopum, paulo distinctius exploravit Mabillonius in citatis Annalibus ad hunc annum pag. 242, quo lectores remittimus.

136. Sequentem annum 1016 inchoat Chronographus: »Imperator Natalem Domini in Pathelbrunnem festivis peregit gaudiis: posthaec Popponem Luitpoldi Marchionis filium, et Bavenbergensis ecclesiae praepositum, Trevirensi praefecerat urbi. Et cum is ab Erchenbaldo Mogontiensi archiepiscopo jussu Caesaris et licentia Virdunensis episcopi (qui [Col. 0079A] primus horum in ordine confratrum) consecrari debuisset; a Thiederico Metensi antistite, eo quod a se justius haec ordinatio fieri deberet, assidua acclamatione, humilique petitione id incassum prohibebatur: nam imperator hunc, scripta demonstrantem, et banno id interdicentem, non exaudivit, et unctionem fecit compleri.« Adde his varias principum particularium discordias aut armis aut amica compositione sopitas, et perpetuas inimici semper Boleslai incursiones, de quibus Ditmarus usque ad pag. 406. Eidem praeterea anno affigenda sunt quae ibidem subjungit de »proxima Palmarum jucunditate« ab imperatore »cum Henrico, venerabili Wirciburgensi episcopo completa, ac coena Domini et passione, cum Paschali tripudio honorabiliter in Bavenberg peractis,« etc. Lege quae ibidem attexuntur de Rudolpho Burgundiae rege Sancti avunculo, regnum suum per donationem ei tradente, quod biennio post, accedente procerum consensu, fuit confirmatum; item eventus alios etiam Anglicanos, quos enumerare non vacat. Ad S. Henricum redit Ditmarus pag. 412, ita scribens:

137. »Anno Dominicae Incarnationis [MXVII Kal. Januarii] imperator a Palithi, ubi celebravit Natale Domini, exiens, in Alstidi Epiphaniam Domini solemniter peregit.« Paulo inferius: »Nuntii de Italia huc venientes gratulabundi ad sua redeunt;« ii fortasse qui a Benedicto PP. VIII attulerint »aurei capitalis ornamenti, invicem gemmati,« reginae Saracenorum, Romae capite plexae, »partem, quae [Col. 0079C] mille libris computabatur,« ut praecedenti pag. 411 idem Ditmarus memoraverat. »Gratulabundi« autem »redierent nuntii,« quod postulata adversus Saracenos et Graecos auxilia addixisset Caesar, quae tamen quinto demum post anno suppeditari potuere. »Iter imperatoris ad occidentem dispositum, ob viae asperitatem est dilatum. Imperator hoc quod ex parte Bolislavi rogatus, laudat; convenisse ad eum principes suos, et si quid boni vellet sibi exhibere, cum eorum consilio libenter acciperet: mittuntur invicem nuntii, et induciae ponuntur.« Interim »Imperator Purificationem sanctae Dei Genitricis nobiscum celebrat. Posthaec episcopi et comites ob contemptum Bolislavi, se fallentis, tristes adveniebant, et imperatoris mentem apertis legationibus [Col. 0079D] incendunt. Ibi tunc de futura expeditione tractatur.« Videantur tota illa pag. 413 plura S. Henrici in varias ecclesias beneficia, a quibus nimirum cessare non noverat.

138. »Palmas Rex celebrat in Magontia, et in Ingelheim Pascha, et in his partibus magis honorifice ac potestative nunquam fuit. Et quia ob tantam solemnitatem maxima ibidem finiri non poterant, ad Aquisgrani ponitur conventus, et tunc illic cum consilio Heriberti archipraesulis, Thiedericum Metensem episcopum et Henricum fratrem placavit. Regina autem Cunegundis, a Francoforde a Caesare discedens, cum ad locum, qui Capungun dicitur, veniret, infirmatur, et ibi tunc Domino promisit se ad laudem [Col. 0080A] ejus unum facturum monasterium.« Pag. 414: »Imperator autem audiens, contectalem suam levius habere, et votum fecisse Domino, grates Christo persolvit ex animo.« Paulo infra: »Caesar vero ad orientem tendens, imperatricem ad se in loco, qui Patherbrunnum dicitur, venire jubet. Inde ambo usque ad Magdeburg profecti.« Ad alia deinde loca simul profecti sunt, donec, »regressa imperatrice, caeterisque compluribus, ipse,« imperator, »turmatim processit;« nempe cum ingenti exercitu Boleslao imminens, quem toto fere reliquo anno insecutus est. Haec paulo uberius deducta hic volui ut manifestius pateat, quam non satis congrue ad hunc annum 1017 referendam censuerit Hofmannus celeberrimam illam S. Cunegundis per vomeres candentes probationem, quae alteri melius convenire potuisse videtur. Caetera vide superius et ad III Martii.

139. Ut nullum annum vitae suae largitionibus Caesare dignis vacuum esse voluit S. Henricus, sic et hunc in quo versamur illustrem reddidit, teste Ditmaro pag. 316. Verba ejus recito: »Insequenti Dominica die, id est III Nonas Novembris Caesar quoddam praedium, Bogalici vocatum, quod tum ab Hatholdo milite sibi placito acquisivit concambio, confratribus nostris in Merseburg Christo famulantibus dedit, et locum quemdam ab Hagero, praedicti senioris germano, decem talentis argenti comparatum, eorumdem utilitatibus accommodavit, praeceptisque suimet firmari praecepit. Tres quoque [Col. 0080C] ecclesias in Lipzi et in Olscinzi, ac in Gusna positas mihi concessit. In hoc vernali tempore idem aureum altare ad decus ecclesiae fabricari jusserat nostrae, ad quod ego ex antiqui altaris nostri sumptu auri sex libras dedi.« Circa medium Decembrem Bambergam primum pervenit Imperator, ubi »Henricum, quondam Bavariorum ducem, et tunc octo annos et pene tot menses, sua depositum culpa, pristinis restituit honoribus die Dominica;« quo tempore nemo dixerit, Henrici istius sororem Cunigundem ad probationem vocari potuisse. Ut cum Ditmaro »conclusionem anni faciam;« verbo adjiciam confirmationem a Sancto monasterii Kemnadensis, praedia ecclesiae Paderbornensi donata, aliaque istiusmodi quorum instrumenta exhibet Schatenus [Col. 0080D] a pag. 422.

140. Ad annum 1018 ingressum praebet Ditmarus dum pag. 418 ait Imperatorem, post brevissimam moram, »ab Bavenberg discedentem, ad Wirciburg primo, denique ad Francofordi venisse, ibidemque nativitatem Dominicam festivis peregisse gaudiis.« Inde ad librum octavum et vitae aeque ac Chronici sui ultimum transiens, orditur in hunc modum: »Anno Dominicae Incarnationis millesimo XXII, Indict. 11, anno autem Domini Henrici Imp. Aug. XVI, imperii autem IV, Circumcisio Dominica et Theophania in praedicta civitate ab eodem venerabiliter colebatur, posteaque jussu suo et assidua Bolislavi ducis supplicatione, in quadam [Col. 0081A] urbe, Budissin dicta, a Gerone et Arnulpho episcopis . . . . . pax sacramentis firmata est III Kal. Februarii, non ut decuit, sed ut tunc fieri potuit, electisque obsidibus acceptis, praedicti seniores reversi sunt.« Hujusmodi iteratae saepius cum Boleslao transactiones constantem pacem imperio non reddidere, ut demonstrat deinceps pluribus, quae huc non pertinent, uti nec gentilium abominandae superstitiones, ad quas »Caesar graviter suspirasse« dicitur pag. 420, qua demum ea subjungit quae nuper attigimus. »Jam, inquit Ditmarus, declinam ab his, et loquar Imperatoris nostri prosperitatem nuper sibi exortam. Avunculus namque suus, Burgundionum rex Rudolphus, coronam et suimet sceptrum cum uxore sua et privignis ac optimatibus [Col. 0081B] universis sibi concessit, reiteraturque sacramenti confirmatio, actumque est illud Mogontiae . . . . . et XVII Kal. Aprilis magna fit in Nuimagen synodus.« Cetera in fonte legenda sunt.

141. Ad finem operis vergens Ditmarus, gratissimum erga Caesarem animum testari non desinit, pag. 422 insignia alia in ecclesiam suam collata ab eo beneficia enumerans. »Oportet autem tuam scire pietatem regis nostri et Imperatoris Henrici multiformem benevolentiam ecclesiae exhibitam nostrae, de qua partem quamdam superius comprehendi, majorem vero quia indiscussam reliqui, nunc scribere tibi optimum duxi. Vide ut assidua recordatione tui sit renovator, et indeficiens auxiliator nostri, ut temporibus illis, in quibus deest [Col. 0081C] spes miseris, et ecclesiae Merseburgensi . . . . . Et quia tempus non est singulariter enarrare quae praeceptis ejusdem confirmata poteris videre, haec sola assigno quae, auctoritate carentia, imposterum forsitan peritura timeo: Sanctae victoriosissimae crucis partem cum ceteris Sanctorum reliquiis, et altare aureum, gemmis honorifice distinctum, et pixidem auream lapidibus pretiosis ornatam, collectariumque cum impensis propriis, et etiam nostris decoratum cum duobus thuribulis ac argenteo bicareo, larga manu Caesar nostrae dedit ecclesiae . . . . Sed quia de melliflua ejusdem pietate satis dicere nequaquam sufficio, de sua conversatione, sicut proposui, ordinatim explicare studiosius anhelo.« [Col. 0081D] Quae utinam ab ipso explicari potuissent, qui finem vitae eo anno fecit: sub exitum, opinor, nam ultra Septembrem Chronicon suum perduxit.

142. Ut reliqua, ad hunc annum spectantia paucis decurram, pag. 423 ait, »Imperatorem, post longam inhabitationem in Neumagen,« ubi nonnulla praeclare statuta sunt, »descendentem, solennes Rogationum dies in Aquisgrani studiose celebrasse . . . . . Pentecosten in Ingelheim,« unde »in Burgundiam properavit;« Imperatrix vero, ordinata in Capunga vita monastica, fratrem suum ducem Henricum, de quo supra non semel, »Ratisponae inthronizavit.« Pluribus hinc intermixtis, etiam iis quae a Boleslao patrata sunt, haec demum de [Col. 0082A] Sancto subjungit: »De Imperatore nostro mihi nunc sermo oriatur, qui de invisa expeditione, (opinor Burgundica), reversus, nil de promissis percepit, sed parum sibi renitentibus nocuit.« Habe verba ultima: »Imperator noster cum de his omnibus, non multum faventibus, efficeretur certus, unum in Suevia regione colloquium de republica habuit, et mox per Rhenum solicitus descendit. Namque cooperatores ejus et regni suimet columnae, maxima parte, proh dolor, cecidere, sibique grave pondus occultum, fidei simulatores occultis resistere insidiis per extraneos nituntur, ut non liceat ei libertate congruenti imperare, eorumque injustam temeritatem in aliquo minorare.« Atque is Chronici finis est, quo et hanc Vitae S. Henrici periodum [Col. 0082B] concludimus, alibi quaesituri quae ad reliquos vitae annos ordinandos conducent: in quo id molestum maxime quod Chronographus Saxo duos hic annos in unum conflasse videatur; unde turbatio de qua proxime agendum erit. Ad indeficientem Sancti liberalitatem pertinent tabulae apud Schatenum a pag. 438.



§ XIV. Reliquum vitae S. Henrici usque ad felicem exitum MXXIV.

143. Deficiente hic prorsus Ditmaro, steriliora erunt quae de ultima vitae S. Henrici periocha ordinari poterunt; idque dolendum imprimis, Chronographum Saxonem sub ipsum principium toto anno a vera chronologia deflectere, dum ea quae Ditmarus recte et certo anno 1018 consignavit, ipse ad sequentem [Col. 0082C] 1019 perperam reduxit, ut ex primis et ultimis ejus verbis jam faxo intelligas. »Caesar, inquit, a Bavenberg pergens, per Wirciburg venit Franckenvorde, ubi Natalem Domini regio more peregit.« Ita ille exerrans, nam Circumcisionem etiam Domini et Theophaniam, non anno 1019 sed 1018 Francofurti celebrasse sanctum Imperatorem, ex ordine et fluxu rerum atque expressissimis Ditmari terminis paragrapho praecedenti ostendimus; et rursus, saepe laudatum Ditmarum et vivendi et scribendi finem fecisse, ut apud scriptores passim omnes in confesso est, contra quam idem Chronographus Saxo, ad dictum ipsi annum 1019 in fine subdat: »Piae memoriae Thietmarus episcopus Merseburgensis migravit ad Christum.« At enim [Col. 0082D] res tota salva persistit, si sola fiat transmutatio annorum, forte amanuensium socordia perperam signatorum, quod ex confuso praecedenti canone, de quo proxime meminimus, profluxisse existimandum est.

144. Ast ibi error non sistit, eodem enim passu procedendo, quae ad verum annum 1019 spectant, sub sequentis anni 1020 titulo collocata sunt, ipse nimirum Benedicti PP. VIII Bambergam ad Caesarem adventus, quem certissime constat anno 1019 contigisse, ut habent Annales Hildesemenses, breve Chronicon Wirciburgense, Hermannus Contractus, Lambertus Schafnaburgensis, Marianus Scotus, Vita S. Meinwerci in Actis V Junii pag. 538, num. [Col. 0083A] 82, et veteres passim cum Hofmanno, quos recte secutus est Baronius, contra Sigebertum, Albericum et pauciores alios, sequacibus tamen suis non carentes. Interim quae ante augustissimum congressum a Caesare eo anno gesta sunt adversus Bernardum Saxoniae ducem exponit Shatonus noster ex Vita S. Meinwerci, cap. 11, num. 81, ubi denuo imo per totam eam Legendam observari potest propensissima Imperatricis in ecclesiam Paderbornensem beneficentia, a laudato Schateno ex diplomatibus commonstrata Ceterum extra controversiam ponimus, Papam Benedictum Bambergae a S. Henrico exceptum anno saepe dicto 1019, cujus ingressum et solenniter acta describit Legenda cap. 23, chronologice iterum infelix, quod ultimam [Col. 0083B] Sancti in Italiam excursionem adventui Benedicti PP. in Germaniam praemittat, cum toto ferme triennio praecesserit, ut ex sequentibus manifeste patebit. Quae autem in ea Vita memorantur hic a nobis describenda non sunt; nonnulla hinc inde apud Hofmannum col. 54 explicata invenies.

145. Sic paucis Chronographus Saxo: »Dominus Papa Benedictus cum Henrico Imperatore coenam Dominicam, ipsumque Paschale festum in Bavenberg decenti fertur excoluisse ministerio, ibique Imperatoris ac principum debito obsequiorum ritu, honorifice ac multiplici opum copia donatus, dominam mundi Romam locuples ac sospes revisit.« Quamdiu Bambergae commoratus sit, aut quo praecise tempore ad propria remeaverit Pontifex exploratum [Col. 0083C] non habeo; reducem fuisse oportet ante mensem Novembrem, cum Baronius diploma eo mense expeditum exhibeat. Quid porro egerit Henricus toto reliquo isto anno, innumeris monstris apud Chronographum nobilitato, collige ex adjecta Sigeberti Chronico ad eum annum »secunda incursione hostili exercitus regis Henrici in Gandavum Nonis Augusti,« quae sunt ipsissima Alberici verba, cum pluribus de Rudolpho Burgundiae rege ex Sigeberto descriptis, quae tamen ab aliis refutantur. Ad incursionem Gandensem quod attinet, eam ita explicat Meyerus in Annalibus: »Henricus Caesar iterum Gandavum usque hostilem in Flandros fecit excursionem mense Augusto, in qua Epponem [Col. 0083D] et Canonem nepotes Imperatoris occubuisse lego.« An haec de S. Henrici nepotibus satis certa sint fateor me plurimum dubitare, neque ubi haec legerit Meyerus integrum est explorare.

146. Postremum hujus anni articulum impleat, quod Albericus eidem, nescio quo fundamento, innectit: »De Henrico Imperatore narratur, et scriptum reperitur, quod abbati Richardo Virdunensi professionem fecerit, et ejus consilio se totum commiserit, volens apud S. Vitonem monachus fieri, sed sanctus abbas Richardus virtute obedientiae ei injunxit, ne imperium dimitteret quandiu viveret, et ita eum ad imperium remisit.« Simile quid legitur in epitome Vitae ex Menardo et Wasseburgio ad VI Junii, pag. 1003, num. 6, de quo tamen non [Col. 0084A] meminit auctor Vitae primo loco datus. Rem adoptare videtur Mabillonius pag. 301, ubi ex citata epitome inducitur S. Henricus, tanquam qui monasterium ingressus hunc Psalmistae versiculum protulerit: »Haec requies mea in saeculum saeculi, hic habitabo, quoniam elegi eam.« At professionem emisisse istic non dicitur; sed solum desiderium ostendisse monasticum habitum suscipiendi, cui reposuerit sanctus Abbas: volumus ergo et praecipimus, ut ad gubernandum tibi a Deo commissum imperium redeas. Quod ex obedientia praestitit Imperator, deinceps in S. Benedictum ejusque Ordinem amplius solito affectus. Rem non impugno, etsi eam ab aliis rejectam noverim: id dici potest, annum aut tempus quo ea contigerit hactenus incertum [Col. 0084B] esse.

147. Anno sequenti 1020 recte affiguntur quae narrat auctor Vitae S. Meinwerci cap. 12, pag. 539: »Sequenti anno post Natale Domini, Imperator, commoto exercitu, comitem quemdam Ottonem, saeculi dignitate non minimum praepollentem, in castro quod dicitur Hamerstein, situm supra Rheni littus, obsedit,« propter ejus varia facinora in episcopum Moguntinum et alios perpetrata, ut ibi fusius deductum invenies. Ad id bellum vocatus S. Heribertus Coloniensis, cum se ob molestam febrim cum qua conflictabatur excusasset, ea omnia suborta sunt, quae videri possunt et loco citato, et in ipsa S. Heriberti Vita ad XVI Martii pagg. 472 et 485, ut de his nihil hic dicendum supersit. Addit [Col. 0084C] Hofmannus hoc anno (Annales Hildesemenses sequentem notant) vehementi terrae motu concussam Bavariam, et praecipua clade ecclesiam Basileensem admodum labefactatam: quod »detrimentum resarcire cupiens Henricus, sequenti anno MXXI Basileam venit, et totius ecclesiae molem ad XIV passus a Rheni ripa transtulit, et fortissimo muro ruenti aggeri opposito, eam in formam multo venustiorem et firmiorem restituit, et novis, Munstero teste, ditionibus, populis et castris cumulatissime instruxit.« Eadem munificentia Bambergensi ecclesiae tunc etiam prospexisse ibidem memorat idem Hofmannus; quemadmodum et Schatenus productis instrumentis comprobat, quae in Vita S. Meinwerci [Col. 0084D] vix credibilia viderentur.

148. Redit ad justos calculos Chronographus Saxo, nonnullis hic locis mutilus, cujus rei primum specimen est, quod annum, quem jam ingressi sumus 1021 sic inceptet: »Imperator pro concessa sibi divinitus victoria, Deum deorum Dominum collaudans, Saxoniam properat, solemnitatem Palmarum Wilbeke peracturus, gaudiaque Paschalia Merseburg debita celebraturus devotione. Hoc itinere venerabilem Heribertum archiepiscopum migrasse felici cursu cognovit, celeri intimante legato . . . . . Emensa vero Imperator Augustus inchoata via, cunctis, ut ita dicam, Europae primis ad eum confluentibus, diversarumque gentium missaticis ad imperiale ejus obsequium undique properantibus. sacrosanctum Dominicae [Col. 0085A] resurrectionis gaudium, toto jam conridente mundo, eximia celebravit gloria. His igitur omnibus convenienter expletis, Imperator, Parthenopolim profectus, sacros dies Pentecostes apud famosissimum ejusdem civitatis archiepiscopum Geronem, non inferiori gaudiorum dignaeque venerationis studio gloriosissime peregit. Inde curtem regiam, Alstidi dictam, repetens, habitoque inibi colloquio cum totius senatus plebisque concursu, pios lenitate permulcendo praedulci, severa districtione reos terrendo, totaque industria patriam muniendo, intra hujus provinciae civitates totum illum annum feliciter perduxit.« Hic sistitur, nullo addito verbo de praeparatione exercitus ad celeberrimam expeditionem Italicam adversus Graecos, quorum in medio Sanctum [Col. 0085B] constituit anno sequenti, ut mox dicemus.

149. »Sequitur, inquit Baronius, annus Redemptoris MXXII Indict. V, quo Henricus Imperator, legationibus, ut vidimus Northmannorum, atque ab ipso Romano Pontifice cohortatus, in Italiam se contulit adversus Graecos, sua jam potentia Ecclesiae Romanae pavendos, tremendus ipse hostibus potenti exercitu, quem ducebat,« ut vide istic fusius narratum, intermixto, cum S. Rumualdo colloquio aliisque tum ad bellum, tum ad Casinensem S. Henrici commemorationem spectantibus, ex Glabro Rudolpho et Leone Marsicano: brevius nos ex Chronographo, qui ad eumdem annum denuo mutilus sic de Caesare loqui incipit: »Imperator de loco in locum proficiscendo, primum urbi munitissimae, Trojae videlicet« [Col. 0085C] (obsidionem accuratius describit Glaber lib. III, cap. 1) »cujus moenibus indigenas, provincialium legatione, ditioni regiae cognoverat rebelles, bellicosam invexit aciem. Quam licet obsidione longa suorumque sudore . . . . devincens, incolasque hujusce aut neci tradens aut captos colligari praecipiens, quos antea contumaci animo sibi ingemuerat renitentes, suo postmodum dominio, Deo cooperante, gaudebat subjugatos.« Ad componendam, quod hic intendimus, temporum seriem, id non oscitanter observari velim, praedictam Troiae obsidionem, totis tribus et amplius mensibus, teste Glabro, tenuisse; ut non satis promptum sit omnia combinare quae eo anno gesta scriptores commemorant. Demus reliqua ex Chronographo.

[Col. 0085D] 150. »Sed his prosperitatibus non elatus, verum Dei misericordia praeditus, hujusmodi victoriam, non suis sed Domini virtutibus adscribens, Romanae Sedis apicem acceleravit: ubi aliquamdiu moratus, regni illius optimatibus pace gratiaque sui redimitis, nivosa Alpium cacumina veloci transgreditur cursu, tanta mortalitate subsecuta, quae vix aut nullatenus vocum nutibus, vel etiam officiis styli valeat enucleari. Quam videlicet cladem Imperator Augustus evadens caelitus obumbratus, sed raro milite comitatus, exceptis his quos sibi mater Europa occurrendo admiserat, Germanicas pervenit ad oras, magnumque synodale colloquium, confluentibus indique diversarum regionum episcopis in partibus habuit occidentalibus.« [Col. 0086A] Non potest hic indicari concilium aliud praeter istud quod notavit Baronius, nempe Seligenstadiense, cui si interfuit S. Henricus, necesse est eum in Germaniam rediisse ante mensem Augustum, sub cujus principium habitum est, ut vide in collectione Labbeana, col. 844. Quid SS. Aureo et Justinae eo anno contulerit Sanctus, vide tomo III Junii, pag. 78. Ut praedicta omnia ad justos calculos reducas, necesse est dicere, Caesarianas copias sub finem anni praecedentis in Italiam praemissas, ducibus Poppone Trevirensi et Peligrino Coloniensi episcopis, quos sanctus Imperator, natali Domini in Thorneburch celebrato, ut notant Annales Hildesemenses, sub anni hujus principium subsecutus sit.

151. Falli hic igitur existimo Schatenum nostrum [Col. 0086B] dum in Annalibus suis Paderbornensibus ad hunc annum ita scribit: »Memorabilis hoc anno expeditio Italica, urgente Benedicto Pontifice per legatos. Quam in rem synodum Aquisgranensem ab Imperatore convocatam tradunt ex Sigeberto, convenientibus ex tota Germania episcopis. Sed ea expeditio non nisi sub exitum anni suscepta, magno armorum apparatu.« De ea synodo quid statuendum sit necdum audeo definire; mihi certum videtur non potuisse Caesarem Aquisgrani haerere hoc anno, quem expeditio Italica tot mensibus occupavit; quemque Beneventi, ex diplomate ibi dato fuisse scimus X Martii 1022. Magis id pugnat adversus Schatenum, qui anno 1023, in quem expeditionem dilatam cupit, Caesarem nobis exhibet quaternas donationum tabulas [Col. 0086C] Paderbornae subscribentem mensibus Januario et Februario, ut adeo Italiam pervenire commode non potuerit, saltem in Apuliam, nisi sub finem Martii aut principium Aprilis; qui si tribus et amplius mensibus in sola Trojae obsidione occupatus fuerit, porro in Monte Casino decubuerit, Romae deinde »aliquandiu moratus,« concipi omnino non potest, tot res gessisse Caesarem, et mense Julio in Germaniam reducem fuisse, nisi miracula quis fingat, quae huc accersere, necesse non existimo. Aliter sentiendum videtur de sanatione calculi ibidem ope S. Benedicti impetrata, quam etsi impugnare prorsus nolim, vellem certe a scriptoribus unanimi magis consensu referri.

152. Anonymi cap. 22, apud nos num. 26, S. Benedictus [Col. 0086D] medicinali ferro, quod manu tenebat, partem illam corporis, ubi calculus jacebat, aperuit, et, evulso molliter calculo, hiatum vulneris subita sanitate redintegravit. Sed alia plane est Leonis Marsicani narratio; sic tamen ut utraque conveniat, in vindicanda hoc ipso miraculo corporis S. Benedicti in eo archicoenobio praesentia. Potissima igitur controversia Leonem inter lib. II, cap. 43 ac 44, et Gallos aliosque scriptores, non tam circa sanationem ipsam cujus perpetuum monumentum adventantibus quibusque exhiberi solitum, oculis ipsi nostris olim spectavimus; quam circa adjuncta vertitur, quae a variis varie exornata, eo pacto nonnullis redduntur dubia. Ast ego hic arbitrum non ago; quibus haec [Col. 0087A] noscere animus est, videant Mabillonium in Annalibus pag. 288, num. 15, et Acta Sanctorum Ordinis tomo VI, parte I a pag. 452; mihi satis est haec verosimillime contigisse anno jam dicto 1022. De donis pretiosissimis aliisque insignibus beneficiis a sancto Imperatore coenobio Casinensi ea occasione larga manus collatis, vide laudatum Leonem Marsicanum locis proxime citatis: quo etiam spectat coenobium Beneventanum, si unquam a S. Henrico fundatum aut dotatum fuit, ut aliqui volunt, nam ex diplomate apud Ughellum tom. VIII, col. 115, solum constat confirmasse Sanctum fundos et bona omnia S. Sophiae monasterio antea concessa: atque hoc est, quod datum diximus VI Idus Martii MXXII. Quid in itu vel reditu cum S. Romualdo transegerit S. Henricus, tradunt [Col. 0087B] Joannes Damianus et Hieronymus Pragensis relati ad VII Februarii.

153. Hinc ad Chronographum revertimur, cum quo incipimus annum 1023: »Henricus Imperator Albas festaque Paschalia, principibus turmatim undique concurrentibus, Merseburg rite peragens, quod rarum, vel penitus inauditum videtur, terna unius ejusdemque templi dedicatione gratificatur.« Id qua ratione accipiendum sit, neque explicat scriptor, neque ego pluribus quaerendum censeo. Memorabilem anni istius occursum suggerit Chronicon Sigeberti: »Henricus Imperator et Rotbertus rex Francorum super Charum fluvium apud Evosium conveniunt, de statu Ecclesiae, regni et imperii tractaturi: et condicto ut super his confirmandis etiam Papam [Col. 0087C] Romanum simul ambo Papiae opportune convenirent. Imperator Regem et suos, multos etiam qui tantum ad demirandam imperatoriam majestatem convenerant, tanta liberalitate donavit, ut opibus regum Persarum et Arabum posset comparari Imperatoris munificentia.« Quae omnia paulo fusius describit Glaber Rudolphus lib. III, cap. 2, ex quibus sua desumpsit Baronius, quem etiam vide quae in concilio (tomo IX, collect. Labb., col. 854) acta memorantur. [Col. 0088A] De constanti et perpetua sancti Imperatoris in Christi famulos beneficentia, ex quaternis hoc anno expeditis donationum tabulis, quas refert Schatenus, jam supra meminimus: praeter quas aliam mihi suggessit laudatus supra Schannatus, diplomate dato Babenbergae Kal. Aug. an. 1023, quo in gratiam »confessoris« sui »Theobaldi abbatis SS. Udalrici et Afrae,« ei coenobio favit, quam mirificentissime. Ad postremum Vitae Sancti annum chronotaxis nostra perducitor

154. Quae anno 1024 gesta sunt sic paucis complexus est Chronographus: »Imperator natalem Domini Bavenberg peregit. Ibi turba convenerat pastoribus destituta, quia omnes suspensi manebant, cujus providentiae cura imperiali potestate commiterentur . . . . [Col. 0088B] Caesar diversis doloribus vexatus eodem loco crebra infirmitate diuturnas protraxit moras, resumptisque demum viribus, citato cursu Parthenopolim ire proposuit. Tandem post longam deliberationem laboriosi itineris, diem Palmarum in loco, qui dicitur Alstede, festive celebravit. Die vero reconciliationis, exigente infirmitatis gravedine, remota a se quae convenerat multitudine, paucis comitantibus, Nieuburg coenam Dominicam peregit; in sancto vero Sabbato, contracto totius senatus conventu, contectali sua Cunigunda comitante, Parthenopolim venit, ubi cum grandi honore susceptus est: Dominicae quoque resurrectionis gaudia celebri honore transegit; deinde ab antistite ejusdem loci auri sericorumque varietate plurimum donatus, Halverstade [Col. 0088C] adiit. Inde nihilominus Goslariam profectus est, ubi diebus decem peractis, ad locum quemdam Grona dictum, properat, ibique forti aegritudine depressus, et amarae mortis poculo debriatus, vitalem emisit spiritum.« Quae ibidem sequuntur de molitionibus Brunonis episcopi Augustani habes in Vita cap. 32, hic primo loco inter miracula, infra ex Anonymo describenda; nos chronotaxi Henricianae coronidem imponimus.




[Col. 0087]
ADELBOLDI EPISCOPI ULTRAJECTENSIS FRAGMENTUM DE REBUS GESTIS S. HENRICI IMPERATORIS
EX EDITIONE JACOBI GRETSERI.





[NOTA.]
[Col. 0087]

Fragmentum appellamus quod vix binos integros regnantis seu imperantis S. Henrici annos complectatur, at tale istud, ex quo scriptoris fidem, rei historicae versandae peritiam, et accuratam diligentiam ita perspicias, ut reliqui operis jacturam satis deplorare non possis. Frustanea fuit omnis nostra investigatio ad pretiosum thesaurum alicunde refodiendum, ut superius § 6 satis dictum est, ubi de auctore plura invenies. Hic paucis indicatum volui, qua potissimum ratione praedictum fragmentum partiti simus; nimirum non in capita, sed potius in annos, secundum quos opus suum distinxisse videtur auctor ipse, ut ex superstite contextu manifeste patebit. Hanc vere partem Anonymi compilationi praemitto, tum quod vere historica sit, tum quod cum Commentario nostro longe aptius concordet; adeo ut ferme dubitaverim utrum non expediret ab ea chronologicam Vitae S. Henrici seriem inchoare: ceterum a Majorum institutis et placitis satius visum [Col. 0089] fuit non recedere. Hinc porro principium facere cuivis licebit, qui gestorum ordini potius quam Legendistae confusioni adhaerendum censuerit. Ex solo Adelboldi prologo, de ejus scribendi peritia et eruditione statuere et pronum et promptum est.



[DE REBUS GESTIS S. HENRICI.]



AUCTORIS PROOEMIUM.
[Col. 0089A]

1. In gestis scribendis duo sunt videnda: ut et scriptor veritatem in prolatione teneat; et lector fructum in lectione capiat. Sed scriptor veritatem tenere nequit, nisi haec quatuor aut potenter devitaverit, aut aliquatenus a mente deposuerit: odium, et carnalem dilectionem, invidiam, et infernalem adulationem. Odium enim, et invidiam bene gesta aut omnino tacent, aut dicendo transcurrunt, aut calumniose transmutant. E contra male gesta dicunt, dilatant et amplificant. Carnalis autem dilectio et infernalis adulatio, quae male gesta sunt, scientes ignorant, et ignorantiam simulantes, veritatem occultant; bene gesta autem placere quaerentes, spatiose dicunt, et plus justo magnificant. [Col. 0089B] Sic per haec quatuor, aut in bene gestis, aut in male gestis veritas evanescit, falsitas superducto colore nitescit. Spiritualis autem dilectio veritatis amica, nec male gesta celat, nec bene gesta pompose dilatat; sciens quia et gesta saepe prosunt ad correctionem; et bene gesta frequenter obsunt, dum ducuntur in elationem. Melius est enim adversitate mentem refraenare, quam prosperitate contumaciter inflari. Lector autem fructum capere non poterit, nisi aut diligenter attenderit, aut penitus intellexerit, cur bona bonis, mala malis; bona malis, mala bonis eveniant.

2. Cur bona bonis concedantur, dupliciter intelligi potest; aut enim sic boni sunt, ut per tentationes hujus saeculi nec probatione nec purgatione [Col. 0089C] indigeant: aut eo modo boni, ut, si per tentationes pulsarentur, fortassis pro modulo simplicitatis suae deteriorarentur. Taliter [(1) 1Kb] ergo nec in luto hujus mundi conversatione foedantur, ut per ea, quae patiuntur, aut ad correctionem invitentur; aut, si resipiscere nolunt, intelligant; quia et hic, et in futurum mala sustinendo damnari debeant. Mala autem bonis aliquando [(2) 1Kb] non ut mereantur, sed ut per tormentum augeatur eis meritum, per meritum amplificetur praemium. Aliquando vero levis culpa subest, pro qua hic leviter castigantur, ne in futuro deterius crucientur. Bona vero malis conceduntur, ut aut sic pietatem Dei recognoscant, et a perversitate sua resipiscant; aut reservetur eis in improperium, [Col. 0089D] quod recognoscere noluerunt largitorem bonorum.

3. Haec, quae praescripsimus, in omnibus gestis et scriptori et lectori non inutilia esse putamus. Scimus insuper, et saepissime audimus, quia in omnibus scriptis antiquitas delitiose veneratur; novitas fastidiose repudiatur. Sed quae recipiuntur ut antiqua, nisi primus essent nova, non essent antiqua. [Col. 0090A] Quare praecedit novitas, ut sequatur antiquitas. Stultum est ergo quod praecedit, spernere; et quod sequitur, quodque a praecedenti habet ut sit, non recipere. Raro enim a sitiente rivus quaeritur, dum fons habetur. Dicimus haec, non ut abjiciatur antiquitas, sed ut recipiatur novitas. In omnibus quippe scripturis, si est veritas, et utilitas, aeque valet novitas et antiquitas. Fortassis est qui dicat: Quae utilitas in gestis legendis esse valeat? Huic respondemus, quia quisquis alterius gesta legit, si bona sunt, invenit quod sequatur, si mala, habet unde exterreatur. Gesta namque alterius legere, in speculum [(3) 1Kb] est respicere. Si quid in eo vides, quod tibi displiceat, in te corrige: si quid, quod placeat, imitare. Cesset praelocutio; praelocutionis causa [Col. 0090B] sequatur.



ANNUS CHRISTI MII, S. HENRICI IMPERANTIS I.

4. Millesimo secundo anno ab Incarnatione Domini, Indictione duodecima [(4) 1Kb] , Otto tertius imperator Augustus, Paternae, quod est castellum Romaniae, moritur. Vir dum juxta corporis speciositate floridus, morum probitate modestus, aetate quidem juvenis, sed ingenua capacitate senilis, benignitate mirabilis. In cujus gestis scribendis satis avidus essem, si aut memoriter tenerem, aut relatorem certum haberem. Hoc tantum scio, quia, quamvis in primaeva aetate plurima pueriliter egisset, in supremis irreprehensibiliter vivebat. Deum amabat, amando timebat, omnibus placebat, nemini displicebat, [Col. 0090C] nisi forte infidelibus: quia innatum est bonis, malis displicere, et bonis placere. Tandem qualis ejus anteacta vita fuisset, in morte ipsius, qui affuerunt, videre potuerunt. Quicunque enim interfuit, in devotione ejus intelligere potuit, quia non obiit, sed ad desiderium suum singulare migravit. Ad creatorem creatura fidelis ex voto redire properavit. Cujus non obitus, sed transitus omnium, qui sanae mentis erant, luctus mirabilis, plantus erat incredibilis.

5. Dolor esset etiam insanabilis, nisi superstes ei exstitisset Heinricus dux gloriosus, et vir ad regnum suscipiendum strenuus. Is tunc temporis ducatum in Bavariensi regno tenebat, populum pacifice regebat, pacem amplificabat, ecclesiarum facultates [Col. 0090D] augebat, leges et religiones magnificabat. Tandem sic in ducatu vixit, quod omnibus placuit, ut de ducatu transduceretur ad regnum, de vexillo extolleretur in solium hereditarium. Hereditarium dicimus; quia, ut ab his, qui genealogias computare noverant, audivimus, a Karolo magno ex parte patris decimam septimam; ex parte matris, decimam [Col. 0091A] sextam lineam propagationis tenebat. Insuper tertius Otto [(5) 1Kb] post obitum in Regem eligebatur, et ipsi tertium ad invicem consanguinitatis gradum tenebant. Mater autem sua Conradi regis [(6) 1Kb] fuit filia.

6. His antecessoribus exortus successor ingenuus eligitur, et ut Rex fiat, ab omnibus desideratur. Sed qualiter ad regnum ab his, qui sanae mentis erant, invitatus fuerit; qualiter etiam invidia virorum bonorum comitatrix per suos satellites [id] impedire tentaverit, nec mihi fastidiosum est dicere, nec ceteris superfluum audire. Invidiam bonorum comitatricem me dixisse ne mireris: quia ubi abundant strenue gesta, abundat et invidia. Unde quidam Philosophus interrogatus a discipulo suo qualiter [Col. 0091B] vivere posset, ut invidiorum corrosiones devitare valeret, respondit: Nil bene, nil strenue, nil prudenter agas, et ita te posse detractiones invidorum declinare scias. Aut igitur stultus esto, et invidiam declinato; aut prudenter agito, et invidiam sustineto.

7. Ottone ergo gloriosissimo Imperatore defuncto, Cisalpini, qui cum eo erant, archiepiscopus Coloniensis, episcopi Leodicensis, Augustensis et Constantiensis, Otto filius Caroli, Henricus et Juncmannus Comites, et ceteri quamplures fideliter agentes, cum maxima difficultate et periculis pluribus per Veronam, per Bavariam, cadaver ipsius reportabant. Quibus Dux nobilissimus cum Bavaricis Episcopis et Comitibus obviam venit, corpus senioris [(7) 1Kb] [Col. 0091C] et consanguinei sui, qua decuit, veneratione suscepit, totum exercitum, qua debuit liberalitate recepit [(8) 1Kb] , per terram suam, qua oportuit commoditate conduxit. Tandem Muneborg perveniens, ipse suis humeris corpus Imperatoris in civitatem subvexit, pietatis exemplum et humanitatis exhibens debitum, exercitum diurnare fecit, ut et ipsi de utilitate, et consolatione regni colloquerentur, et equi itineris longitudine fessi recrearentur. Ibi quibusque melioribus regia dona faciens, junxit sibi per amicitiam quos postmodum suscepturus erat in militiam.

8. Deinde cum corpore usque Augustam veniens in basilica S. Afrae, juxta sepulcrum S. Udalrici decentissime sepeliri Imperatoris interiora fecit, et [Col. 0091D] pro anima ejus eidem ecclesiae centum mansos ex propria hereditate concessit. Ibi valedicens ceteris, ipse ad propria remeavit. Corpus vero Imperatoris, Aquisgrani transvectum honorifice, ut adhuc videri potest, in medio ecclesiae S. Mariae sepultum est. Quam ecclesiam idem benignissimus Imperator et unice dilexit, et plurima facultate ditavit.

9. Tunc temporis post Heinricum Ducem magnificum, [Col. 0092A] majores erant in regno, Benno Dux in Saxonia, Herimannus Dux in Alemannia, Theodoricus in Lothariensi regno, Ekehardus marchio in Toringia. Benno, ut sapiens, non animabatur ad regnum, sciens Heinricum vigere prae ceteris ad obtinendum. Sapientis enim est spernere in his appetitionem in quibus scit fieri non posse consecutionem. Theodoricus quoque Heinricum Ducem in regno esse sciens heredem, noluit incipere quod non posset finire. Herimannus vero homo potens, et in ceteris prudens; in hoc tamen non sapiens; se posse credidit quod postmodum se non posse probavit. Ekehardus autem nescio an in adipiscendo regno spem tenens, an rebellionem meditans, in regia curte, quae Poleda [(9) 1Kb] dicitur, per noctem ab inimicis [Col. 0092B] suis egreditur, viriliter pugnans interficitur. Remansit contentio inter Heinricum Ducem glorisissimum et Herimannum virum potentissimum, sed brevis et cito finem habitura. Erat namque alter alteri dissimilis nobilitate et sapientia, facultate et corporis elegantia.

10. Intrante igitur Junio Dux Heinricus, Rex cito futurus, de Bavaria et Orientali Francia collecta multitudine non modica, super Rhenum Wormatiae venit, cupiens ibi transire, et Moguntiam ad regalem benedictionem percipiendam venire. Sed Dux Herimannus, adunatis Alemannis et quibusdam Francis, et Alsatientibus, Wormatiam ad contradicendum transitum festinavit, ibique transire nec unum permisit. Et facile resistere poterat, qui Rhenum [Col. 0092C] adjutorem habebat. Erant autem cum Duce Heinrico viri illustres et sapientissimi; Archiepiscopus Moguntinus, archiepiscopus Salzburgensis, Episcopus Brixiensis, Episcopus Wirzeburgensis, Episcopus Regenesburgensis, Episcopus Strasburgensis, Episcopus Bataviensis, Episcopus Frisiensis, Abbas Fuldensis, ceteri Abbates et Comites plurimi.

11. Cum his Dux, habito consilio, reditum in Bavariam simulavit, et quasi transitum desperans, Loresheim venit. Inde Moguntiam festinans, sine impedimento transivit. Ibi octava Idus Junii in Regem eligitur, acclamatur, benedicitur, coronatur. Ibi Franci et Musellenses [(10) 1Kb] conveniunt, Regis efficiuntur, [Col. 0092D] et majestatem ejus ex debito venerantur. Celebratis igitur diebus ordinationis suae, et quibusque venientibus in militiam susceptis, Rex Rhenum iterum transiit, cum maxima multitudine per Orientalem Franciam in Alemanniam ire properavit, ut Herimannus, audita devastatione terrae suae, a coepta rebellione desisteret, et caput, ut ceteri, regiae majestati subderet. In Alemanniis igitur Rex pluribus [Col. 0093A] diebus moratur, nolens et volens terram depopulatur.

12. At Hermannus [(11) 1Kb] durae mentis, et protervae cervicis, iratus super Episcopum Strasburgensem, eo quod sapienter egerit, et partem meliorem elegerit, juncto sibi Cunone genero suo, Argentinam adivit, et militibus Episcopi non fideliter resistentibus muros civitatis fregit, spolia non modica cepit, ecclesiam violenter intravit, et impie violavit. Interea Rex, qui erat in Alemannia, Augiae nativitatem S. Joannis celebrabat, et neminem timens, se potenter habebat: cum nunciatum esset ei quod Herimannus obvius venire vellet, et pugnae termino litem finire; sententia haec Regi placuit; ab Augia discessit; in quaedam prata amplissima et ad decertandum [Col. 0093B] opportuna pervenit. Ibi adventum Ducis expectans et pugnae judicio [(12) 1Kb] subire non refutans, solennitatem Apostolorum celebravit. Sed Herimannus, salubri consilio usus, occurrere Regi renuit, et sibi suisque salubrius esse ut latitaret, quam obviam veniret, credidit.

13. Regi ergo sic praestolanti, quidam non providae mentis dabant consilium, ut Constantiam iret, et ibi Herimanno, quod in Argentina commeruerat, recompensaret. Episcopi enim Curiensis et Constantiensis, cum Herimanno erant, non tantum illum ex corde ad regnum eligentes, quantum vicinitatem ejus timentes, et de termino litigii dubitantes Sed Rex, ut erat providus, et de dominio ejusdem civitatis securus, illis leniter et blande respondit: Absit, [Col. 0093C] ut pro Herimanni insania in illum retorqueatur vindicta, a quo mihi regni est concessa corona. Fortassis etsi pro Argentina Constantiam vastarem, non mihi damnum minuerem, sed duplicarem. Insuper male comparat regnum, qui in ejus adeptione animae postponit detrimentum. Coronavit me Deus non ad violationes Ecclesiarum, sed ad puniendos violatores earum. Diu igitur in pratis exspectans et ad ultimum, sciens non venturum, inde discessit, et per Alemanniam, curtes [(13) 1Kb] Ducis ubique vastando ire coepit.

14. Tandem pauperum clamor nimius excrevit, et usque ad regis aures pervenit. Quem rex diu ferre non potuit, sciens eos nihil in duritia Ducis deliquisse, [Col. 0093D] et ob hoc plus justo passos fuisse. Quapropter pietate motus ab Alemannia recessit, et in Franciam [(14) 1Kb] terram unice sibi dilectam venit, certus de Duce quia, vellet nollet, cervicem flectere, et, jugum pati quandoque deberet.

15. Praetereundum non existimo, quod antequam rex ab Alemannia exiret, Hezelo, Bertholdi filius, [Col. 0094A] quem tempore ducatus sui ultra omnes comites regni hujus ditaverat, legatos quos in ipso exercitu meliores eligere poterat, ad ipsum transmisit [et] ut Bavariensem ducatum sibi concederet, inconsulte rogavit. Sed inconsultae quaestioni consulta paratur responsio, et festinanti petitioni, ponderata monstratur deliberatio. Patienter enim audita legatione ait: Quos semper praecipuos inter omnes gentes habui, quosque semper toto mentis affectu amavi, hos adepta benedictione regali, in lege sua nec deteriorare volo, nec deteriorari patiar, dum vixero. Legem habent, et ducem eligendi potestatem ex lege tenent [(15) 1Kb] : hanc ne dum ego frangam; quicumque frangere tentaverit me inimicum habebit. In hac etiam expeditione male [nil] promeruerunt, [Col. 0094B] ut cuilibet eos, absque eorumdem electione, concedam. Adhuc mecum sub ancipiti fine militant et ego eos nolentes cuilibet mortalium traderem? Exspectet ut in Bavariam redeam; ibi, si illum elegerint, eligo et laudo; si renuerint, renuo. Nec etiam existimo illum esse tantae insipientiae, ut ex meo dedecore honorem suum quaerat amplificare. Hezelo, accepto hujusmodi responso, fomitem rebellionis concepit, quem post annum monstrando in dolorem sui peperit.

16. Rex igitur, non multis diebus in Francia moratus, in Turingiam ivit. Ibi absque mora Guilhelmus princeps Toringorum cum exteris occurrens, regis efficitur. Inde rex procedens in Saxoniam, pervenit Merseburg [(16) 1Kb] . Benno dux Saxonum, Bulizlaus [Col. 0094C] Dux Sclavorum, Liebzo archiepiscopus Bremensis. Benno episcopus Hildenensis [(17) 1Kb] , Ratherius episcopus Paderbonensis, Arnulphus Halberstetensis, ceteri episcopi de Saxonia, et comites plurimi in festivitate S. Jacobi Regi occurrunt, acclamatum suscipiunt, collaudant, collaudato manus singuli per ordinem reddunt, redditis manibus fidem suam per sacramenta promittunt, fide promissa, regem coronant, coronatum in solio regio locant, locatum debita congratulatione venerantur.

17. His strenue peractis, Bulizlaus inde discedens, ab ipsa die qua fidem promiserat et promissam sacramento firmaverat, perversa meditari, et meditata, prout potuit, coepit machinari. Ipse enim et [Col. 0094D] Hezelo collocutione in invicem habita, alter alterius venenatis consiliis tactus, uterque coepit quod utrumque male finisse puduit. Interea regi a Saxonia in regnum Lothariense properanti Gruonae occurrit uxor sua Domina Cunigunda nomine jam extans, sed re cito regina futura. Inde enim Paderbornam veniens, in festo S. Laurentii, acclamatur, [Col. 0095A] benedicitur, coronatur, et fit Kunigunda Kuninga [(18) 1Kb] , quod Latine interpretari potest, regina, regina.

18. Sed ut numquam serenitas, quam non sequatur nubilositas; sic raro jocunditas, quam non comitetur adversitas. Nam in benedictione reginae cunctis exsultantibus, Bavarii (quorum mos est in aliena terra velle quod in sua volunt [(19) 1Kb] ), circa civitatem fruges colligere, et agricolas sua defendere volentes, irrationabiliter coeperunt tractare. Quae res indigenas commovit, et ad resistendum etiam fortiter, animavit. Domestici igitur regis, et indigenae, invalescente contentione, confluunt, concurrunt, conveniunt. Pugna gravis oritur, ex domesticis regis juvenis unus interficitur, frater scilicet Domini Filberti, qui tunc temporis erat Cancellarius, [Col. 0095B] postmodum vero Frisiensis factus est episcopus. Hujus interfectione omnes regis fideles commoti graviter, cives coeperunt persequi, et eos persequendo, insatiabiliter grassari. Et nisi regia potestate retinerentur, omnes usque ad interniciem [(20) 1Kb] persequerentur.

19. Cum plurima igitur difficultate sedato tumultu, castigatisque illis, quorum stultitia causa seditionis extitit: inde rex Dinsberg properat, illic Lothariensium adventum exspectat. Occurrunt primi Leodicensis, et Cameracensis episcopi, nil de regis prudentia dubitantes, nil de fide ejus haesitantes. Occurrit etiam Coloniensis archiepiscopus, sed quanto ditior, tanto morosius. Erat insuper causa [Col. 0095C] dilationis, Moguntiae accepta corona benedictionis. Hi simul regis efficiuntur, fidem promittunt, promissam sacramento concludunt. Cum his rex Aquasgrani perveniens, ceteris Lothariensibus convenientibus in nativitate, post partum Virginis eligitur, collaudatur, in regiam sedem extollitur, glorificatur. Sed sub ea glorificatione quidam palmas, quidam lacrymas fundebant. Lacrymantes namque Ottonem dolebant amissum, Heinricum non cognoscebant susceptum.

20. Sic igitur rex in regnis singulis antecessoris sui, praeter Italiam et Alemanniam, receptus, et ab omnibus unanimiter collaudatus, in Franciam revertitur, ut ibi hiemis asperitate transacta, vere [Col. 0095D] amoenitatem reducente, in Alemanniam exercitum duceret, et Herimannum, qui consiliis prudentium uti nolebat, diversis vastationibus afflictum, pati jugum doceret. Sed Herimannus, qui consilia juvenum sequendo, et spem vacuam tenendo extra se positus erat, se in semetipsum recollegit, et in solennitate S. Remigii Brusellae [(21) 1Kb] regi obviam venit, sciens melius esse ante damnum non fecisse [f., quam] poenitere. Nudis igitur pedibus cum fidis intercessoribus regi se repraesentat, pro male commissis veniam petit, bonis suis per regium donum possidendis gratiam [Col. 0096A] quaerit, pro his impetrandis, humo tenus genua flectit.

21. Illico benigne recipitur, et ei, quod quaerebat cum omni humilitate, conceditur. Tantum cujusdam conditionis internectitur ratio; quae, quamvis ad praesens gravis, in futuro tamen, ei erat salubris. Eo enim tenore in gratiam recipitur, ut Argentinensis ecclesia ad pristinum statum ex detrimentis suis per illum reformetur. Quod ille non renuit, sed jussu et consultu regis, dictae ecclesiae abbatiam S. Stephani, in recompensationem detrimenti a se illati, tradidit. Hac conditione firmata per manus et sacramenta, regis efficitur, et sic se contentionem male coeptam finisse laetatur. His expletis, in Bavariam, nativam terram suam, rex redire decrevit, [Col. 0096B] nolens novos sic frequentare fideles, ut postponendo demembraret veteres.

22. Regensborg igitur S. Martini solennia celebrans, Blademario cuidam Sclavo ducatum Boemicensem largitur, et ut ceteris acceptabilior existat, illum plus justo verbis et rebus honorat. Pluribus igitur diebus in Bavaria moratur, quaerentibus legem justitiam faciens, et visitandi gratia venientibus, honorem, prout quisque dignus erat, exhibens.

23. Eodem tempore quidam episcopicida, Harduinus nomine, non regnabat, sed vitiis in se regnantibus subserviebat in Italia. Audita enim morte imperatoris Ottonis, Longobardi surdi et caeci, et de [Col. 0096C] futuro non providi, hunc elegerunt, et ad poenitentiam festinantes, in regem sibi coronaverunt. Is tunc, ut dixi, subserviens dominabatur, et adventum regis Heinrici semper exspectans, introitus Longobardiae, quos Clusas indigenae vocant, cum cautela satis provida tuebatur. Quod etiam verum Dei erat judicium: Episcopos, qui in electione illius prae ceteris omnibus aestuantes et sitientes fuerunt, honorabat ut bulbucos, tractabat ut subulcos. Quadam namque die episcopum Brixiensem ad se venientem, et nescio quid ratiocinari volentem, ut coepit ei ratiocinatio displicere, per capillos arripuit, et humo tenus quasi bubulcum vilissimum dejecit. Cum majoribus nihil tractabat, cum juvenibus omnia disponebat. Quod etiam erat gravissimum, sub [Col. 0096D] eo praevaricatores, violatores, depopulatores dominabantur; legum amatores, Dei cultores deprimebantur. Cupiditas in eo erat consiliaria; avaritia cameraria; pecunia, domina et regina. His pedissequis adulterina sceptra tenebat.

24. Quapropter quidam pro coronatione illius, poenitentia ducti, regi Heinrico, alii legatos, alii literas transmittunt, ut terrae oneri gravissimo subjacenti subveniat, humillima prece deposcunt. Mandant etiam, ut si ipse idem in aliquibus occupatus teneretur, saltem eis suorum Principem aliquem [Col. 0097A] cum paucis transmitteret. In voluntate hujusmodi aliqui manifesti, aliqui erant occulti. Tieboldus namque marchio, et archiepiscopus Ravennas, et episcopus Mutinensis, Veronensis, et Vercellensis, aperte in regis Heinrici fidelitate manebant. Archiepiscopus autem Mediolanensis, et episcopi Cremonensis, Placentinus, Papiensis, Brixiensis, Comensis, quod volebant, manifestabant. Omnes tamen in commune regem Heinricum desiderabant, precibus per legatos et litteras invitabant.

25. Tandem a rege Otto dux Carentanorum, qui etiam Veronensem comitatum tenebat, ad petitionem Longobardorum explendam eligitur, et cum paucis, propter fiduciam superius nominatorum, in Italiam dirigitur. Cui etiam Otto filius Heriberti [Col. 0097B] cum Ernesto filio Tietboldi marchionis adjungitur. His, inter montana quae Bavariam et Carinthiam ab Italia sejungunt, super aquam, quae Brenta vocatur, convenientibus, Carentani et Foro-Julienses, cum paucis occurrunt, veluti de promissis Italicorum fiduciam habentes, et de pugna nil cogitantes. Interea archiepiscopus Ravennas, et Tieboldus marchio cum ceteris manifestis fidelibus Heinrici regis suos congregaverant, volentes occurrere Theutonicis, et eos in Italiam cum securitate recipere. Haec Harduinus praesciens, Veronam cum maxima multitudine venire festinavit, ut et ibi Italicis, in adjutorium Theutonicorum festinantibus, viam interciperet, et Clusas, quae ab episcopo Veronensi servabantur, expugnaret: quod et fecit.

[Col. 0097C] 26. Clusis igitur expugnatis, audiens Theutonicos in Tridentensem planitiem convenisse, illo cum omnibus suis festinavit. Sed ibi Theutonicis non inventis, se in campaniam Veronensem reduxit, ibique in quodam Castellulo Nativitatem Domini celebravit. Sed ab hujusmodi homine celebratio rectius celebrationis dicetur abusio. Interim Theutonici juxta montem quemdam, qui Ungarius (nescio qua de causa) vocatur, praevenientes, et Harduinum jam Clusas occupasse scientes, ipsi Harduino legatos suos transmittunt, et ut aut eis cedat, donec transeant, aut sibi cedentibus veniat, rogant. Harduinus, audita legatione, sese in fraudem deceptionis convertens, ait: Nobiscum nocte maneatis, crastina die cum nostris fidelibus inito consilio, [Col. 0097D] vobis respondere poterimus.

27. Legatis igitur insidias non intelligentibus, ipse per totam noctem castra suorum circuit, ut in crastino parati sint ad congrediendum Theutonicis, monet. Die lucente, legati venientes ad accipiendum responsum, Longobardos omnes loricatos et ad praelium paratos vident; quid hoc significet, Harduinum interrogant. Ille consilium iniquitatis evomens, ait: Fortassis unius temporis erit renuntiatio vestra. Inde promovens exercitum media die ad Ungaricum montem pervenit. Exercitus autem ille [Col. 0098A] existimabatur MXV esse virorum. De Theutonicis vero vix erant quingenti; et hi partim per fodrum [(22) 1Kb] divisi; partim ad vias custodiendas transmissi. Qui, Harduini adventum percipientes, repente armantur, et, prout possunt, ad resistendum parantur: virtutis eligentes famam, et postponentes vitam.

28. Interea Harduinus cum Longobardis supervenit. Otto cum Theutonicis obviam venit. Fit congressio, fit pugna, fit caedes ex utraque parte gravissima; et pene Theutonicorum, quamvis paucissimorum, esset victoria, si non impediret Ottonis, fratris Regensburgensis episcopi, fuga. Illo enim fugiente, Theutonicorum acies minuitur, et iterum a multis congressa, devincitur. Longobardorum tandem [Col. 0098B] extitit victoria, sed plurima suorum caede comparata. Revertuntur Theutonici, et sic tunc confusi quandoque tamen talionem reddituri. Interea Rex a Bavaria in Franciam reversus, Frankenfort Nativitatem Domini celebrat, multorum legationes suscipit, legatos cum muneribus et responsis dignis remittit. Herimannus etiam, jam ante jugum pati nescius, eidem celebrationi interfuit, et, ut oportuit, per omnia regiae majestati obediens fuit.



ANNUS CHRISTI MIII, HENRICI IMPERANTIS II.

29. Anno ab Incarnat. Dom. MIII, Indictione prima, Rex Heinricus in Mosellensem pagum, in quem nondum intraverat, ire decrevit, sciens quod terra quam Rex non frequentat, saepissime pauperum clamoribus [Col. 0098C] et gemitibus abundat. Theodonis-Villam igitur venit, et ibi cum omnibus Mosellensibus generale colloquium tenuit. In quo colloquio duces Herimannus et Theodoricus, qui defensores et coadjutores legum esse debebant, conscii sibi ipsi, impugnatores erant, et expugnatores esse volebant. Sed Rex ut hoc cognovit, quanto eos adversus justitiam pertinaciores vidit, tanto ardentius institit, et quibusque, super ipsos etiam duces clamantibus, legem faciendo sategit. Tandem inter diversos clamores castellum unum ducis, quod Mulsberg vocabatur, in detrimentum pagensium esse comperiens, diruere jubet, ut non restruatur communitione potentissima monet.

30. Colloquio potenter habito, Aquasgrani ire [Col. 0098D] decrevit, ut ibi et anniversarium Imperatoris debita devotione recoleret; et Lotharienses ad se confluentes ad fidelitatem sui et utilitatem regni corroborat. Interim infirmitate gravissima tangitur, et Rex cum sit, homo esse monetur. Iter tamen coeptum finivit, et Aquas usque pervenit. Ibi commemoratione consanguinei, et Senioris sui [(23) 1Kb] devotissime habita, plurima de sanctitate S. Servatii audiens, Trajectum ivit, ut et Sanctorum ibi quiescentium sibi intercessiones imploraret, et ad servitium Dei locum et vitam canonicorum ordinaret. Ibi primum de bello [Col. 0099A] inter Italicos et Theutonicos habito audivit; et, quod sapientis est, aequanimiter tulit: sciens nec coelum semper posse serenari, nec res humanas sine intermissione prosperari.

31. Inde S. Lamberti merita non parvipendens, Leodium venit. Ibi cholicam infirmitatem, ab antecessoribus suis ingenitam, gravissime patitur: et, qui per regalem potentiam usu humanae fragilitatis extollitur, per corporalem molestiam paterna castigatione reprimitur. Aquasgrani iterum revertitur, Purificationem S. Dei Genitricis celeberrima devotione veneratur. Lothariensibus, data licentia, inde discessis, Noviomagum venit. Ibi pluribus diebus Quadragesimae moratur, Deo, quae Dei sunt, reddens, et hominibus, quae sua sunt, faciens. Interea [Col. 0099B] Bladeimarius dux Boemensis moritur. et Bulizlaus infidelitatis venenum, ex propriae iniquitatis fonte potatum, in contrarietatem Regis evomere nititur. Nam Pragam, quae caput est Boemiae, per pecuniae deceptiones, per falsas promissiones, per astutissimas fraudes invadit. Milzaviam quoque Saxoniae et Poloniae interjacentem marchiam, insidiis, quibus doctus erat, suae infelicitati subjicit.

32. Quod cum Regi nuntiatum esset, non inflammabatur, non stomachabatur, non ad vindictam repentinis motibus animabatur; sciens quia ira et festinatio semper inimicae sunt consilio. Sed notitiam dictae invasionis dissimulans, mandavit ei per legatos sapientes et eloquentes, ut terram suam, quae Principe noviter erat viduata, non invaderet, quam, [Col. 0099C] si vellet, cum gratia sua et dono voluntario acquirere posset. Hujusmodi legationem Bulizlaus audiens infelix mandata sprevit dulcia, amara quandoque passurus verbera. Erat enim Hezelo cum eo puteum fodiens rebellionis, de quo infidae bibiturus erat aquam confusionis; laqueos quoque connectens, casurus in ipsos. Quadragesima finita, Rex, qui Theleborg [(24) 1Kb] Pascha celebrat, et Bulizlai violentiam, ut sapiens, scienter ignorat: Ottonem quoque, et Ernestionem tunc sibi obviam ab Italico praelio venientes, pro vulnerum susceptione, pro necessariae fugae confusione, donis regiis honorat, et debita consolatione relevat . . . . . . quoque tunc usque Saxonibus infestos, ultro venientes [(25) 1Kb] suscipit, et sub benignitatis discretione sibi fidelissimos reddidit.

[Col. 0099D] 33. Post haec in diebus Rogationum Meresberg [(26) 1Kb] moratur, ibique ei de Bulizlai et Hezelonis contumacia renunciatur. Ipse, credere dissimulans, inde discessit, et ad celebrandam Pentecosten Halberstete venit. Deinde in Bavariam tendit, scire volens an quae de Hezelone dicebantur vera essent. Quo cum pervenisset, et Hezelonis furorem circa loca sibi finitima irrationabiliter accensum comperisset, ac Bulizlai adjutorio illum fretum esse novisset, Bulizlao [Col. 0100A] talionem in futura reservans, a sinu regni sui insitae pestis radicem primum exstirpare decrevit, ut interioribus quieti et paci restitutis, exteriores inquietationes facilius postmodum extingueret; non ignorans, quoniam insipientis est in vulnere repente cutem sanare, et contusionem carnis sub sanatione cutis occultare. Vulneris enim curatio, si ab interioribus ad exteriora deducitur, firmior in superficie concluditur.

34. Interea et Ernesto [(27) 1Kb] eidem rebellioni adjungitur, nulla laesione coactus, sed, vel juventutis fervore, vel per eum commoda sua amplificare quaerentium suggestione seductus. Dominus Bruno etiam frater Regis Heinrici et episcopus associatur, aetate juvenis, et per juventutem ad seducendum [Col. 0100B] facilis. Et hoc infidelium erat gloriatio, quod in partibus suis fratrem Regis habebant. Haec ergo conspiratio, quanto juniores et insipientiores colligit, tanto turpius et enervius defecit. Dicitur enim: Insipientium glomeratio consilii est dissipatio: et consilii dissipatio actum est enervatio.

35. Rex igitur quosdam Lotharienses et Francos ac Bavarios colligens, intrante Augusto, in Franciam exercitum super Hezelonem duxit; bona ejus devastavit, ipsum cum domino et Brunone et Ernestone per silvas latitare coegit. Tandem se ad castellorum munimenta contulit, quae capi posse, nec Hezelo timebat, nec aliorum quisquam credebat. In primo igitur impetu Mertula diruitur, et Hezelonis milites in ea capti, per intercessionem [Col. 0100C] Principum, sani et salvi permittuntur abire. Sclavi autem [a] Bulizlao in adjutorium missi, in servitutem exercitui distribuuntur.

36. Post haec Rex Crucinam [(28) 1Kb] obsedit, ubi uxor Hezelonis ac filii erant, et quaeque illi chariora esse poterant. In qua obsessione in primis post annonam incaute exeuntes, ab Hezelone, ceterisque suis coadjutoribus vulnerabantur, capiebantur, occidebantur. Rex, hoc cognito, quotidie quadringintos custodes exeuntibus adhibuit, ut hos custodirent, et insidias insidiantibus pararent. Hoc Hezelo cum sociis audiens, se in vallem quamdam recepit, in quam nulli, nisi per semitam unam patebat introitus: ibi tentoria fixit: ibi noctibus, nescio, an tribus aut duabus, [Col. 0100D] quasi tutus de rapina pauperum vixit. Hoc custodes per rusticum unum comperientes, circa horam sextam, in qua illi se, pro aestu diei, remissius habebant, in vallem latenter descenderant, loca plurima circumeuntes, et diligenter Heinrici castra quaerentes.

37. Tandem unus eorum tentoria videns, nimis festinus ad invitandum socios, Kyrie eleison coepit clamare, et hoc, ut citius veniant, frequenter iterare. Haec Hezelo percipiens, relictis tentoriis, armis [Col. 0101A] etiam, fugam inivit, et a manibus supervenientium se vix liberavit. Dominus Bruno quoque parmula non bene relicta, qua extra se positus utebatur, hos, quibus imperare posset, si cum fratre maneret, turpiter fugit, et fit risus, qui honor esse debebat et decus. Sed haec juventutis erant. Dicitur enim: Qui sine fraeno scientiaea juventute ducitur, in dedecoris angustias saepe praecipitatur. Et haec juventutis fuisse aetas postmodum monstravit adulta; quae illum reddidit et utiliorem sibi ipsi, et fideliorem fratri. Ernesto capitur et ante Regis praesentiam ducitur.

38. Quidam illico Regi suggerebant, ut hunc capitali sententia feriri juberet: quatenus per eum posteri castigarentur, ne Regis offensam incurrere [Col. 0101B] sine causa niterentur. Sed Moguntinus archiepiscopus, qui summum locum impetrandi quaelibet apud Regem tenebat, intercessor accessit, et juvenem legi surripuit, mortique subtraxit. Tandem a Rege Crusina capitur, diruitur, incenditur. Uxor Hezelonis cum suis abire permittitur, et hoc ei per intercessionem fratris sui Ottonis conceditur. Hezelo captam esse Crusinam audiens, ad quamdam suam munitionem, quae Erana vocabatur, fugiendo pervenit; et ibi Sigefridum quemdam Saxonem, perversae conspirationis participem obvium habuit.

39. Sed nec illi spem resistendi regiae irae habens, eamdem munitionem idem ipse succendit, et miseriam suam celare nesciens, quantae desperationis esset monstravit. Haec Sigefridus Saxo perspiciens, [Col. 0101C] a spe coeptae rebellionis cecidit; et qui per alienam fiduciam contra regiam majestatem intumuit, alienae confusionis acredine tactus crepuit. Illuc igitur eum venisse puduit, et quanto citius potuit, ad propria remeavit. Hezelo vero cum domino Brunone ad Bulizlaum, quasi refugium unicum, fugit; et, quod cuique est gravissimum, quasi mendicus alieno pane vivere discit. Interea Rex Eranam perveniens, causam sui adventus per manus vivere hostis invenit expletam. Venit enim, ut destrueret; sed hos destruxit, ne ipse destruendum inveniret.

40. Hezelone igitur fugato, castellis ejus dirutis, Rex Baveberg locum unice sibi dilectum redit, ibique exercitui data licencia, nativitatem S. Dei Genitricis [Col. 0101D] celebravit. Inde in silvam Speicheshart [(29) 1Kb] , quae Bavariam a Francia dividit, veniens, post laborem expeditionis, delectationem exercuit venationis. Ibi autumnavit; ibi ad recreationem sibi, suisque jocunditatem plenam exhibuit. Inde per Franciam morose transiens, in Saxoniam venit, et Toringis ac Saxonibus in Milzaviam, expeditionem futuram indixit. Exinde Poledae Nativitatem Domini celebravit.



ANNUS CHRISTI MIV, HENRICI IMPERANTIS III.
[Col. 0102A]

41. Anno ab Incarnatione Domini millesimo quarto, Indictione secunda, ab Archiepiscopo Magdeburgensi, Giselario nomine, qui pluribus annis paralysi tactus a metropolitana civitate exire non poterat, Rex invitatur. Ductus pietatis affectu obediens exstat, et ad visitandum Archiepiscopum Magdeborg tendit. Quo cum pervenisset, Archiepiscopus jam viam universae carnis iniit; et, qui Regem exspectabat, ad Regis Regum praecepta migravit. In cujus successionem Tageno [(30) 1Kb] Regis capellanus illico eligitur, et in sedem episcopalem clero et populo collaudante, extollitur. Inde Rex Merseborg progreditur, et ibi Purificationem S. Dei Genitricis debita reverentia veneratur. Ibi etiam Tagenio Archiepiscopus a suis [Col. 0102B] suffraganeis consecratur.

42. Posthaec, collectis Toringis et Saxonibus, Rex in Milzaviam intrat, munitiones, quas Bulizlaus occuparat, expugnare volens: sed hujusmodi dispositum hiemis asperitas intercepit, et effectum, qui expleri leviter in aestate posset, regiae voluntati denegavit. Omissis igitur munitionibus, terram devastat, hanc incolis deputans culpam, quod pecunia corrupti, ex fide Bulizlao non restiterint. Inde Meresborg revertitur, juxta decursum Albis marchiones statuens, qui et Saxoniam, et Bulizlai incursum latrocinandi custodiant, et ipsi Bulizlao assi luae inquietationis molestias inferant.

43. Interea Hezelonem coepti poenitet, et sub [Col. 0102C] alieno pane diutius vivere pudet, solivagum etiam inter alienos exulare taedet. Eligit ergo potius periculum mortis inire, quam sic vitam ducere. Tandem revertitur, et fidis quaesitis intercessoribus, Meresborg se majestati regiae reddit. Sic contra stimulum calcitrans, bis aculeum sensit, quia et sua perdidit, et semetipsum alienae potestati tradidit. Dominus Bruno autem apud Bulizlaum consolationem non inveniens, ad sororem suam Ungaricam reginam confugit: et etiam semetipsum recognoscens, intercessionem ejus imploravit [(31) 1Kb] .

44. Rex interea injuriae, quam Theutonicis Itali intulerant, non immemor, a Saxonia discedens in Bavariam venit. Ibi Heinrico fratri Reginae in festivitate S. Benedicti ducatum Bavariensem concessit. [Col. 0102D] Tandem illi Augustam venienti, quae in confiniis Bavariae et Alemanniae sita est, Lotharienses, Franci et Alemanni obviam veniunt, ad ulciscendam injuriam Theutonicis illatam voluntarii, et regio honori per omnia deservire parati. Cum his inde progrediens, ut congregaretur exercitus, in loco, qui dicitur Omuga [(32) 1Kb] , substitit. Ibi ei dominus Bruno cum legatis Ungaricis Regis, qui ad intercedendum pro eo veniebant, ad se reversus, obviam [Col. 0103A] venit, et veniam pro commissis humiliter postulans, fratris viscera movit, et celeriter ad ignoscendum inflexit. Nam in proverbio dicitur: Cuique modesto fratris lacryma cito movit viscera: et proximi calamitas, propria fit anxietas. Qua decuit ergo pietate recepit; et receptum, qua debuit, familiaritate sibi colligavit. Inde promovens exercitum per loca sterilia, per montana aspera, per silvas spatiosas, per vias lubricas, ad Tridentinam civitatem pervenit. Ibi, in die Palmarum, qua oportuit celebritate, suos diurnare fecit. Hujus adventum Harduinus rex adulterinus, praesentiens, ad Clusas, quos sibi fidelissimos existimabat, custodes transmisit, et quantumcumque potuit, exercitum coadunare festinavit.

[Col. 0103B] 45. Deinde in planitiem Veronensem venit, eventui primo similem in futuris exitum sperans. Haec Heinricus Rex percipiens ad alias vias se contulit; non ut declinaret praelium, sed ut faciliorem sibi quaereret introitum. Erat enim impossibile per Clusas, juxta Athesin, quas Harduinus, plurima multitudine tuebatur, transire. Interea capellanum quemdam suum, Hemilgerum [Helingerum] nomine, ad Carentanos praemittit; ut Clusas longe a via recta sepositas, quae ab Harduino minus caute tuebantur, praeoccuparet, mandat. Non enim quisquam credere poterat, ut regalis exercitus per vias tam difficiles et angustas transire vel vellet, vel posset. Carentani regiis mandatis obediunt, et, Helingero suadente, in duas turmas dividuntur. Una ante lucis ortum, [Col. 0103C] omissis equis, latenter Clusis superpositum [montem] occupat: altera, lucescente jam die, signo ab his, qui in monte erant, audito, ad Clusas expugnandas, festinant. Custodes nihil de his, qui montem occupaverant, scientes, ad resistendum Clusas impugnantibus accedunt. Repente in monte latentes exsiliunt, Clusasque defendentibus a dorso infeste superveniunt. Custodes, se deceptos esse percipientes, alii se in fugam miserunt; alii in praecipitium; alii in Brentam aquam subcurrentem. Hac expugnatione Carentani Clusas tenentes Regem exspectant.

46. Haec Rex per capellanum suum, quem praemiserat, resciens, festinavit ad Clusas: et impedimenta relinquens, ac secum ad pugnam expeditos sumens, cum maxima difficultate transivit. Deinde [Col. 0103D] in planitiem veniens, super aquam Brentam tentoria figere jussit; ut ibi dies solemnes majoris hebdomadae digna devotione veneraretur. Non enim ei bonum esse videbatur, ut in illis diebus, in quibus conditor pro conditis, creator pro creatis, Dominus pro servis, capi, flagellari, crucifigi, sepeliri, in agnitionem suae charitatis voluit, indiceretur aliqua congressio, ex qua violenta Christiani sanguinis fieret effusio. Ibi ergo ab Archiepiscopo Coloniensi chrismatis fit consecratio, illis partibus tunc valde necessaria. In duodecim enim episcopatibus circa introitum Italiae, illo die pro confusione praesenti, nec Episcopus erat, nec chrisma sacratum. Ibi a toto exercitu Coena Domini devotissime ad memoriam [Col. 0104A] reducitur, ibi Parasceve, ibi Sabbatum sanctum piis affectibus colitur. Insuper Pascha Domini et digna veneratione celebratur, et pia celebratione veneratur.

47. Post haec Rex Palatino Comiti praecepit ut per bannum regale exercitui toti fuga interminaretur: adderet etiam, ut, si quis fugere praesumeret, plectendum se capitali sententia sciret. Hujusmodi banno per exercitum audito, Rex aquam in tertia feria Paschalis hebdomadae transivit, ibique tentoria iterum figere jussit, exspectans nuncios, quos ad explorandum locum, in quo Harduinus cum suis hospitabatur, praemiserat. Interea, qua ratione nescio, Longobardorum unanimitas sejungitur; et ad resistendum discordes, omnes ad propria [Col. 0104B] redire festinant. Sive hoc timor egisset, sive amor Regis Heinrici, seu Harduini exsecratio; illorum, qui interfuerunt, scientiae relinquo. Hoc tantum scio; quia illius providentia non abfuit, cujus benevolentia et cuique, quod vult, sine lite concedit, et quod vult, occultis judicii causis, per pugnam discerni consentit.

48. Patet igitur Heinrico regi introitus; qui per laborem sperabatur, per quietem a vera quiete concessus. Venit ergo Veronam, recipitur a civibus, acclamatur, collaudatur, coronatur. Occurrit ei obviam Tietboldus marchio, occurrunt et ceteri plures, a faucibus erepti furoris, et spei redditi libertatis. Inde Brixiam progreditur, et ab Episcopo civibusque cum omni alacritate recipitur. Ibi archiepiscopus [Col. 0104C] Ravennas, cum suis et sibi finitimis ei obviam venit, et manus nondum dominio adulterino pollutas, seniori diu exspectato reddit. Inde Rex Bergomum venit, et Mediolanensem Archiepiscopum per manus et sacramenta recepit. Inde Papiam. Ibi a multitudine maxima nobilium Longobardorum, qui ad suscipiendum eum congregati erant, per dignos applausus recipitur, et cum exsultatione totius civitatis ad S. Michaelis ecclesiam ducitur. Ibi clerus, ibi nobilium coetus, ibi plebs utriusque sexus omnes unanimes, uno ore Heinricum Regem acclamant, collaudant, collaudatum per manuum elationem designant.

49. Collaudatus igitur coronatur, coronatus ex debito ab omnibus honoratur. Ad palatium deinde [Col. 0104D] cum omni jocunditate reducitur. Tandem, declinante jam die, diabolus pacis invidus, concordiae inimicus, discordiae seminator fervidus; quo, post mysterium corporis et sanguinis Dominici, Judas ad perpetrandum nefas infandissimum suscepto intumuit, eodemque suadente, in supplicium perpetuitatis crepuit; is et cives post manuum redditionem, post fidei promissionem, post sacramenti securitatem; nulla, quae in rationem digne deduci posset, laesione coactos, adversus regiam majestatem (veneno ebrietatis immisso) commovit. Hoc itaque suasore, armantur; hoc stimulatore, incitantur; hoc ductore, ad palatium properant; hoc ordinatore, moenia cingunt. Quidam etiam interrant [Col. 0105A] instigatores, qui per propriam conscientiam turbidi, sub Harduino malebant per illicitas rapinas vagari, quam sub Heinrico fraeno justitiae ac legis adstringi. Fit strepitus, exsurgit sonitus; in palatio statim auditur. Sed quia nemo talia, post fidem eodem die promissam, credere poterat, non cito intelligitur. Rex tamen, quid sit, explorari jubet. Renunciatur civitatis furor, renunciatur plebeiae animositatis insania. Hanc Coloniensis Archiepiscopus, qui cum Rege erat, compescere se posse sperans, per fenestram suspexit, causasque tanti furoris inquirere coepit. Sed lapidibus et sagittis supervenientibus vix eum coeptum finire sermonem licuit. Animositas enim Longobardorum nimium fervebat, et ex eventu bellico contra Ottonem Ducem, adhuc [Col. 0105B] contumaciae vires habebat.

50. Instant ergo palatium perrumpere Longobardi: resistunt Regis domestici, quamvis pauci. Erant enim Theutonici partim cum equis, partim per hospitia, partim per castella illi comitatui finitima. Rex illico per indignationem in iram efferbuit, et cum his, quos secum habebat, armatus exire voluit, numerum militum suorum spe supernae gratiae supplens. At Coloniensis Archiepiscopus toto, quo poterat, nisu cum his, qui sanae mentis erant, Regem retinebat; sciens, quia capite perdito, nulla spes evasionis superesset in membris. Interea, invalescente clamore, Theutonici congregantur, complicibus junctis, ad palatium tendunt, Longobardos ab effraenato furore paulisper compescunt. Tandem [Col. 0105C] noctis densantur tenebrae, et lapidum ac sagittarum jacula Theutonicis fiunt infestissima. Necessitas rapit consilium, et ad providenda jacula, citissime facit incendium. Cum multo igitur sudore Theutonici muros civitatis impugnant: cum multo timore Longobardi pro vita repugnant.

51. Tunc juvenis quidam frater Reginae, Gislebertus nomine, a Longobardis vulneratur. Pro cujus lethali vulnere Theutonici irritantur, et prae furore contra jacula caeci, muros civitatis expugnant, ac irrumpentes, sanguine juvenis, stimulum scilicet furoris, vindicare festinant. Quorum quidam animo ceteris ardentior, Voleramus nomine, se injecit in media Longobardorum agmina, et gladium, quo accinctus erat, extractum, uni eorum, prae ceteris [Col. 0105D] insanienti, ab acumine galeae usque in jugulum viriliter infixit, ac dicto citius, inter suos se illaesum recepit. Per totam igitur noctem pugna gravis habetur, et ancipiti termino suspensa, modo hos, modo illos, sub victoriae spe audaciores et expeditiores reddit. Aliquando etiam Theutonici, testudine ex clipeis composita, eorum irrumpebant agmina, et quosdam vivos ex eis captos Regi repraesentabant.

52. Interea palatium, quod Theutonicis aliquando fessis, unicum erat refugium, accenditur et incenditur, [Col. 0106A] casumque minatur. Sed spe sublata refugii, magis animus eorum accenditur, et ad congrediendum iterum Italis ferventius incitatur. Clara itaque jam die, Alamannis, qui tardius hujusmodi negotia resciverant, longe a palatio muros civitatis frangentibus, Lotharienses et Franci Longobardos iterum ante palatium graviter persequi coeperunt, et eos fugere usque in moenia propria compulerunt. Sed jaculorum a tectis venientium densitatem diutius sustinere non valentes, ignem coacti domibus immittunt; et ferro et flamma stragem civium miserabilem faciunt. Tandem Theutonicorum ira facile expleri nescia, satiatur caede plurima; et postmodum, nullo jam resistente, se confert ad spolia. Sed jam incendio nimium invalescente, rex a [Col. 0106B] rigiditate mentis suae flectitur, suisque ut a coepto desistant, pietate motus imperat. Quos vix compescens, diutiusque concremationis foetorem ferre non valens, ad munitiunculam quamdam, quae sancti Petri Cella aurea vocatur, se contulit. Cives autem vix respirantes regem sequuntur, et ut indulgeat ebrietati, obnixe precantur. Fit eis remissio, fit eis indulgentia. Sed facilis est indulgentia, postquam culpam excedit poena. Sic igitur quos bellum adversus Ottonem effecit turgidos, noviter induta humilitas supplices reddidit atque subjectos.

53. Domita ergo Papia, tota concutitur Italia, ac indigenae omnes ad Regem non invitati confluunt, et per omnia praeceptis ejus obediunt. Civitates etiam, ad quas Rex nondum venerat, obsides ultro transmittunt, [Col. 0106C] fidemque debitam per sacramenta promittunt. His expletis Rex in quemdam locum, qui Pons longus vocatur, venit; ibique Longobardorum innumerabilis multitudo accessit, seseque ad obsequendum per omnia regiae majestati subjecit. Ibi habito colloquio, regnique depositis [(33) 1Kb] negotiis, amore S. Ambrosii ductus, Mediolanum divertit, cujus linguae libertatem, et morum eximietatem amabat. Hujus, caeterorumque quiescentium intercessione implorata, in prata Pontis longi revertitur, ibique Longobardos de repentino discessu ejus conquerentes, festini reditus solatur promissione. Inde Chromo [(34) 1Kb] perveniens Pentecosten sanctam pia animi devotione celebravit. Inde discedenti Tusci ei occurrunt, et manus per ordinem singuli reddunt.

[Col. 0106D] 54. Post haec Rex injuriam a Bulizlao sibi illatam tenens mente repositam, repatriare festinat; et per Montem celerem [(35) 1Kb] in Alamanniam properat; sciens quia terra puerili subjecta regimini laxis persaepe habenis utitur, et ex proprii arbitrii tumultuaria diversitate, per diversa praecipitia rapitur. Jam enim Dux Herimannus obierat, et filius suus ducatui a Rege substitutus erat: qui, nimiae juventutis adhuc, nec semetipsum regere sciebat. In loco ergo, qui Turegum [(36) 1Kb] dicitur, Rex colloquium tenuit, [Col. 0107A] omnesque pro pace tuenda, pro latrociniis non consentiendis a minimo usque ad maximum jurare compulit. Sic tota Alamannia sub pacis quiete statuta, in Alsatiam venit, et in Argentina civitate dum in vigilia S. Joannis colloquium cum Alsatiensibus haberet, domus, in qua ad legem et justitiam faciendam sedebat, repente corruit, unique presbytero, qui cum Domina una anathematizata manere solitus erat, cruris ossa confregit. Ille solus obiit; alii nihil, praeter timorem, passi sunt: sed in illius interitu didicerunt, quod saepe per Psalmistam audierunt: Cum electo electus eris, et cum perverso perverteris.

55. Post haec Rex Moguntiam venit, ibique solito pietatis affectu, apostolorum solemnia celebriter peregit. [Col. 0107B] Tum per Orientalem Franciam transiens, in Saxoniam festinat, cor suum indignationis pondere gravatum super Bulizlaum, vindicta potenti relevare disponens. Indicitur Saxonibus, Bavaris, Francis Orientalibus expeditio, in medio Augusto terminus datur promotionis, ut frugibus inde praecollectis, abundantia comes exercitui esset. Mediante igitur Augusto Meresborg Saxonum fit congregatio. Rex autem nemini suorum familiarium fateri volebat, sive in Poloniam sive in Boemiam vellet, cognoscens Bulizlai flexuosas versutias, quibus per quosdam sibi occultos amicos etiam secreta regia rescire solebat. Sed naves a Magdeborg usque Citizam congregari jubens, quasi in Poloniam velit, transitum futurum simulat. Id omnibus sperantibus, repente in Boemiam exercitum [Col. 0107C] ducit, quaerens inprimis propria recipere; deinde, pro vindicta, aliena invadere, non tamen penitus aliena, quae regni sui pati juga debebant.

56. Interserere libet quiddam, quo audito, datur intelligi raro esse culpam, quam non sequatur vindicta, nisi praemunierit eam poenitentia. Mortuo Bulizlao seniore, Boemiensi scilicet duce, et istius Bulizlai, de quo nunc agitur, avunculo, tres filii superstites ei remanserunt. Quorum primogenitus Bulizlaus nomine, adepto post patrem ducatu, crudelius coepit vivere, quam terra illa pati vel vellet, vel posset. Indigenis igitur illum pro nimia crudelitate execrantibus, timere coepit ne a fratrum suorum aliquo, Pragensibus id instigantibus, extruderetur. Ex mala ergo conscientia concepta suspicio, instigavit [Col. 0107D] eum ad scelus nefandissimum, perduxit etiam ad facinus execrandum. Nam fratrum suorum unum cunuchizavit, alterum in thermis suffocare tentavit. At illi, unus eunuchus, alter semivivus in Bavariam, a paterna hereditate exclusi, fugerunt.

57. Rex Heinricus hac impietate commotus, Blademario, de quo jam diximus, ducatum Boemiensem dedit. Illo mortuo, Bulizlavus, Bulizlavi filius, Bulizlavo Meseconis filio in societatem conspirationis adscito, ducatum contra Regis voluntatem tenere tentabat. Inter illos ergo duos Bulizlavos fit amicitia ficta, fit societas subdola. Saepe alter ab altero invitatur, [Col. 0108A] saepe alterius sumptibus jocunde convivantur, latente tamen igne sub cinere. Tandem Bulizlavus, Meseconis filius, jocunditatem Pragae, et amoenitatem Boemiae, promissae praeponit amicitiae; et, ut nepote suo, qualibet ratione, ejectio, tantae terrae principatu potiri possit, fraudum suarum intima scrutatur. Invitat eum ad convivia, et diversa praebet ciborum genera, amara demum propinaturus pocula. Satiatum enim illum militibus suis commisit, et, ut eductus excaecaretur, oculorum nutibus ad similia edoctis, innuit.

58. Implentur impietatis jussa, et committuntur iniquitatis opera. Sic, qui fratrem eunuchizavit, a consanguineo et socio suo deductus periit: quique fratrem in consortio principatus parem habere noluit, [Col. 0108B] per supplicium passionis factus est suppar et inutilior. Hoc ergo excaecato, Bulizlavus Meseconis filius, ut superius dixi, per fraudes flexuosas, perversutias sibi semper pedissequas, per promissiones infinitas, Pragam et totam Boemiam invadit; ac dominio taliter adepto, turgidus per loca, regio exercitui pervia, castella firmissima munit.

59. Interea Rex cum Saxonibus veniens per montem quemdam, in quo jam Bulizlavus munitionem quamdam ad contradicendum introitum firmaverat, praemissis in nocte marchionibus, cum maxima difficultate in Boemiam intrat. Cujus introitum, ut Boemienses senserunt, quidam pavore regiae praesentiae exanimati, castellum unum cum semetipsis Regi reddiderunt. Illud illico Rex Larameri [(37) 1Kb] eunucho, [Col. 0108C] fratri caeci Bulizlavi, quem secum nativam in terram pro pietate reducebat, cum summa benevolentia concessit. Deinde, iter suum protelando, per terram illam progreditur, exspectans Bavarios, quibus non idem, qui et Saxonibus in Boemiam erat introitus.

60. Sed cum illi adventum suum protraherent, Rex ad quamdam civitatem, quae Satiza [(38) 1Kb] vocatur; cum Saxonibus tantum pervenit. Cujus potentia visa, cives non mediocriter turbantur, et statim de pace quaerenda ac Regis gratia impetranda meditantur: portas illico civitatis aperiunt, et conditione adipiscendae gratiae intersita. Polonos, quos Bulizlavus eis ad tuitionem ejusdem loci adjecerat ejiciunt et ejiciendo quosdam membrorum abscissione deturpant; [Col. 0108D] quosdam ab locis altissimis praecipitant; quosdam etiam interimunt, ut et injurias ab eis sibi illatas ulciscantur, et honori regio per omnia satisfaciant. Tandem hujus crudelitatis fervor Regis animum perculit, et ad contradicendas ejusmodi insanias insita pietas inclinavit. Jam vivi ducuntur, et Regi repraesentati in Ecclesia. Post haec civitas tota se Regi reddidit. Et quia debuit, fidei promissione per sacramenta, per obsides obligavit. Interea fama volitat, Bulizlavum a Pragensibus conspirationis vinculo colligatis interemptum, et quamvis mendax, fideles tamen Bulizlavi exterritat.



[VITA S. HENRICI.]




[Col. 0109]
AD SEQUENTEM VITAM PRAEMONITIO.

Quod jam non semel in Commentario observatum est, id hic denuo lectorum oculis subjiciendum, videlicet, non Vitam ab anonymo hic dari, seu historicam S. Henrici gestorum narrationem, sed meram rerum variarum ad ejus sanctitatem et in ecclesias munificentiam spectantium compilationem, quam parum admodum ordinatam dicere merito possis, cum varia locis non suis corradat, immisceatque diplomata, diu post Sancti obitum a Pontificibus Clemente II ac Leone IX et ab Henrico III Caesare Bambergensibus concessa, quae apud Gretserum capita 16, 17, 18 et 19 occupant, a nobis vero, ut supra etiam monuimus, in Appendicem rejecta sunt, utpote rerum qualemcumque seriem turbantia. Nec minus inepte capitibus 24 et 25 intrusae sunt Benedicti P. VIII litterae, tum ad Sanctum de episcopatus confirmatione, tum ad Eberardum, primum istius ecclesiae antistitem, quorum saltem primas ut minimum post caput 15 collocatas oportuit. Ne igitur et ea instrumenta lectorem remorari possint, ipsa primo loco in dicta appendice referemus, caetera vero intacta trademus. Sequatur itaque.




[Col. 0109]
S. HENRICI VITA AUCTORE ANONYMO
Edita in Surio, ex Jacobi Gretseri DIVIS BAMBERGENSIBUS.



CAPUT PRIMUM. S Henrici in imperium successio, Wolfgandi apparitio, munificentia in ecclesias, victoria de Sclavis, et restauratio episcopatus Merseburgensis.
[Col. 0109A]

1. Anno ab Incarnatione Domini millesimo primo [(39) 1Kb] ab Urbe autem condita millesimo septingentesimo quinquagesimo secundo: Ottone puero Romae defuncto, vacante regni solio, cum de principe subrogando ageretur; omnium vota, nutu divino, ad eum inclinantur, qui tunc in regno habebatur potissimus. Fuit namque per idem tempus Dux Bavariorum Henricus, tam bonitate quam nobilitate regia conspicuus, et universa morum honestate praeclarus. Hic initium sapientiae timorem Domini pleniter secutus est: qui erat omni litterarum studio principaliter [Col. 0109B] imbutus, totus sane fide et actu Catholicus. Hic ergo ab omnibus pari voto [(40) 1Kb] et communi consensu accersitur, divina utique disponente clementia: ut per temporalis regni fastigium, ad culmen caelestis regni pertingeret. Terrena enim bona omnia, sicut usu malo alios a salute praepediunt, ita alios usu bono ad salutem promovent.

2. Cui necdum Caesaris vel imperatoris dignitatem obtinenti apparuit Ratisbonae Wolffgangus in somnis visione tali [(41) 1Kb] . Visum namque est ei, quod manens in sancti Emmerammi ecclesia, accederet orandi gratia ad beati Wolffgangi sepulcrum, in eadem ecclesia situm: eumque ibidem dominum sanctumque Wolffgangi precibus intimis conaretur exorare, subito videbatur ei ipse [Col. 0109C] Sanctus adstare et hujusmodi verbis ipsum appellare: [Col. 0110A] Intuere diligenter litteras in muro, qui est juxta tumulum meum, scriptas. Erat autem ibi, sicut videbatur, scriptum solummodo: Post sex. Evigilans vero Rex Henricus tractatione diuturna secum revolvit, paucissima hujus visionis scripta. Inprimis ergo arbitratus, quod post sex dies esset moriturus, multa dispensat pauperibus. Cum autem sex dierum numerus praeteriret et nihil in se corporali molestiae sentiret, putavit ad sex menses pertinere. Transacto vero et hujus numeri spatio, nihilque in se infirmitatis passus, arbitratus hunc numerum ad sex annos pertinere: ideoque et quae supra, coepit timere. Cumque sex annorum numerus integer pertransisset, et septimi anni dies revolutus venisset, ipso die Caesaris dignitatem per Apostolicam suscepit [Col. 0110B] obsecrationem. Tunc tandem sentiens, qualis esset sua visio, gratias agit Deo sanctoque Wolffgango, qui sibi talem revelare dignatus est sublimitatem.

3. Unctus igitur in regem beatissimus Dei famulus, temporalis regni non contentus angustiis, pro adipiscenda immortalitatis corona, summo Regi (cui servire regnare est) militare disposuit, summam etiam diligentiam in amplificando cultu religionis adhibuit: ecclesias ditare possessionibus, et immensis ornatibus augere coepit. Sedes autem episcopales, Hildensheim (ubi a puero nutritus et litteras edoctus fuit), Magdeburg, Argentinam, Misenam et Merseburch (quae barbarica immanitate adjacentium Sclavorum vastatae fuerant) [(42) 1Kb] restauravit. [Col. 0110C] Et tam ipsius, quam aliis episcopatibus per [Col. 0111A] universum regnum, in possessionibus et ornatibus, innumerabilia contulit. Hildesheimensibus vero sanctum Gotehardum [(43) 1Kb] divina edoctus revelatione praefecit. Quid autem Merseburgensi ecclesiae prae aliis specialius contulerit futurorum charitati volumus ex parte notificare. Haec enim ecclesia tempore Magni Ottonis, illius, inquam, qui ad Lycum fluvium sub sancto Uldarico confessore Ungaros [(44) 1Kb] prostravit, et reges eorum, Laelium videlicet et Assur Ratisbonae, principibus hoc fieri adjudicantibus, in patibulo suspendit, assiduis incursionibus et hostili vastatione Sclavorum, ad nihilum redacta est.

4. Et quia violentiis vicinarum nationum non poterat resistere: in possessionibus, in religione et in omnibus, quae ad pontificalem dignitatem pertinebant, [Col. 0111B] penitus coepit deficere. Accidit autem ut eodem tempore Magdeburgensis ecclesiae Archiepiscopus viam universae carnis ingrederetur, et Merseburgensis praesul, propter sapientiam a Deo sibi collatam, et propter multas virtutes, quibus adornatus erat, ob quas etiam Ottoni magno gratissimus extitit: in cathedram Magdeburgensem, praedicto Rege id efficiente, praeponeretur [(45) 1Kb] . Factum est autem, ut Merseburgensis episcopatus penitus destrueretur, et quae potiora erant illius ecclesiae in praediis, in ministerialibus, in ornamentis, in ditionem Magdeburgensis ecclesiae transferrentur, et de quibus reliquiis possessionum, quae Merseburg remanserant, abbatia inibi construeretur. Quod factum usque ad tempus pii confessoris Henrici immutatum [Col. 0111C] permansit. Cum autem convocatis idem Rex Principibus regni sui Quendelburg curiam celebrasset: universis in id ipsum consentientibus, Poloniam et Boemiam, caeterasque Sclavorum adjacentes regiones, quae fines regni sui vastabant, debellare disposuit.

5. Congregato itaque exercitu, contra praedictas nationes aciem direxit. Et faciens transitum per locum, qui Walbech [(46) 1Kb] dicitur, gladium sancti Adriani martyris, qui pro reliquiis multo tempore ibi servabatur, accepit. Quo accinctus, ex toto corde suo clamavit et dixit: Judica Domine nocentes me, expugna impugnantes me, apprehende arma et scutum, et exurge in adjutorium mihi. Inde progressus castra metatus est in campo, ubi Merseburgensis [Col. 0111D] ecclesia sita est, et videns locum desolatum, et in nihilum redactum, ingemuit et ait: Beate Laurenti martyr Christi, si tuo interventu has barbaras nationes, ad quas pergo, Romano Imperio, et Christianae religioni subjugavero, hunc locum desolatum tuo nomini consecratum, divina favente gratia, in pristinae dignitatis statum reformabo. Ut [Col. 0112A] vero principes Poloniae et Boemiae, ceterarumque Sclavicarum gentium primates Romanum Imperatorem cum exercitu ad debellandos eos advenire cognoverunt: innumerabili multitudine collecta, in bellum ei obviam processerunt. Quod Regi pio per speculatores suos cito innotuit, et sicut in omnibus angustiis suis solebat, ad orationis arma confugit. Invocatoque super se nomine Domini, beato Laurentio, sancto Georgio, et beato Adriano martyribus, se suumque exercitum protegendum cum summa devotione commisit.

6. Et cum omnes perceptione corporis et sanguinis Domini confortati fuissent, ad locum certaminis venerunt. Ubi cum Rex beatus verbis exhortatoriis ad viriliter agendum singulorum animos erexisset, [Col. 0112B] videns innumerabilem adversariorum multitudinem, clamavit ad Dominum, et ait: Deus qui conteris bella ab initio, eleva brachium tuum super gentes qui cogitant servis tuis mala. Disperge illos in virtute tua: et destrue eos, protector meus. Pone illos ut rotam, et sicut stipulam ante faciem venti. Haec dicens aperti sunt oculi ejus et vidit gloriosos martyres, Georgium videlicet, Laurentium, Adrianum, cum angelo percutiente, exercitum suum praecedentes, et hostium cuneos ad fugam propellentes. Et sicut exercitus Sennacherib ab angelo percutiente contritus est et periit; ita et omnis barbarorum ista multitudo per virtutem Dei conterrita, projectis armis sine effusione sanguinis Christianorum, fugae praesidium quaesivit. Quo viso Rex sanctus, elevatis [Col. 0112C] oculis et manibus in caelum, benedixit Deo caeli et ait: Benedico te, Rex caeli et terrae, qui superbis resistis et humilibus das gratiam: qui custodis diligentes te et glorificatus es in gentibus, propter datam nobis de caelo victoriam. Victis ergo barbaris et quae ad futuram pacem prodesse poterant firmissima pactione stabilitis, vir Beatus cum suis in sua redierunt cum pace, glorificantes et laudantes Deum, qui salvat sperantes in se.

7. Cumque Christianissimus rex Poloniam, Boemiam, Moraviam tributarias fecisset: ob reverentiam S. Laurentii martyris, conculcationem et destructionem Merseburgensis ecclesiae, coepit pio intuitu misericordiae et pietatis respicere, et ad nihilum redactam in aedificiis, in ministerialibus, in [Col. 0112D] saecularibus possessionibus, in ecclesiasticis ornamentis, in pristinum gradum pontificalis dignitatis, sicut Deo et sancto Laurentio voverat, studuit restaurare. Nec prius ab operibus misericordiae destitit, quoadusque eam ad antiquum statum dignitatis, et pristinum honorem religionis ex integro perduceret.

[Col. 0113A] 8. Denique Episcopatum Babenbergensem ex integro in suo domate [(47) 1Kb] fundavit, terminis videlicet ab adjacentibus episcopatibus legitimo concambio commutatis. Fundatum vero episcopatum principibus Apostolorum Petro et Paulo, et pretiosissimo martyri Georgio attitulatum speciali jure sanctae Rom. Ecclesiae contradidit, ut et primae Sedi debitum dignitatis impenderet honorem, et suam plantationem tanto patrocinio firmius communiret. In meridiana quoque parte civitatis monasterium in honore S. Stephani Protomartyris sub ordine canonico construens; ex altera vero, hoc est aquilonari, aliud monasterium sub monachali regula in honore S. Michaelis Archangeli [(48) 1Kb] , sanctique Benedicti abbatis constituens, sibi, suaeque civitati supra Petram [Col. 0113B] Apostolicae firmitatis fundatae, muroque et propugnaculis meritorum S. Georgii ceterorumque sanctorum munitae ac exornatae contra incentivos vitiorum jactatus, turrim fortitudinis in Stephano, et contra refrigerantes flatus illius, qui in aquilone, unde malum omne panditur, sedem ponere disposuit, refugium certum in angelico praeparavit praesidio: ut a dextris et a sinistris justitiae armis vallatae in nullo sufficiat insidiator praevalere.

9. His tribus ecclesiis postea per Guntherum ejusdem Babenbergensis sedis quartum praesulem, et per Reginoldum quemdam, virum nobilem, addita est quarta ecclesia [(49) 1Kb] in honore sanctae Mariae matris Domini: et sancti Gangolfi martyris extra urbem versus Orientem in loco Teuverstat sub [Col. 0113C] ordine et possessione canonica. Denique sextus ejusdem sedis Episcopus Herimannus contra urbem versus occidentem in honore S. Jacobi Apostoli et filii Zebedaei, ecclesiam sub ordine canonico initiavit. Hanc Otto, humilis amator pauperum Christi, octavus ejusdem sedis episcopus, cooperante Eberhardo praeposito, consummavit et dedicavit, ac stirpem ordinemque illic Deo servientium decenter disposuit. Sic locus Babenbergensis ecclesiis in patrociniis Sanctorum in modo Crucis undique munitus, Christo Jesu crucifixo quotidianum, et sedulum celebrat officium et servitium pro primo suo fundatore Heinrico secundo, Imperatore piissimo, ejusque cooperatoribus et successoribus vel augmentatoribus omnibus: Et ut inibi militantibus [Col. 0113D] Domino major tranquillitas, et securitas, et reverentia ad supplicandum Deo perseveret, praedictae quinque ecclesiae sic sunt locatae, ut fere ab omni strepitu et tumultu forensi ac populari sint decentissime segregatae.

10. Ut autem cunctis liquidius enitescat qua vigilantia vir beatissimus novellae suae ecclesiae bona pacis et tranquillitatis etiam per succedentia tempora providerit, aliquas hic tam Episcoporum quam [Col. 0114A] Regum inserimus confirmationis epistolas: ut, quia duo sunt, quibus hic mundus principaliter regitur, pontificalis auctoritas, et regalis potestas, ex utroque horum suffulta a dexteris et sinistris, ab omnium molestia infestationum secure monstretur in perpetuum defensa. Dicente enim Domino Salvatore; duos Ecclesiae gladios sufficere, quorum unus ad defensionem animae ac spiritus penetrat; alter inflexibilia et dura corda rigore suo domat et premit: quidquid eorumdem gladiorum jure hinc inde munitur, constat profecto, quod nullius mali incursione ab status sui rectitudine labefactetur. Prius tamen hic chartam Ottonis tertii [(50) 1Kb] Imperatoris praescribimus, ut scire volentibus, qualiter ipse locus Babenbergensis in ditionem sancti Regis obvenerit, ex [Col. 0114B] eadem conscriptionis pagina colligatur.

11. In nomine sanctae et individuae Trinitatis: Otto divina providentia Imperator Augustus. Noverint omnes nostri fideles, praesentes scilicet et futuri, qualiter nos ob interventum dilectissimae genitricis nostrae Adelheidae, caro nepoti nostro Bavariorum Duci Heinrico quoddam juris nostri praedium, civitatem videlicet Babenberg nominatam, cum omnibus ad hanc respicientibus et Nemkin Uraha in comitatu Bertholdi Comitis Volckfelt nuncupato, sita, nostra Imperiali potentia in perpetuae usum proprietatis concessimus, firmiterque donavimus cum utriusque sexus mancipiis, aedificiis, ecclesiis, terris cultis et incultis, et cum omnibus jure, legaliterque ad haec jam dicta praedia pertinentibus, [Col. 0114C] eo tenore, ut libero ipse deinceps perfruatur arbitrio, haec tenendi, commutandi, dandi, posteris relinquendi, seu quidquid sibi libuerit inde faciendi: et ut praeceptum stabilius firmiusque permaneat, hanc chartam inscribi jussimus, annuloque sigillatam propria manu nostra roboravimus. Data V Kalend. Julii Indict. I, anno regni Domini Ottonis XIV, Imperii autem VII.



CAPUT II. Fundatio ecclesiae Bambergensis, synodi ad eam spectantes, ejusque a summo Pontifice approbatio.

12. Anno igitur ab Incarnatione Domini MVII [(51) 1Kb] Indict. V, III Kalend. Novembris magna synodus Episcoporum, aliorumque Patrum habita est et celebrata [Col. 0114D] in villa regia Franchenfurt mediante Rege magno et pacifico Heinrico, anno regni sui VII. Nam dum idem Deo devotus Rex alta mentis consideratione secum volveret, in quo potissimum opere Dei misericordiam sibi facilius conciliaret, et ex divini instinctu consilii inspiratus disposuit, ut Deum sibi heredem eligeret, et conscriberet, et episcopatum Babenbergensem, ut praescriptum est, ex rebus hereditariis construeret, ut et paganismus Sclavorum [Col. 0115A] ibi destrueretur, et Christiani nominis memoria perpetualiter inibi celebris haberetur. Sed cum parochiam ad eamdem sedem respicientem non haberet, et sanctam Pentecosten in eodem anno regni sui Moguntiae celebraret, partem Wirzeburgensis dioeceseos, comitatum videlicet Raterzgewe [(52) 1Kb] dictum, et pagi Wolcvelt dicti, inter fluvios Vraha et Ratenza sita, ab Heinrico Wirzeburgensi Episcopo firma ac legali traditione acquisivit, tradens e contra Wirzeburgensi ecclesiae CL [(53) 1Kb] mansos in vico Memmigun dicto, et in proxime adjacentibus locis, consentientibus, et concurrentibus in haec vota illius Heinrico Wirzeburgensi, et Willigiso Maguntiae metropolis archiepiscopo, multisque, qui praesentes fuerunt [(54) 1Kb] , Archiepiscopis et Episcopis, [Col. 0115B] legitimum hoc concambium attestatione sua, et subscriptione roborantibus. Gloriosissimus vero Rex compos voti effectus, pari supradictorum Patrum consultu, duos ex capellanis suis Albericum et Ludovicum adjunctis Wirzeburgensis Episcopi litteris, Romam usque direxit, quatenus haec bene coepta in melius proficerent auctoritate Apostolica. At Romanus Pontifex, et universalis Papa Joannes piissimi Regis devotioni congaudens, habita in sancti Petri Basilica synodo, pro confirmando episcopatu Babenbergensi, privilegium fecit conscribi, et Apostolica auctoritate firmari, universis Galliae et Germaniae Episcopis rescribens, ut et ipsi pari communique auctoritate, praedictum episcopatum roborarent, cujus videlicet privilegii exemplar in [Col. 0115C] hunc modum se habet:

13. »Joannes Episcopus servus servorum Dei. Officii nostri est omnium sanctarum Dei ecclesiarum commoda generaliter considerare, et maxime earum, quae specialiter sub jure ac dominio nostrae Romanae Ecclesiae consistunt; si quod est incommodum, abolere, ne pro gravi incommoditate sua neglectae vilescant; vel qualibet nacta occasione, debita solennitate careant. Propterea omnibus sanctae Dei Ecclesiae fidelibus, praesentibus scilicet et futuris, notum esse volumus: quia dilectus et spiritualis noster filius Heinricus gloriosissimus atque invictissimus Rex, divina inspirante clementia, de propriis haereditariis rebus, pro sua suorumque parentum [Col. 0115D] anima, episcopatum in loco qui dicitur Babenber, perfectae fidei et charitatis devotione, in honorem beatissimi Petri Apostolorum Principis esse constituit, commutatione facta jure, ac legaliter cum Heinrico Wirzenburgensi Episcopo de aliqua parte parochiae sui episcopatus. Unde etiam praedictus Episcopus nobis suas litteras misit, ut suo consensu, privilegio nostrae Apostolicae auctoritatis [Col. 0116A] episcopatus noviter factus fundaretur. Pro qua ratione Heinricus Secundus gloriosissimus Rex nuntios suos ad nos direxit, qui nobis haec omnia dicerent, et nos pro hac sede confirmanda interpellarent. Cujus sanctissimam imitationem, paterna et praecordiali dilectione intuentes, omnes res, quas beato Petro Apostolorum Principi, in loco praenominato, legitima ratione collectas contulit, nostrae auctoritatis privilegio confirmare decernimus, ea videlicet ratione, ut Episcopus ejus loci, et qui in perpetuum sui fuerint successores, ea, secura tranquillitate possideant, et liberam habeant potestatem res et proprietates ejusdem ecclesiae ordinare, atque componere, vel etiam augmentare: dissipare vero, atque confundere, nullam habeant [Col. 0116B] potestatem.

14. »Nostra quoque auctoritate sancimus, uti in terminis, et in rebus ejusdem ecclesiae nulla sit infestatio tyrannorum, vel aliorum quorumlibet pravorum hominum, sive sint in civitate ipsa Babenberc, sive in castellis et villis, servis et ancillis, tributariis, decimis, forestibus, silvis, piscationibus, venationibus, molendinis, campis, pratis, pascuis, terris cultis et incultis, et quidquid modo illuc pertinet, vel in futurum acquiri possit, per nostrae auctoritatis privilegium corroboratum, in secura quiete permaneat. Nullus ibi Comes aut Judex legem facere praesumat, nisi quam per concessionem gloriosissimi Regis Heinrici vel successorum ejus Episcopus loci ejusdem deligeret. Nulla [Col. 0116C] aliena potestas ibi per violentiam irruat. Sic ille episcopatus liber, et ab omni potestate extranea securus, Romano tantummodo mundiburdio [(55) 1Kb] subditus: quatenus Episcopus eo melius cum canonicis suis servitio Dei possit insistere, et primi constructoris ejusdem loci, et recuperatoris jugiter memoriam habere. Sit tamen idem suo metropolitano subjectus atque obediens. Quicumque haec praecepta servaverit, divinam remunerationem et Apostolicam benedictionem accipiat. Qui autem contemptor et violator exstiterit, perpetui anathematis damnationi subjaceat, nisi resipiscens ad satisfactionem perveniat. Scriptum per manus Petri notarii et scriniarii sanctae Romanae Ecclesiae in mense Junio, Indict. v.«

[Col. 0116D] 15. Habito igitur rursum generali concilio in Franchenfurt, cui praesedit venerabilis Archiepiscopus Willigisus Moguntinus, universi Archiepiscopi et Episcopi, qui interfuerunt, numero XXXVI, debita cum veneratione privilegium hoc Sedis Apostolicae suscipientes, unanimiter devotis mentibus laudaverunt, et scribendum roboraverunt. De supradictis [Col. 0117A] vero parochiae terminis ab Ecclesia Wirzeburgensi commutatis, ne qua fieret in posterum querela, vel dubitatio, subjectam conscribi paginam fecerunt: cui subscripsit primo quidem ipse Heinricus Wirzeburgensis Episcopus, deinde ejusdem ecclesiae praepositi, sive presbyteri numero novem.

16. »Omnium sanctae Dei Ecclesiae fidelium tam praesentium quam futurorum notitiam non latere desideramus, qualiter gloriosissimus Rex Heinricus, divinae, ut credimus, admonitionis stimulo compunctus, de praediis, quae Dei gratia, hereditarioque jure parentum, in suae possessionis dominium pervenerant, Dei servitium augere, episcopatum constituendo, desiderans; quo id legitime [Col. 0117B] rationabiliterque fieri potuisset, Heinricum venerabilem Wirzeburgensis ecclesiae provisorem, quatenus quemdam locum Babenberg nuncupatum cum pago Raezengevum dictum, qui ad suae dioeceseos statum pertinere videbatur, de suo jure in suum jus ad id perficiendum transfunderet, studiose coepit flagitare. Quae, quoniam justae et rationabiles causae videbantur, ejusdem augustissimi et invictissimi Regis petitionibus acquiescens, cum communi cleri sui atque militum, nec non totius populi consilio et consensu, praefatum locum cum praedicto pago, tribus parochianis ecclesiis exceptis, cum suis adjacentiis, quarum haec sunt nomina, Wachenrode, Lonerstat, Mulehusen, omni postmodum remota contradictione, suae potestati tradidit. Alterius autem [Col. 0117C] pagi, qui Volefeld vocatur, in quo praefatus locus situs est, partem eidem Regi concessit, quantum est de Babenberch ad flumen Vraha, de Vraha in Ratenzam flumen, et sic juxta decursum ejusdem fluminis in Moin, et inde ad rivulum Wichibach, deinde ad caput ejusdem rivuli; sicque qua citissime, et proxime pervenire potest ad Vraha. Actum in civitate Wirzeburgensi, praesente serenissimo Imperatore Heinrico, ea conditione, ut decimam in novalibus jam incisis, et ad mansum mensuratis cum veteri decima non commutata, Wirzenburgensis ecclesia retineat. In novalibus vero post hinc excolendis decimam Babenbergensis ecclesia possideat cum termino commutato.«

17. Sed et Joannes Aquileiensis Patriarcha opus [Col. 0117D] tam laudabile Regis excellentissimi, et piam erga Christum devotionem toto affectu amplectens, Heinrico Episcopo Wirzeburgensi gratulationis plenam scripsit epistolam. »Beatissimo Domino et sincera charitate diligendo Heinrico sanctae Wirzeburgensis ecclesiae Episcopo venerabili, Joannes Aquileiensis ecclesiae patriarcha cum omnibus suae dioeceseos Episcopis, fraternam dilectionem in eo, qui prior dilexit nos, et tradidit semetipsum pro nobis, Jesu Christo Domino nostro. Licet, Reverende frater, fraternae dilectionis cura nos admoneat, ut in omnibus operibus bonis quae conditor humani generis misericorditer ad salutem quotidie disponit, immensas gratiarum actiones ipsi agere debeamus, [Col. 0118A] quandocumque tamen vel ubicumque ex provectu sanctae Ecclesiae, vel ejus exaltatione, locatione, nos aliquid magnifici operis audire contigerit, immensae devotionis affectu, et spiritualis exultationis effectu illum laudare, benedicere et praedicare debemus, cujus haec dona sunt, et a quo bona cuncta ineffabiliter procedunt. Qui inter innumerabilia sempiternae dignationis sacramenta, ea et in suorum cordibus Principum dictat, quae ad multorum exemplum, et salutem profutura procurat.

18. »In quibus unum est, quod nuper divinitus factum, maximam mentibus nostris laetitiam generavit. Audivimus quod Dominus noster Heinricus gloriosissimus et invictissimus Rex, divina sibi inspirante gratia, ex suis praediis, et paterna hereditate, [Col. 0118B] in loco, qui dicitur Babenbere episcopatum in honore beatissimi Petri Apostolorum principis constituerit, et commutatione facta, digne et legaliter cum ecclesia vestra, partem quamdam ex ejus dioecesi acquisivit: atque hoc concambium Apostolicae sedis privilegium corroboravit. Quod quidem eximium et laudabile opus, et ejus dignissimam liberalitatem, et vestram charitatem satis egregie praedicabilem commendat; cum et suum est per operationem, et vestrum sit per dilectionem. In quo omnipotenti Deo immensas gratias referimus, ad cujus inaestimabilem gloriam spectat, quod per Regem nostrum Heinricum, bonum et fidelem ministrum suum, fundatissimam pacem omnibus ecclesiis praestat, et insuper novam format [Col. 0118C] ecclesiam, per quam et de inimico humani generis in vicinas Sclavorum gentes, Deo opitulante, triumphabit, et innumerabilem familiam per lavacrum regenerationis sibi multiplicabit. Nos autem cum omnibus nostrae dioeceseos Episcopis hoc divinum opus in commune laudamus, atque in eo juste consentientes et subter conscribentes in perpetuum valere confirmamus.«

19. »Heinricus divina praeordinante clementia Rex, omnibus Ecclesiae filiis tam futuris quam praesentibus. Saluberrimis sacri eloquii institutionibus erudimur, et praemonemur, ut temporalia relinquentes bona, et terrena postponentes commoda, aeterna et sine fine mansura in caelis studeamus adipisci consistoria. Gloria enim praesens fugitiva est et [Col. 0118D] vana, dum possidetur, nisi in ea aliquid de caelesti aeternitate cogitetur. Sed Dei miseratio humano generi providit remedium, quando partem caelestis patriae, terrenae substantiae fecit esse pretium. Hujus ergo nos clementiae non immemores, nec ignorantes nos gratuito divinae miserationis respectu, regali dignitate sublimatos, congruum esse ducimus non solum ecclesias ab antecessoribus nostris constructas ampliare, sed ad majorem gloriam Dei novas aedificare, easque devotionis nostrae donis gratissimis exaltare. Quapropter Dominicis non surdum auditum praebentes praeceptis, et deificis obtemperando intendentes suasionibus, thesauros divinae largitatis munificentia nobis collatos, [Col. 0119A] in caelo desideramus reponere, ubi neque fures effodiunt, nec furantur, neque aerugo, vel tinea demolitur, ubi et dum omnia nunc congesta recolimus, cor nostrum desiderio et amore saepius versetur.

20. »Proinde patere volumus omnium fidelium universitati, quod quemdam paternae hereditatis nostrae locum Babenbere dictum, et in sedem et culmen episcopatus proveximus, et Romanae sedis auctoritate firmatum, atque venerabilis Heinrici Wirzeburgensis Episcopi consensu, et dilectae conjugis nostrae Chunegundae voluntate, ac pari communique omnium nostri fidelium tam Archiepiscoporum, quam Episcoporum, Abbatum, nec non et Ducum, et Comitum consulto, decretoque, ac totius regni [Col. 0119B] nostri, Principumque concordi devotione laudatum, ad honorem omnipotentis Dei, et beatae Mariae semper Virginis, et sanctorum Apostolorum Petri et Pauli, nec non sanctorum Kiliani et Georgii, fundavimus, stabilivimus et corroboravimus, ut inibi nostrum, parentumque nostrorum, et Ottonis tertii Imperatoris, videlicet antecessoris nostri, celebre habeatur memoriale, et jugis pro omnibus orthodoxis mactetur hostia salutaris. Oblatis igitur Deo in eadem dilecta nobis ecclesia ad honorem et decorem domus Dei, ex metallis lapidibusque pretiosis in varios usus sanctuarii, vasis seu vestibus, aliisque ornamentis ecclesiasticis, contulimus praeterea ad supra dictam sedem episcopalem praedia, ecclesias, vicos, villas cum omnibus suis pertinentiis [Col. 0119C] sive adhaerentiis, videlicet utriusque sexus mancipiis, areis, aedificiis, terris cultis, viis et inviis, exitibus, reditibus, quaesitis et inquirendis, silvis, sagenis [(56) 1Kb] venationibus, pratis, pascuis, campis, forestis, forestariis, cellariis, censibus, aquis, aquarumve decursibus, molendinis, mobilibus, et immobilibus, et ceteris omnibus, quae rite scribi aut appellari possunt, quomodolibet utilitatibus, praesenti nostrae auctoritatis edicto statuentes, ut in Deo nobis dilectus saepe dictae sedis Episcopus Eberhardus, suique successores liberam dehinc habeant potestatem, eadem praescripta bona cum omnibus appendiciis suis tenendi, possidendi, seu in quoslibet usus episcopatus convertendi; fratribus [Col. 0119D] autem canonicis. Deo ibidem famulantibus ad quotidiana temporalis vitae subsidia, possessiones, quas tradidimus, nostra imperiali auctoritate proprietateve possidenda confirmamus.

21. »Ea videlicet ratione: ut praefati canonici, et eorum per successionem Praepositi, liberam dehinc cum ipsorum canonicorum consensu, et consilio potestatem habeant in meliores usus commutandi, augmentandi, et ad utilitatem suam quoquomodo redigendi; quatenus et ipsi, nostri benigne memores apud Deum, ac dilectissimae [Col. 0120A] conjugis nostrae, atque consortis regni Cunegundae parentumque nostrorum, versa vice, beneficiis nostris pia atque assidua intercessione respondeant Si quis autem, quod absit, hujus nostrae munificentiam donationis, atque institutum Apostolicae Sedis, et tot venerabilium Patrum auctoritate firmatum destruere seu violare tentaverit, in die judicii coram oculis Dei tormento inextinguibili aeternaliter luat. Quod ne eveniat: sed haec traditi atque decretum ab omnibus perpetualiter inviolabilis permaneat, hanc chartam inde conscriptas manu propria roborantes, sigilli nostri impressione insigniri jussimus. Nec vero solummodo in vita superstite adhuc Rege gloriosissimo, sed magis etiam post transitum ejus de morte ad vitam, felix [Col. 0120B] ipsius plantatio, Babenbergensis videlicet ecclesia, divinae gratiae imbribus irrigata de die in diem accipit incrementum, saepenumero a sancta specialique matre sua Romana Ecclesia uberibus piae consolationis potata ac satiata, regum quoque succedentium auctoritate, vel privilegiis nobiliter, ac firmiter in perpetuum sublimata [(57) 1Kb] .« Ea privilegia in Appendicem rejicienda, jam diximus in praemonitione.



CAPUT III. Brunonis in sanctum fratrem odium, S. Cunegundis innocentia; sanatio calculi in monte Cassino, et causa claudicationis S. Henrici.

22. Haec nos de fundatione vel confirmatione sanctae Babenbergensis ecclesiae, accepta occasione, dixisse [Col. 0120C] sufficiat, nunc ad coeptam narrationem de gestis beati Viri animum stylumque vertamus. Regis autem frater erat Bruno [(58) 1Kb] Augustensis sedis Episcopus, qui felicibus fratris actibus invidens, multas ei adversitatum injurias, in quantum potuit, inferebat: et ubi per se non poterat, inferentibus se adjungebat, vel alios ad inferendas exhortando stimulos eis pravae incitationis subdebat. Cui frater non solum talionem non reddidit, verum etiam instructus fraterna dilectione, omnia dissimulando et patienter sustinendo, illum in bono vincere satagebat.

23. Quanta ejus munificentia, quanta erga Deum liberalitas extiterit, tam in illa Babenbergensi ecclesia, quam in aliis compluribus locis, manifestis [Col. 0120D] operum declaratur indiciis. Solum quippe Deum sibi elegit heredem, quatenus et ipse in consortium aeternae hereditatis eum assumere dignaretur. Liberos etenim secundum carnem nec habebat, nec exspectabat, quandoquidem eam, quam pro conjuge habere videbatur, Chunegundam, numquam cognovisse comprobatum est. Qualiter autem innotuerit, ad communem aedificationem, praetereundum non est, ut et castimoniae erudiamur exemplis, et divinorum secretorum admiratione moveamur; intelligentes quemadmodum diligentibus Deum omnia [Col. 0121A] cooperantur in bonum. Tantis namque ac talibus bonis tentatio deesse non potuit. Invidus enim omnium bonorum diabolus, ubi torum immaculatum sauciare non potuit, zelotypiae livore foedare cogitavit, et ejus saltem famam laedere, cui vulnus corruptionis infligere non potuit. Facta est igitur, auctore diabolo, suspecta criminis ea quae non noverat maculam corruptionis. Sed quia crudelis est, qui famam negligit, expurgationis gratia, ad vomeres candentes illud sibi judicium delegit, quod propter duritiam hominum institutum esse cognoscitur. Cumque dilecta Deo ad illud judicium, velut ovis ad occisionem duceretur, ingemuit, et ait; Domine Deus, creator coeli et terrae, qui probas renes et corda, judica judicium meum, et eripe me. Te [Col. 0121B] enim testem et judicem hodie invoco, quia nec hunc praesentem Heinricum nec alterum quemquam virum carnali commistione umquam cognovi. Hoc dicto, stupentibus ac flentibus universis, qui aderant, vomeres candentes nudo vestigio calcavit, et sine adustionis molestia secura pertransiit. Ita Deus omnipotens vinculum castae dilectionis servavit, innocentiam comprobavit, et integritati custodiam humilitatis adhibuit.

24. Inter haec beatissimi Principis gloria magis ac magis proficiebat, et gratia Dei erat cum ipso. Non declinavit clypeus a bello, et hasta ejus non est aversa. Apuliam a Graecis diu possessam, Romano Imperio recuperavit, et eidem provinciae Ismaelem ducem praefecit. Qui postea in Babenbergensi loco [Col. 0121C] mortuus, et in capitulo majoris monasterii sepultus requiescit in Domino. Beneventanum monasterium condidit, et omni ornatus decore locupletavit. Cumque civitates Apuliae pertransiret, et quae ad utilitatem et honorem regni pertinebant in eis prudentissime disposuisset, coepit infirmitate calculi laborare. Cujus morbi molestiam vir sanctus tanta patientia sustinuit, ut passiones carnis ad custodiam humilitatis a Deo sibi collatas assereret, et flagellum correptionis certissimum signum dilectionis esse affirmaret. Fomenta tamen curationum fecit sibi adhiberi, sed nulla medicorum subtilitate ad integrum potuit liberari. Ingravescente autem dolore, ascendit montem Cassinum, petiturus, ut per [Col. 0121D] intercessionem B. Benedicti et sanctae Scholasticae sanitatis ei a Deo praestaretur remedium.

25. Veniens autem ad locum ubi Sanctorum reliquiae fuerant reconditae, effudit animam suam in conspectu Altissimi, et per sanctorum suffragia, Benedicti videlicet et S. Scholasticae, precibus et lacrymis postulavit a Deo salutem corporis et animae sibi praestari. Impletumque est quod per Prophetam dicitur: Exquisivi Dominum, et exaudivit me, et ex omnibus tribulationibus meis eripuit me. Nam petiit, et exauditus est: pulsavit ad ostium perseveranter miserantis potentiae, et intromissus est. Interea Rex coepit cogitare, quae de translatione S. [Col. 0122A] Benedicti audierat; et quia reliquiae ejus dicebantur furtim sublatae et in alium locum translatae, ideo vir sanctus de corporali ejus praesentia dubitabat. Completa itaque oratione, homo Dei ad hospitium se contulit, et lassatus ac debilitatus in lectulo se collocavit. In quo obdormiens vidit S. Benedictum sibi assistere, et ferrum sectorium ad medicinales sectiones aptum manu tenere. Qui dixit ei: Quia sperasti in Deo et in Sanctis ejus, ecce missus sum a Deo, ut per meam medicinam ab infirmitate tua libereris. Ecce ego, cujus ossa furtim sublata esse putabas, praesentiam meam tibi exhibeo, et in argumentum veritatis passiones tuas curabo [(59) 1Kb] . Haec dicens, partem illam corporis, ubi calculus jacebat, medicinali ferro, quod manu tenebat, aperuit et, [Col. 0122B] evulso molliter calculo, hiatum vulneris subita sanitate redintegravit, calculumque quem tulerat in manu Regis dormientis reposuit.

26. Quo facto, Christianissimus Imperator evigilavit, et pertractans secum quae circa ipsum per Confessorem Christi gesta fuerant, vidensque calculum quem manu tenebat, vocavit satellites, qui regio more sibi semper assistebant, dixitque ad eos: Pontifices regnique nostri Principes vocate ad me; ut cognoscant et videant mirabilia Dei, quae ineffabilis misericordia et inenarrabilis potentia ejus fecerunt in me. At illi mandata Regis celeri cursu perferentes ad Principes, perduxerunt eos ad Regem. Quos Rex salutans, resalutatusque ab eis, sic alloquutus eos est: Fratres et commilitones mei, [Col. 0122C] magnificate Dominum mecum, et exaltemus nomen ejus in idipsum, quia ipse est magnus Dominus, et laudabilis nimis, et magnitudinis ejus non est finis. Ipse percutit, et medetur: flagellat peccatores, et poenitentibus miseretur. Hunc humiliat, et hunc exaltat: quia calix in manu Domini vini meri plenus misto. En ego, qui heri morti proximus fui, per misericordiam Dei hodie vobis appareo sanus: et aculeum mortis, quem heri gestavi inclusum corpori meo, hodie oculis vestris visibiliter ostendo.

27. Haec dicens, ostendit calculum, quem manu tenebat, et ostendens cicatricem vulneris, omnia, quae per sanctum Benedictum circa ipsum gesta [Col. 0122D] erant, cunctis audientibus, ex ordine referebat. At illi videntes et audientes mirabilia Dei, et plus quam credi potest, admirati sunt; et benedicentes Deo, diuque in laudem ejus acclamantes de incolumitate Regis gavisi sunt. Rursumque Rex ad eos: Quas, inquit, gratiarum actiones, aut quae munera tantis beneficiis condigna medico nostro Benedicto possumus rependere? At illi omnes judicaverunt eum regia munificentia dignum esse. Rex ergo consilio Principum suorum ingentia munera in praediis, in auro, in argento, in ornamentis plurimis ecclesiae S. Benedicti contulit. Et valefaciens fratribus, qui eidem ecclesiae praesidebant, a Cassino monte hilaris et [Col. 0123A] sanus discessit. Ab eo autem tempore, et deinceps, quadam speciali dilectione et veneratione S. Benedicto, et omnibus monasticae religionis cultoribus studuit deservire, et in amplificandis ac protegendis rebus ecclesiasticis benignus ac devotus Pater existere. Haec in Cassino monte scripta inveniuntur, ut et moderni magnalia Dei in memoria habeant, et apud posteros per antiquitatem temporis in oblivionem non veniant. Et, si quis scire desiderat quare gloriosissimus imperator Heinricus claudicaverit, cum primum corpore toto sanus fuerit hanc causam noverit.

28. Cum ipse quodam tempore venisset in Apuliam, pro disponendis reipublicae negotiis, pervenit in montem Garganum, in cujus crepidine [Col. 0123B] sita est laevitas, et in latere mortis in rupe concava, est basilica non ab hominibus fabricata, neque per hominem dedicata, sed operatione divina vel virtute exstructa: mirabiliter etenim divina benedictione venerabiliter consecrata est. Hujus basilicae exstat patronus Michael Archangelus. In hac etenim ecclesia, qualibet hebdomada cantus angelicus, ab his qui digna sunt, audiri perhibetur. Hanc itaque basilicam, orationis causa, cum ceteris Christi fidelibus vir Deo devotus est ingressus. Cumque laudes divinas inibi celebrassent, et vota precum suarum cum multa devotione Deo reddidissent: tempus jam aderat, quo caelestis exercitus ad laudes Deo persolvendas, templum hoc sacrum fuerat ingressus. Itaque cum omnes egrederentur, [Col. 0123C] et qui moram facerent, expellerentur exire; vir sanctus postulabat ut ei intus remanendi facultas concederetur. Igitur omnibus egressis, solus ipse, sperans in misericordia Dei, inibi manere praesumpsit, et preces precibus continuavit, et genuum flexiones iteravit: in quo multis lacrymis divinae se commisit clementiae, et animam suam beato Michaeli Archangelo cum multa supplicatione studuit commendare.

29. Cumque pii regis incensum [(60) 1Kb] ascenderet ram Domino, Deus Israel, qui in Sanctis suis semper est mirabilis, mirabilem ei dignatus est ostendere visionem. Vidit enim angelorum multitudinem copiosam, adinstar solis splendidam, templum sanctum ingredientem; ex quibus duo principale solenniter [Col. 0123D] adornabant altare. Deinde vidit alias caelestium Virtutum cohortes innumeras, in similitudinem fulguris coruscantis fulgentes, et quasi primatem suum cum gloria maxima deducentes: nec dubium hunc fuisse caelestis militiae signiferum. Novissime vero meruit videre ipsum Regem angelorum venientem cum potestate magna et virtute. In cujus obsequio caelestis exercitus innumerabilis, et splendor ejus incomparabilis: cujus etenim nutu reguntur omnia caelestia et terrestria. Denique chorus novae Hierusalem in praedicta collectus basilica divinum solenniter celebravit obsequium. Quo tandem completo, unus ex [Col. 0124A] praecipuis angelis, sacrum Evangelii textum cum maxima reverentia d . . . . . . . detulit personae; quo illum deosculante: innuit angelo, ut eumdem deosculandum deferret Imperatori, in angulo . . . . . . . Angelo vero jussu sibi complente, praedictus Christi famulus ad insolitam tantae majestatis et gloriae visionem coepit anime pavescere, et omnibus membris contremiscere; tamquam diceret cum Propheta: Contritum est cor meum in medio mei, contremuerunt omnia ossa mea.

30. Haec angelus ille videns; modeste femur ejus tetigit, inquiens: Ne timeas, electe Dei, surge velociter, signum pacis divinitus sibi transmissum suscipiens alacriter; extemplo et statim femur ejus emarcuit; et exinde omni tempore vitae suae [Col. 0124B] claudicavit. Similis per omnia eventus de beato Jacob legitur, cujus femur ad tactum angeli secum luctantis emarcuit. Haec quidem, ut verum fatear, in scripturis non inveni, sed relatu veracium et venerabilium virorum, haec vera esse, in veritate comperi. Equidem praepotens Cancellarius episcopi Herbipolensis, Conradus nomine, qui persecutionem passus est propter justitiam, haec, quae dicta sunt, se legisse, constanter affirmavit, et in Ecclesia Babenbergensi positus, multis audientibus enarravit; ex quibus unus mihi familiaris, et ipse plane vir veridicus, mihi fideliter intimavit, et volente me silentio supprimere, obnixe rogavit, ut scriberem: tandem ego petentis instantia, et sedulitate monentis inductus, fideliter conscripsi, quatenus in progenie [Col. 0124C] altera haec enarrentur. Mallem somno modo quiescere, quam ficta vel frivola de Sanctis Dei scribere, praesertim dum opus non habent falsis laudibus exaltari; qui signis et prodigiis meruere decorari. Haec de tam glorioso miraculo dicta sufficiant. Et in evidens hujus signi testimonium ipsius S. Heinrici imago ante januam monasterii ad dextrum latus penes chorum S. Georgii ex . . . . . . . pillo une supposito, ex opposito imaginum Adae et Evae lucidae apparet [(61) 1Kb] .



CAPUT IV. Adventus Benedicti PP. VIII in Germaniam, sancti peregrinatio Cluniacum, ejus pro Ecclesia et imperio gesta, felicissimus obitus et de eodem mira visio.
[Col. 0124D]

31. Inde iter faciens Romam pervenit, ubi a Benedicto Papa benigne et honorifice susceptus, quantas miserationes et beneficia per S. Benedictum ei Dominus contulerit, indicavit. Benedictus vero Papa gratias egit Deo pro omnibus beneficiis suis, et pro salute Regis, et totius populi Catholici obtulit sacrificium laudis. Eodem tempore, sicut supra dictum est, Rex sanctus Babenbergensem fundum cum omnibus pertinentiis suis beato Petro contradidit, et Apostolico Praesuli ex tunc et semper defendendum commendavit, et in commemorationem hujus pactionis, [Col. 0125A] singulis annis album ambulatorem [(62) 1Kb] cum phaleris Romano Praesuli dari constituit. Hoc quoque humilitate et devotione apud Dominum Papam obtinuit, ut ad Alemanniam accederet, et Babenberg fundum, novam plantationem visitaret. Quod et ita factum est. Nam in proximo Aprili Alemanniam intravit, omnibusque civitatibus illius regionis peragratis, tempore, quo condixerat, Babenberg locum adire disposuit. Venit ergo V feria Majoris Hebdomadae, hora sexta, sacris Pontificalibus vestimentis indutus, sicut jam ad peragenda mysteria Dei, ac solenne illius diei officium processurus erat: et suscipitur gloriosissime ab Imperatore, atque universis, qui aderant, Principibus, omnique clero, et populo, inaestimabili exultationis tripudio.

[Col. 0125B] 32. Ut autem in adventu tam insoliti, tamque exoptati hospitis Deo nostro jucunda decoraque laudatio exhiberetur, prudentissimus regum quatuor in occursum ejus choros psallentium decenter ordinavit. Primum in fluminis ripa, alium, in citeriori, tertium, ante portam civitatis: quartum, in atrio ecclesiae; ubi primus omnium Rex ipse, data manu, Papam in domum Domini introducens, divinis hinc [.....]de hymnis canora suavitate resonantibus, in episcopali cathedra locavit. Debitum hujus sacratissimae diei officium cum duodenis Episcopis cooperatoribus Apostolicus Pontifex similiter et aliorum dierum sequentium summa devotione celebravit. In sancta autem Dominica Paschae cum in matutinali officio [Col. 0125C] Aquileiensis Patriarcha lectionem primam, Archiepiscopus autem Ravennas secundam; ipseque Apostolicus recitaret tertiam; omni denique ornatu et elegantia processionis solennia agerentur, veluti condecuit Apostolicam dignitatem, Imperialem magnificentiam in solennitate solennitatum, quis non judicet tam religiosam, nostrisque inusitatam in regionibus celebritatem, merito in notitia omnium Babenbergensis ecclesiae filiorum perpetuo haberi, et memoriale ejus in saeculum non derelinqui? Sub eisdem diebus basilicam in honore S. Stephani [(63) 1Kb] VIII Kalend. Maii idem venerabilis Papa consecrans, pretiosis muneribus, quae adhuc ibi servantur, adornavit: ubi inter Missarum solennia, cooperatione LXXII Episcoporum, et unanimi consensu Principum, [Col. 0125D] episcopatum ab omni saeculari potestate liberum esse constituit, et cuncta, quae pontificali dignitati et utilitati congruerent, praesentiae suae auctoritate, et privilegii sui attestatione, bannique firmitate roboravit. Cujus privilegii confirmatio talis est: primo loco in appendice reperienda.

33. Ut autem ad superiora redeamus unde paulisper [Col. 0126A] digressi sumus, postquam vir sanctus Romae positus, omnia, quae petebat, a Domino Papa impetravit, confirmatus Apostolica benedictione, Alpes Apenninas transcendit, et dimisso exercitu in terram suam, Cluniacum [(64) 1Kb] , eo quod multa de religione et statu loci illius audiret, orationis causa cum paucis familiaribus perrexit. Ubi cum plurima signa religionis et sanctitatis vidisset, sancti Spiritus igne succensus, coronam auream pretiosissimis gemmis adornatam, ad Missam, quae de cathedra sancti Petri celebrabatur, obtulit, et fraternitatem monachorum suscipiens, cum maxima humilitate et contritione cordis, orationibus eorum se commendavit, et in supplementum necessariarum rerum, in Alsatia optima praedia eidem congregationi contradidit. Inde [Col. 0126B] iter faciens per Leodium et Treverim transitum fecit, et congregationes ibi Deo famulantes plurimis largitionibus et praediis ditavit.

34. Et mirum quod homo Dei, qui circa ecclesiasticas utilitates tanto studio ob salutem animae suae flagrabat, in nullo profectum regni negligebat: quin imo sine effusione sanguinis, pietate et sapientia terminos regni sui dilatavit, et imperialem dignitatem gloria et honore amplificavit et ornavit. Boemiam vicit et subjugavit: Burgundiam in deditionem recepit: Pannoniam quoque Catholicae fidei, et Romano Imperio coadunavit: victor autem aliarum nationum, Apostolus fit Ungarorum. Cum enim omnes adhuc infideles essent, Heinricus Imperator ad fidei confessionem illos attraxit. Quod ut facilius [Col. 0126C] fieret, sororem suam Giselam Stephano Regi matrimonio copulavit, secundum Apostolum dicentem: Sanctificatur vir infidelis per mulierem fidelem; et sanctificatur mulier infidelis per virum fidelem. Stephano itaque Rege baptizato [(65) 1Kb] , universa Pannonia verbum vitae suscepit, et mira rerum novitate per Reges apostolos sanctae Catholicae Ecclesiae incorporata est. Quam praeclara tanti apostolatus societas; quam colenda et veneranda utriusque sanctitas, per quos tot salvati et sanctificati sunt. Praefatus autem Rex Ungarorum, religiosus Deoque devotus, postea in executione bonorum operum permansit; quod divina pietas post mortem ejus evidentibus indiciis ad sepulcrum factis signorum [Col. 0126D] miraculis demonstravit.

35. Burgundiorum quoque non humana sed divina fuit victoria, qui cum armis et omnibus belli copiis essent instructi, viri ad bella doctissimi, armis positis, non hominis metu, sed Dei nutu, rogantes ea, quae pacis sunt, dextras dederunt. Quemadmodum ad celebranda beati Martini confessoris merita [Col. 0127A] Dominus pacificum belli dedit exitum: ita et nunc servi sui meritis consimilem virtutem ostendere dignatus est. Similem ergo illum fecit gloriae Sanctorum. Et sicut Moyses precibus magis quam armis triumphavit, ita gloriosissimus Princeps per arma justitiae omnia bella feliciter consummavit, ac minime funestam et incruentam victoriam semper habuit. Denique consummatis gloriosissime hujus vitae laboribus, postquam bonae opinionis odorem longe lateque redolere fecerat, locumque sibi dilectum cum ceteris monasteriis ditando, et ornando, et excolendo ad perfectum adduxerat, ad percipiendam immarcescibilem coronam ab ergastulo carnis a Domino est vocatus. Qui cum cerneret imminere sibi mortis diem, citatis ad se parentibus et cognatis beatissimae [Col. 0127B] Imperatricis Chunegundae, nonnullis etiam regni primoribus, manu eam apprehensam illis commendavit hujusmodi verbis memoria dignis: Hanc ecce, inquit, mihi a vobis, imo per Christum consignatam, ipso Christo Domino nostro, et vobis reconsigno virginem vestram.

36. In ejus vero transitu, terra plorante, caelum exultavit, sicut Dominus per suam misericordiam revelare dignatus est. Sub ipsa etenim hora exitus illius cuidam servo Dei in solitudine commoranti, diabolus sub humana specie traditur apparuisse [(65*) 1Kb] . Quem vir Dei per spiritum protinus agnovit, et ait: Quo vadis? Cui ille: Ad exequias, inquit, Principis pergo. At ille respondit: Vade, inquit, et comple negotium tuum, in quantum tibi a Domino permittitur. [Col. 0127C] Verumtamen consummato officio tuo, adjuratus per Deum vivum, ad me revertere, ut per te rei exitum cognoscam. Post modicum vero reversus coram servo Dei gemebundus adstitit, et voce querula, et ingenti ululatu dixit: Heu heu! delusi sumus, in vanum laboravimus, quin etiam ab angelis Dei confusi discessimus. Assistentibus enim hinc et inde nobis, et spiritibus angelicis, merita animae juste in statera appensa sunt; et fasciculis peccatorum deprimentibus, jam pene pars nostra praeponderaverat.

37. Tunc subito adustus quidam superveniens cum catino aureo, partis dextrae lancem oneravit, mirumque in modum parti nostrae adeo praeponderavit, ut et ipso catino ad terram collapso, ruina collisionis signum impresserit. Itaque victores angeli [Col. 0127D] animam nobis ereptam gaudentes in suum consortium abduxerunt. Haec vero tametsi corporaliter gesta referantur, necesse tamen est ut virtute spirituali completa intelligantur. Res etenim spirituales [Col. 0128A] per corporales exprimuntur imagines: cumque aliud foris agitur aut dicitur, intus aliud geri significatur. Praememoratus et saepe rememorandus Dei famulus calicem aureum in honorem Dei et commemorationem S. Laurentii martyris ecclesiae Mersburgensi contulerat, cujus speciali patrocinio coram Deo adjutus, et in ipsa sui exitus hora creditur liberatus. Omni vero veneratione et admiratione dignum esse perpenditur, quod eadem hora calix in certa custodia clausus habebatur, nec minus tamen praedictae collisionis materiale signum excepit.

38. De eodem vero calice, quid religiosorum virorum relatione in veritate audierimus, futurorum memoriis intimare operae pretium dignum duximus. Cum enim praedictus Christi confessor Heinricus, [Col. 0128B] pro disponendis regni negotiis Marsipolim venisset, accidit, ut quadam die ad altare S. Laurentii attentissime Missam audiret. Qua completa, sicut semper facere consueverat, ablutionem calicis sumere volebat, sed interveniente magno negotio regni, quod vir sanctus proposuit, tunc temporis fieri non potuit. Vocato itaque custode ecclesiae, rogavi eum, ut calicem cum ablutione in mundo loco reponeret, et cum omni diligentia servaret: quoadusque ipse exoccupatus aptum tempus et locum ad sumendam illam inveniret. Excrescentibus autem causis et placitis, tota die illa turbatus, non potuit se expedire. Postera vero die, post matutinas, cum paucis secretariis suis, clanculo monasterium introivit, et diutius flexis genibus et profusis lacrymis Deum exoravit; [Col. 0128C] accersitoque custode, calicem cum ablutione sibi afferri praecepit. Cumque allatus fuisset et discoopertus, invenerunt ablutionem illam in formam veri sanguinis transmutatam. Quod factum mirabile mox universis, qui aderant, innotuit, et nunc et semper in laudem Dei, et gloriam confessoris sui omnis Ecclesia successoribus suis enarrabit.

39. Discite ergo divites hujus facere saeculi vobis amicos de mammona iniquitatis, ut, cum defeceritis, ipsi vos in aeterna recipiant tabernacula. Hujus vero gloriosissimi ac beatissimi Patris praeconia linguam carnis reticere non convenit, in cujus transitu angelis triumphantibus caelum exultavit. Defuncto itaque beatissimo Dei famulo anno regni sui XXIV, vitae quinquagesimo secundo, Imperii vero undecimo, [Col. 0128D] corpus ejus in ecclesia beatorum Apostolorum Petri et Pauli Babenbergae honorifice sepultum est, ac postmodum multis miraculorum virtutibus a Domino glorificatum est.



[MIRACULA S. HENRICI.]




[Col. 0127]
AD LIBRUM MIRACULORUM OBSERVATIO PRAEVIA.

Notavit Gretserus pag. 81, in apographo Bambergensi Vitae S. Henrici hunc se titulum reperisse: »Incipit liber primus de vita et gestis S. Henrici Imperatoris confessoris«, in eodem apographo nusquam apparere, »aut finem primi aut exordium libri secundi;« nisi forte, inquit, id sumendum sit a commemoratione miraculorum, quae Deus per sanctum Imperatorem, jam vita functum patravit. Ita prorsus censendum putamus; cum caput 30 dicatur paraenesis et epilogus: sequens vero 31 a miraculis incipiat, nempe ab ea visione, qua Bruno Augustanus antistes, Sancti frater, ab evertendo episcopatu [Col. 0129] Bambergensi absterritus est. Extenduntur porro miracula a dicto cap. 31 ad 54, ut numero XXIV, quorum prima X ante canonizationem contigisse videntur; nam capiti 41 praefigitur hic titulus: »Prooemium in miracula quae in translatione S. Henrici Imp. patrata sunt;« transiatas autem ejus reliquias nemo dixerit, antequam sacrum corpus e terra levatum fuerit, quod supra § 3 accidisse ostendimus anno 1147. Non ignoro translationem S. Henrici etiam accipi posse, ut miracula quis facta putet eo tempore quo sacrum ejus corpus ex loco ubi mortem obierat, Bambergam referretur: verum circumstantiae ita loquuntur, ut restringenda videantur ad translationem aliquam reliquiarum factam post Sancti canonizationem. Visum proinde est totam miraculorum historiam, ad normam nostram, ita dividere, ut decem illa priora constituant partem primam, reliqua partem alteram: eaque ex Surio describere omissis Gretserianis capitum divisionibus. Sit itaque.




[Col. 0129]
MIRACULORUM S. HENRICI PARS PRIMA.

[Col. 0129A] 1. Anno Dominicae incarnationis MXXV, ab Urbe condita millesimo septingentesimo septuagesimo sexto Chunradus ex regni primoribus unus, sed regno antea per rebellionem adversus, Principibus pro ejus electione discordantibus, Aribone autem Moguntino Archiepiscopo, et Eberhardo Babenbergensi Praesule sibi faventibus, octogesimo quinto loco ab Augusto regnum suscepit et annis XV regnavit. Sublimatus autem in regni sede, consilio Brunonis Augustensis Episcopi, fratris Henrici imperatoris, qui semper, ut supra dictum est, felicibus ejus invidebat actibus, Babenbergensem episcopatum meditabatur destruere. Quia idem Bruno Episcopus promisit reginae Gisilae, omnia praedia hereditario jure ad se pertinentia, filio ejus Heinrico contradere. Locus igitur et tempus [Col. 0129B] conventui statuitur, ubi haec res ad exitum perducatur. Nocte vero, quae diem praecesserat, in qua haec ventilanda erant, Eberhardus episcopus ad tentorium praedicti Brunonis clam accessit, lectoque ejus assidens, multa super hac re monendo, obsecrando, memoriam fratris animo inculcando cum codem solicitus egit. Quia vero jam multa noctis hora transacta recesserat, et Episcopum pro auditis sollicitatum somnus oppresserat, visus est ei frater suus Imperator Heinricus lecto suo adstare, faciemque suam barba ex una parte depilata turpatam objectare. Cum super hac re stupido et admiranti, ac quis tam temerarios ausus in eum praesumeret, interroganti: Tu, ait, haec fecisti: qui me, et [Col. 0129C] sanctos Dei, quos rebus mihi a Deo concessis dotavi, despoliare disposuisti. Cave jam ulterius super hac temeritate, ne incepta luas magna infelicitate. Ad haec ille expergefactus, ac de visione non parum perterritus, membrorum quoque horrore ac timore non leviter est attactus. Mane autem facto, cum diu exspectatus ad conventum procerum non veniret, regina pro filio solicita, nuntiis missis, obnixe rogabat, ut adveniens promissa perficeret. Ille vero affirmabat se tanta infirmitate gravari, ut nec de lecto surgere, nec pedem posset quoquam movere. Cum rogaretur ut se in lecto ad conventum deportari putaretur, quo vel sic promissio perficeretur, omnino abdicavit, seque in Deum et Sanctos ejus peccasse, libera tandem voce proclamavit. Sic itaque [Col. 0129D] divina pietas per merita famuli sui, ne spe quam in se posuit fraudaretur, omnia illa pravae conspirationis machinamenta repressit: idque, quod ab eo [Col. 0130A] bene coeptum est, confirmando, semper exinde ad meliora provexit.

2. Sed jam nunc ad miracula, quae post felicem illius transitum Dominus, ad declaranda meritorum illius insignia, circa gloriosi corporis ejus sepulturam operatus est, veniamus: pauca ex his ad posterorum notitiam transferentes; quae aut veraci aut indubitata majorum relatione ad nos delata sunt, aut ipsi modernis temporibus gesta probavimus, et vidimus. Mulier quaedam contracta in ipsa civitate manebat, adeo incurvata, ut ad gradiendum erigi nullatenus potuisset, sed reptaret potius manibus quam pedibus ambularet. Huic orationibus frequenter incumbenti divinitus inspiratum est, ut ad memoriam beatissimi viri accederet, atque omnipotentis Dei [Col. 0130B] misericordiam obnixius imploraret. Accidit autem ut dies anniversarius praefati Patris Domini nostri congrua observatione celebrari deberet. Populo ergo, more solito, ad ecclesiam confluente, et clero vigilias vespertinas celebrante, mulier quoque illa incurvata et contracta advenit, et plena fide ac devotione usque ad locum sepulcri accessit, dicens cum Propheta: Vota mea Domino reddam in conspectu omnis populi ejus, in atriis domus Domini. Ibidem ergo pernoctans in oratione, universum quod habebat, id est cor contritum et humiliatum Domino obtulit, et in fide Christi lacrymis rigavit pedes ejus, et capillis capitis sui tergebat, et unguento ungebat. Et quoniam multum valet deprecatio justi assidua, cum indefessa usque in diem talibus [Col. 0130C] sacrificiis insisteret; circa horam diei tertiam inter ipsa Missarum solemnia, dum in secunda Missa Alleluia canitur, Laus Dei in hominibus, ipso operis effectu adimpletur. Subito enim, cernentibus cunctis qui aderant, mulier quasi in ecstasi facta est, ac deinde sensim nervi, qui diriguerant, dissolvi, et universa corporis membra concrepantia coeperunt extendi; ac sic ordine suo tota incurvati corporis deformitas in suam pulchritudinem reformata est, ut mulier erecta, et usum ambulandi, et reliqua membrorum officia cum omni integritate reciperet. Id autem certissima fide cognitum est, referentibus boni testimonii fratribus, qui praesentes huic miraculo se interfuisse et vidisse testati sunt.

[Col. 0130D] 3. Neque hoc negligendum aut silentio praetereundum videtur, quod antiquitas tradidit, et.veridica relatione multorum memoriae commendavit. [Col. 0131A] Quidam aedituus in ordine laico ad custodiam ecclesiae deputatus, furtis coepit consuescere, et in ipsa ecclesia, quaecumque poterat, clanculo decrustabat. Sed quemadmodum bonis Dei male utendo, mali ipsa bona Dei, quantum in se est, quodammodo convertunt imo pervertunt in malum; ita e contrario summus artifex mala malorum quandoque etiam in bonum convertit ipsorum. Ut enim ad propositum redeamus, ille praedictus ecclesiasticae custodiae deputatus, cum jam inolita vitiorum consuetudine ipsam consuetudinem peccandi sibi quasi legem fecisset, misericorditer a Domino visitatus atque correptus est, juxta illud: Si justitias meas profanaverint, et mandata mea non custodierint, visitabo in virga iniquitates eorum, et in verberibus peccata [Col. 0131B] eorum. Nocte igitur quadam, dum in ipsa ecclesia sumnum caperet, servus Dei aspectu terribilis illi apparuit, qui et aspere invectus in eum dixit: Species decipit te, et concupiscentia subvertit cor tuum. Quare hoc et hoc fecisti? Scito quia rem iniquam operatus es. Hoc dicto, illum de stratu suo protraxit, et multis verberibus caesum, cruentatum dereliquit. Haec quidem somnians pertulit, sed expergefactus signa plagarum evidentia demonstravit, et verba verberum argumentis comprobavit. Taliter ab immani praecipitio retractus, idem ipse postmodum in suo ministerio usque ad provectiorem aetatem in ecclesia permansit, et in ejus correctione multi correcti sunt, glorificantes Deum, qui per servum suum jam coronatum in coelis talia operatur adhuc in [Col. 0131C] terris.

4. Quadam vice incerto casu cuidam accidit, ut dissociatis ab invicem naturalibus instrumentis, mandibula loco suo dimota, et oris impediret officium, et naturalem humani decoris compositionem deformaret. Doloris, et deformitatis accedebat molestia, quam perpendere in alio commode valebimus, si ad nostri corporis infirmitatem animo recurramus. Talibus circumventus incommodis clamavit ad Dominum, et divinae pietatis obnoxius imploravit auxilium. Ut ergo opera Dei manifestarentur in illo, multis assistentibus et videntibus, ad tumbam Beati accessit, et capite superimposito, tam diu precibus institit, quoadusque per merita servi Dei sanitatem, quam desiderabat, accepit. Quid [Col. 0131D] enim? Necessarium enim est ut, qui Domino universae creaturae obediunt, illis creatura omnis certis legibus rationis per omnipotentis Dei virtutem obediat.

5. Item in alio tempore contigisse in veritate audivimus, ut quidam a paralysi usque adeo vexaretur, ut exinde usum brachii perdidisset: nutu divino admonitus est ut ad sepulturam Sancti corporis accederet, et prostratus in oratione, Dei omnipotentis misericordiam per beatissimi viri ibidem requiescentis merita invocaret. Toto itaque corpore prostratus orationibus incubuit. Quid ergo? Christus Filius Dei, qui super terram gradiens manum aridam habentem sanavit; idem nunc sedens [Col. 0132A] ad dexteram Patris, codem invocato miraculo, per merita dilecti sui, supplicem istum liberavit. Sanus equidem ab oratione surrexit, et Deum propitiatorem in commemoratione Sancti sui glorificavit. Clamor ad caelum attolitur et cum debita gratiarum actione hymnus gloriae omnipotenti Deo ab universis assistentibus decantatur.

6. Hoc quoque successoribus nostris indicare curavimus, quod in diebus Rogationum ad sepulcrum praedicti Confessoris contigisse veraciter cognovimus. Quidam enim sacerdos cum populo suae procurationi commisso in diebus Rogationum crucem cum hymnis et canticis ad monasterium scilicet sancti Petri et S. Georgii deferebat: cum quo quidam caecus, alterius manu ductus, veniebat. Is [Col. 0132B] cum ad sepulcrum Confessoris Christi venisset, ex toto corde suo rogavit sanctum Heinricum, ut per ejus interventum, restitueretur ei lumen oculorum. Cumque diu precibus et lacrymis pulsaret ad ostium pii Confessoris, cunctis videntibus et in laudem Dei acclamantibus, redditus est ei visus per gratiam Omnipotentis. Et mirum in modum, qui alterius manu ductus crucem Domini secutus fuerat caecus, modo propriis manibus crucem ferens cum laudibus Christi, populo domum redeunti ductum praebuit illuminatus.

7. Aliud quoque divinae virtutis miraculum celebri commemoratione et certa fide cognitum est. Erat quidam languidus ipsa in civitate omnibus cognitus, cujus inferiora omnia a lumbis et infra [Col. 0132C] omnino praemortua fuerunt, adeo ut nec pedibus solo niti valeret, sed instrumento cuidam rotulis quatuor coaptato pendulus inhaerebat, suique corporis molem manibus propriis pro possibilitate artificis volutabat. Idem loculum sanctissimi corporis frequentius visitare solebat: et per Dei misericordiam, ad celebranda servi sui merita, tantam gratiam est consecutus, ut membra praemortua vivificarentur, ac deinde baculis utroque humero suppositis, pedibus terram tangeret et erectus incederet.

8. Modernis etiam temporibus quidam contractus, quia adhuc in carne superest, in eodem loco sanatus est, et naturalem usum ambulandi recepit. Praeter haec multa alia sanctitatis argumenta et [Col. 0132D] experimenta frequenter in eodem loco visa sunt: debiles curati, caeci illuminati; daemones ex obsessis corporibus visibiliter fugati: multi ex diversis infirmitatibus ibidem frequentissime liberati sunt, Domino testificante, quanta Sanctorum gloria in caelis sit, quos tantis miraculorum virtutibus in terris coruscare concedit: ne apud homines loco humili teneantur, qui apud Deum meritis excelsi esse comprobantur.

9. Cum etenim miraculorum attestationibus sanctitatem Confessoris sui Dominus declararet, Babenbergensis Ecclesiae Praelati crebrescentibus signis, cum mandatis et litteris Chunradi Regis ac Principum Romam abierunt, et quam magna mirabilia [Col. 0133A] Deus per Confessorem suum operetur, Domino Papae Eugenio, et Romanae curiae nuntiaverunt. At illi gaudentes, et pro tantae famae dulcedine Deum glorificantes, de canonizatione sancti Regis Henrici coeperunt sollicite ac diligenter ad invicem conferre, quatenus in Catalogo conscriberetur Sanctorum, qui virtutibus et signis probaretur assumptus esse in regnum caelorum. Cui canonizationi quidam Cardinalis, Joannes nomine, coepit vehementer obsistere, et projecto timore Dei, in quibuscumque potuit, non verecundatus est praedicto Confessori detrahere. Sed divina ultio detrahentem caelesti verbere repente coercuit, et dum famam beati viri laceraret, potestas Dei lumine oculorum eum privavit. At ille adeo percussus et humiliatus caecitatis [Col. 0133B] molestia et reatus sui conscientia coepit torqueri; et quomodo hanc plagam in Confessorem Christi peccando meruisset, publica voce confiteri, et mirum in modum, quem prius dentibus detractionis lacerabat, hunc modo laudibus et praeconiis usque ad sidera extollebat. Conversus itaque ad poenitentiam, celerem consecutus est indulgentiam, et per intercessionem Confessoris Christi denuo est illuminatus, ob cujus ultionem justo judicio Dei fuerat excaecatus.

10. Simili modo cum in loco Babenbergensi, ubi praedictus Confessor tumulatus fuerat, de canonizatione ejus celebris fama haberetur, vir quidam religiosus de signis, quae per eum fiebant, coepit dubitare, et de permutatione exequiarum, quae in anniversario [Col. 0133C] ejus celebriter fiebant, intra semetipsum dolere: qui mox oculorum caligine adeo est plagatus, ut postea per Confessorem Christi sanatus, quantum sanctitas ejus apud Deum posset, in curatione ipsius experiretur. Et mirandum est valde, quod de sanctitate tanti viri aliquis dubitare potuerit, cum conversationis sanctitatem, castitatis integritatem, [Col. 0134A] eleemosynarum largitatem, humilitatis custodiam, et omnia opera justitiae usque in finem vitae suae cum devotione summa servaverit. Sed, sicut scriptum est: Nemo propheta acceptus est in patria sua. Vir ergo praedictus, defectu luminis gravatus, confugit ad patrocinia Sanctorum, deprecans ut per eorum suffragia sanitas sibi restituatur oculorum. Et cum ex dolore et labore assidua venarum incurvatione fatigatus fuisset, lassatum corpus somno reparavit. Cui dormienti S. Wolffgangus, eo quod eum familiarem in orationibus suis habuerit, apparuit, et ait ei: Ora Confessorem Christi Heinricum, et liberabit te, quia, quod ejus sanctitati derogasti, idcirco haec plaga caecitatis venit super te. Post hanc visionem expergefactus ex conscientia delicti [Col. 0134B] sui contremuit, et ad tumbam Christi Confessoris concito gradu et devota mente properavit. Et procumbens terrae, a Confessore Christi lacrymis et precibus, suis excessibus veniam postulavit. Qui statim exauditus, et pristinae sanitati restitutus, gratiarum actiones Deo et sancto Heinrico retulit; et magnalia Dei, quae circa ipsum Deus fecerat, religiosis viris, qui nobis retulere, ipse narravit. Caveant igitur habitatores saeculi domesticis Dei et civibus Sanctorum detrahere; quia necesse est eos hic et in aeternum perire, qui Sanctorum bonis operibus solent obloqui et invidere. Quamvis ergo nunc tempora miraculorum non sint, signa enim debentur non fidelibus, sed infidelibus: tamen cum aliqua nobis praeter solitum cursum ordinemque naturae [Col. 0134C] eveniunt, omni veneratione amplectenda sunt: quatenus et ipse, qui in Sanctis suis mirabilis est, honoretur, et tarditas nostra ad meliora quaequtantis virtutibus accendatur; praestante Domino nostro Jesu Christo, qui cum Patre et Spiritu sancto vivit et regnat Deus per omnia saecula saeculorum. Amen.




PARS ALTERA.
[Col. 0133]

[Col. 0133C] 11. Tempore illo, quo venerabilis abbas Merseburgensis Ecclesiae Volcmarus, reliquias beati Heinrici [Col. 0133D] Confessoris Saxonicae terrae invexit, sexus utriusque turba, fama divulgata, obviam venit: ex quibus quosdam recuperandae sospitatis causa, quosdam vero fervens studium, quod ab antiquo circa ejusdem Regis nomen habuerant, attraxit: eo quod terrae suae statum frequenti paganorum incursu quassatum, illum reformasse, priorum relatione didicerant. Sed meritorum ejus praeconia coeperunt in ipso itineris processu evidentibus miraculorum indiciis declarari: in quo diversis morborum generibus oppressi, saluti pristinae [quot] fuerint restituti, referre per singula, taedium scribenti et fastidium forsitan generaret legenti. Tamen hoc non silendum, quod in plerisque curationum locis, in testimonium divinitus ostensae virtutis, cumuli haud grandes, vulgi studio, congesti excrevere: ut his [Col. 0134C] visis posteritas illi reverentiam exhiberet, cujus meritis tot genti suae beneficia collata videret. Verumtamen [Col. 0134D] his interim omissis, ea referenda sunt, quae in memoria hodieque tenentur a multis.

12. Inter aegros, quorum multitudo salutem petens comitabatur, adolescens quidam irrefragabili membrorum contractu globatus, a parentibus portabatur [sella] gestatoria. Qui, nil in via consecutus, ad ecclesiae limen usque perducitur. Procedit obviam reliquiis digno cultu chorus monachorum ac clericorum, non tam ejus loci quam ex aliis ecclesiis confluentium. Deinde, ut moris est, concentu vulgi et cleri mixtim concrepante, regreditur. Missarum quoque solennitas ritu festiviore de ipso beato Heinrico inchoatur. At claudus ille inter agmina constipantium vix ecclesiae illatus, juxta altare, ubi reliquiae fuerant collocatae, deponitur. Videres in eo illud Isaiae compleri: Saliet sicut cervus claudus, et clara erit lingua [Col. 0135A] mutorum. Coeperunt enim nervorum ejus vincula solvi, pedes, cruraque extendi: illeque in oculis omnium prosiliens, quanto potuit vocis conamine, virtutem in se factam protestari. Sicque officium gressus, quod usus ab ipso nativitatis ejus exordio negaverat, gratia Christi per merita beati Heinrici reparabat. Vox in laude Dei utriusque sexus attollitur in altum: sanatus ante altare communicaturus sistitur; sicque ad propria cum parentibus regreditur.

13. Daemoniaci tres, unus masculus et duae feminae in eodem loco curati sunt: qui nomen Heinrici blasphemando ingeminantes frequenter, tandem cum stridore horrifico, sedes, quas tenuerant, reliquerunt. Unus eorum pertinacior ceteris, diu sancti nominis invocationi renitens, cum ad se [Col. 0135B] reliquias deferri cognosceret; modo, cum per se Heinricus venit, non subsistam, inquit: statimque cum clamore magno hominem possessum deseruit. Haec ipsa die adventus reliquiarum infra Missam gesta sunt.

14. Erat in territorio Merseburgensi mulier diu caeca, quae, familiaribus gressus suos regentibus, in occursum reliquiis ultra possibilitatem, spe recuperandi visus, properabat, nihilque salutis in via se recepisse, peccatorum suorum obstaculo adscribens, triduo pervigil et indefessa prece, Christi misericordiae januam pulsavit: tandemque lucis optatae suffragium per merita beati Heinrici obtinuit. Haec in eadem, qua prius, villa, diu vixit: tamque clarens omni terrae illi ejusmodi miraculum fuit, ut [Col. 0135C] nulli fere, maxime horum, qui tunc temporis fuere, incognitum esse possit.

15. Item inter occursantes a remotioribus terrae illius partibus, mulier quaedam non solum incessu privata, sed et totius corporis miserabili specie deformis et distorta a conviatibus vehiculo [1. viae sociis] trahebatur. Quae, de beati Heinrici patrocinio confidens, propter ubique jam vulgata virtutum ejus insignia, nomen illius assidua invocatione, cum oculorum manuumque extensione memorabat. Ideoque quod totis animi votis quaesivit, in itinere adhuc invenire meruit. Laxatis siquidem fibris, ac gibbi modo reflexo, totoque corpore in habilem redintegrato formam, vocem in se virtutis ostensae praeconam fudit; versisque in stuporem commeantibus, vehiculum [Col. 0135D] deserit, et laetantes de Dei magnalibus, laetior ipsa praecedens ad ecclesiam venit: ac vota [quae] pro recipienda sospitate factura venerat, jam ea potita, triduo illic morata solvebat.

16. In civitate Hallensi, quae duobus a Merseburgensi loco milliaribus distat, fuit matrona quaedam non ignobilis; quae, jugi fere dentium dolore vexabatur, adeo ut paulatim robore dentium absumpto, spem salutis assiduitas negaret doloris. Cumque noctis cujusdam initio vehementius acerbitate morbi stimularetur, cum gravi suspirio hanc prorupit in vocem: O beate Heinrice, qui omnium te quaerentium necessitati succurris, me peccatricem plena fide te invocantem, ne despice; sed fac, ut vel unius [Col. 0136A] noctis per tuum patrocinium perfruar quiete. His dictis, prae taedio, caput ad modicum reclinanti somnus obrepsit: statimque omnis, quo diu laboraverat, dolor funditus abscessit.

17. In Monasterio beati Petri, quod Merseburgensi civitati contiguum est, res talis accidit, cujus fere omnis congregatio meminit; ipseque frater, de quo sermo est, adhuc superstes inquisitus, cum gemitu referre consuevit. Cum festum beati Heinrici, pari voto, longe lateque, omnes terrae illius ecclesiae, ritu festiviore colendum exciperent; eadem, quanto vicinior, tanto in laude illius prompta, pro suo posse, coepit esse ornatior. Sed quia impossibile est ut, in prosperis quis, quamvis justus, quamvis sanctus, livorem effugiat, frater quidam, invidiae [Col. 0136B] stimulis actus, ejus sanctitati non timuit derogare, et modis omnibus, ejus, quantum in ipso fuit, reniti gloriae, in tantum, ut ea die cultiora quaeque (quia tunc custodis officio fungebatur), occultaret, et signorum grandium consonantiam praepediret. Sed non diu frater ille impune Dei, et beati Heinrici tulit offensam. Nam coepit subito toto corpore fere quinque sensuum officio privari: deinde animi rigore laxato, palam omnibus Dei judicium in se protestari, sicque necdum ad perfectum sanatus, aliquantulum in melius reparari.

18. Hoc, quod subjungam, ipso, de quo dicturus sum, Episcopo referente, Deo teste, cognovi. Cum Polonia jugum imperii, utpote gens rebellis et effera, et magis saltuum et paludum inviis quam [Col. 0136C] virium robore confisa, de cervice sua niteretur excutere: ad reprimendam ejus contumaciam gloriosus imperator Fridericus animum intendit. Cumque indicta generali expeditione, copiosus a diversis regni partibus contractus esset exercitus, Principes terrae illius, et omnis populus timore correpti, quippe qui regni vires contra se moveri; se autem impares et inexpertos peritiae belli videbant, ad placandam regis iram legatos mittentes, iterata subjectione prioris dissidii errorem corrigere omnimodis promittebant. Ad hoc ergo reverendae personae, miraeque prudentiae episcopum Plocensis ecclesiae Wernherum elegerunt, eumque cum donis regiam magnificentiam decentibus, ad Imperatorem Aquisgrani morantem, et ossa Caroli Magni levata [Col. 0136D] in thecis auro gemmisque confectis recondentem direxerunt. A quo diu repulsus, tandem interventu Principum in gratiam admissus, legatione ad votum peracta, cum reliquiis S. Henrici, aliisque donis ab Imperatore perceptis redit: et in nemore quod Xurbiae ac Poloniae terminis interjacet, mediante jam die, tentoria figi praecepit. Cumque post refectionem fessos ex itinere artus quieti dedisset, quidam in somno, regia veste circumamictus, et dextra sceptrum gerens illi adstitit, hisque verbis eum allocutus ait: Quid in hac vasta solitudine somno deprimeris? Quae tecum nesciens geris? Et dum ille perterritus, quisnam esset interrogaret: Ego sum, ait, Heinricus, Babenbergensis ecclesiae fundator [Col. 0137A] qui in temporalis vitae cursu, immortalitatis compendium a Domino promerui. In eo ergo, quo jaces, loco, ecclesiam nomini meo, prout tempus permittit, construe, sciens, procul dubio, processu temporis, divinum in eo servitium augmentari. Surgit igitur Episcopus statimque per famulantium ei manus certatim ruentibus lignis, in modum habilem fecit ecclesiam; sed de lapidum penuria, qui ibidem audiri, non videri consueverant, dum anxius circuiret Episcopus, casu baculum, quem ferebat, in aggestum terrae cumulum figens, lapidum copiam in similitudinum quadratorum reperit; sicque altare componens, Dei et beati Heinrici, sanctique Sigismundi Regis nomini dedicavit. Ubi nunc, multis adstipulantibus, major ecclesia construitur, ac monachicae [Col. 0137B] professionis Ordo inchoatur; quodque ille praedixerat, jam impleri videtur. Hac igitur occasione nomen beati Heinrici apud illas nationes in veneratione coepit haberi.

19. Quodam tempore cum non modica multitudo pauperum, variis languoribus oppressa, in ecclesia Merseburgensi non solum sanitatem corporis, sed et stipem importune petens confluxisset, populus, qui orationis causa advenerat, prout facultas permittebat, unicuique misericordiae manum porrigebat. Ubi rusticus quidam e proxima villa, cupiditate sordens, nervorum contractionem simulavit, et recurvato pede in medio languentium consedit. Quem, dum rei domesticae cura regredi compulisset, jamque, baculo innisus, ficto gressu extra limen ecclesiae [Col. 0137C] processisset, locum quaerit opportunum, ut, pede reflexo, expeditius, quo tendebat, perveniret. Sed Deo et beato Heinrico dignam ejus meritis poenam ingerente, miseriam quam ante simulaverat, jam dolore irrefragabili pede nati cohaerente, sentiebat. Quid ageret? Pudor dolorque conflictu pari in ejus mente decertabant. Pudor propalare rem gestam prohibebat; dolor confiteri cogebat. Vicit tamen timor. Et omnes, haec audientes, grandis apprehendit timor. Hoc itaque indicio cunctis claruit Dei famulum non solum votis pie quaerentium adesse, verum etiam talia praesumentibus districtum obesse; sicque deinceps perfidorum praesumptio talis cessavit.

20. Est ecclesia parochialis ecclesiae B. Petri in [Col. 0137D] veteri Castro contigua, juxta quam residens caecus quidam, audivit concentum popularium in reparatione cujusdam aegri devotissime congratulantium. Erat autem hic de terra et de gente Sclavorum: quibus simplicitas vel irrationabilitas, pravitate quadam ingenii, naturalis est adeo, ut vix vel tenuem fidei videantur habere scintillam. Quaerit ergo causam talis concentus. Cui, cum pro sanatione languentis haec fieri indicatum esset, ait: Iste Heinricus Teutonicus cum sit, solis Teutonicis gratiae suae praestat subsidium: mihi vero gentisque meae hominibus nihil unquam beneficii contulit. In risum ergo, qui aderant, excitantur. Quidam vero sanioris animi, ut ecclesiam petat pro salute sua rogaturus, [Col. 0138A] adhortantur. Ductus itaque, ubi reliquiae beati Confessoris servabantur, humi prosternitur: et paulo post pietatem Teutonici, Sclavus ipse, quam negari sibi querebatur, experitur. Coeperunt enim ab oculis ejus albedines in modum squamarum avelli, optatumque lucis suffragium in eo redintegrari. Unde gens illa, quae, ut dixi, rustica simplicitate et fidei pusillanimitate se sperni arbitrabatur, hoc beneficio fiducia speque resumpta, ultra omnes beatum Heinricum studio devotiori venerabatur.

21. Hujus rei, quam dicturus sum, tot fere testes habentur, quot fratres, qui tunc temporis fuere, apud praefatam B. Petri ecclesiam inveniuntur; qui eam tanto fidelius, quanto verius agnovisse contigit, attestantur. In quadam eorum villa, civitati [Col. 0138B] proxima, rusticus quidam, gravi tactus infirmitate, officium pedis unius amiserat, adeoque arentibus nervis ac carne praemortua emarcuerat, ut humana solertia vel studio in eo recuperari sanitatem, tam ipsi quam omnibus eum intuentibus, impossibile videretur. Unde, quod ab homine fieri desperabat, ab eo cui nihil est difficile sed solus restaurat universa, per beati Heinrici patrocinium, fide firma, spe solida, quaerens, ejus misericordiae januam fletibus assiduis, jejuniis crebris pulsavit, et tandem in formam pristini gressus restitui meruit.

22. In pago quodam, milliari uno a Merseburgensi castro distante, mulier surda et muta ab exordio nativitatis suae, a propinquis et civibus, misericordiae sinu fovebatur. A quibus, ad ecclesiam perducta, [Col. 0138C] nutibus et signis, quibus erga eam uti possibile fuit, ante beati Confessoris reliquias prona sterni jubebatur. Sed illa, jumento insipienti similis, pro se nil rogare noverat; vel quod essent reliquiae, aut quid gereretur, penitus nesciebat: cui tamen fidelium pro salute ejus in commune supplicantium oratio fidesque subveniebat; et per beati Heinrici suffragia, ut ipsa postea testabatur, in utroque corporis officio reformari meruit ex integro.

23. Cum excubiae sacrae a fidelibus circa thesaurum incomparabilem sine intermissione fierent, ita ut, aliis recedentibus, aliis venientibus, die noctuque fores ecclesiae non clauderentur, custos ecclesiae, inter oves lupos sub vellere ovium latentes non facile agnosci considerans, auferri furtim reliquias [Col. 0138D] metuebat. Ad quod praecavendum, ex quadris lapidibus facto satis habili reconditorio, eas in illo locavit. Cui etiam ostiolum ex pino, quod causa poscente claudi et aperiri posset, imposuit. Nocte ergo quadam, infra cursum matutinum lumen incautius eidem apponens, chorum, quem studiosius aliis frequentabat, ingreditur: sed paulo post fumum sentiens, et quid acciderit, animo praesago concipiens, ad locum festinus revertitur: invenitque ostiolum a flamma tangi et fumum dare, sed non laedi. Cujus haec meritis, nisi ejus cujus illic reliquiae servabantur, possunt adscribi? Poterant quidem, absque ligni et lapidis repositione, a raptu alieno, ipso mediante, servari: sed pius confessor [Col. 0139A] Dei, laborem et studium devote sibi obsequentium, noluit incassum deperire, ne vel in parvo detrimento januae viderentur contristari, ideoque in ligno, foci usui apto, vim virtutis suae ignem a Deo obtinuit oblivisci.

24. Mulier arreptitia de restibus connexa manus coram praedicto reconditorio, licet multum renitens, sistitur. Quae, daemone mugitum in aera dante seque ab Heinrico torqueri vociferante, satis ipsa torta liberatur. Visum est illi, ut praesentibus referebat, quemdam capite cano, barba prolixa, veste amietum regia, ex eodem loco processisse, et a se spiritum nequam pugnis, et minis extorsisse. Verum si cuncta [Col. 0140A] sigillatim, quae diebus singulis facta sunt, miracula persequi voluero, tempus me prius quam materia deseret: praesertim cum numero possibilitatem excedente, custos ipse ecclesiae, qui omnibus fere intererat, pauca de multis memoriae tradere se potuisse perhibebat. Hoc solum hic omittendum non est, quod de calice aureo, de quo supra dictum est, quem ob speciale devotionis suae indicium idem Imperator beato Laurentio confici jusserat, febricitantes aquae, vel alterius liquoris haustu curantur: praestante Domino nostro Jesu Christo, qui cum Deo Patre et Spiritu sancto vivit et regnat Deus per infinita saecula saeculorum. Amen.




[Col. 0139]
APPENDIX Eorum quae ad superiorem Vitam, ab Anonymo scriptam, ad S. Henrici recentiora beneficia, mantum, crucem, aliaque sacra cimelia; ad hodiernam solemnitatem, ad renovata pietatis Officia, ad templa et sacella erecta potissimum spectant.



CAPUT PRIMUM. De diplomatibus ex data Vita huc rejectis.
[Col. 0139B]

1. Huc rejecimus diplomata Vitae S. Henrici non satis apte innexa variis capitibus de quibus supra locuti sumus. Primum locum hic occupant, quae temporum ordine praecedunt, geminae Benedicti PP. VIII litterae ad S. Henricum, necdum Romae coronatum, et ad Eberhardum Bambergensem episcopum primum de ejus ecclesiae confirmatione datae, quarum priores scriptae dicuntur in mense Junio Indict. XI; datae vero »XII Kal. Februarii, pontificatus anno primo.« Non est satis pervium reperire finem pontificatus Sergii IV, aut initium Benedicti VIII, ut recte expendit Baronius ad annum 1012, quamvis ipse eo anno jam dicti Sergii obitum collocet, [Col. 0139C] atque adeo Benedicti in Pontificiam Sedem ingressum. Etenim si hoc diplomate recte signata sunt omnia, non potuit Petri cathedram conscendere Benedictus ante annum 1013 Indict. XI, qui istius anni character est: cum vero et scriptum et datum sit diploma anno primo ejus pontificatus, necesse est ipsum adhuc fluxisse mense Januario, seu XII Kalend. Februarii anni sequentis 1014, de qua re hujus loci non est plura investigare.

2. Inde fortasse non inepte quis colligat, diploma istud, praecedenti anno 1013 scriptum, a Papa Benedicto studiose servatum videri, ut id Imperatori ipsi, jam coronato seu coronando, sub principium anni 1014 offerretur in ipsa urbe Roma, quamquam solum Regis titulum praeferat. Conjectura est, quam [Col. 0139D] redargui facile patiar. Id obiter observo, quod sub finem summus Pontifex, non jam ad S. Henricum, sed ad solum »dilectissimum fratrem,« adeoque ad solum episcopum Eberhardum sermonem convertat: sed neque haec scrupulosius hic examinanda suscipimus. Diploma alterum, soli Eberhardo inscriptum, nullam temporis notam signat; at recte advertit Gretserus, ex iis quae asserit Benedictus se praesente [Col. 0140B] Bambergae facta fuisse, datum esse posteaquam Bambergam ipse venerat, nempe anno 1019, dum basilicam S. Stephani VIII Kal. Maii consecraverat, ut est cap. 23, apud nos num. 32; fortasse in ipsa urbe Bambergensi, priusquam in Italiam remearet. De tribus aliis posterioribus diplomatibus Clementis II, Leonis IX et Henrici III Caesaris, nihil est quod hic magnopere explicem.

3. Unum superest, dum de diplomatibus agimus, hac opportunitate indicandum, variam non nihil esse formam quae S. Henrici sigilla exhibet. Huc me adduxit diploma Henricianum, in maximo folio expanso, ad autographi normam exaratum, atque inter schedas nostras repertum, »datum VI Nonas Aprilis, anno Dominicae Incarnationis MIII, Indict. I, [Col. 0140C] anno secundo Domni Henrici Regis I. Actum Quidilingaburc,« quod hic integrum et quidem in aes incisum referrem, si id operae pretium esset: nota enim haec pridem sunt, et totum pridem exhibuit laudatus supra Schatenus in Annalibus suis Paderbornensibus ad dictum annum 1003, pag. 367.
[Col. 0140D] [Figure: [Figura] 7Kb]

[Col. 0141A] Neque de monogrammate hic mihi quaestio est, neque characterem examino cum de his alibi abunde dictum sit: in sigillis ea occurrit diversitas, quae curio orum id genus cimeliorum oculos subire mereatur. Eam observavi, praedicti apographi sigillum conferendo cum altero Bambergensi, pridem ad nos transmisso, quorum ectypa hic subjiciam. Sic exprimitur S. Henricus in diplomate Quidlingburgensi; cujus sigillum revulsum jam hic exhibitum atque alteri applicatum pridem notavit Papebrochius, tom. III Junii pag. 79, quod ex nostro producimus.

4. Ab hac forma non parum discrepat sigillum alterum quod anno 1699 nobis delineavit supra laudatus Joannes Franciscus Xaverius Eppenauer, archivi Bambergensis tum substitutus registrator [Col. 0141B] juratus, uti manu propria subscripsit et testatum voluit XVIII Maii ejusdem anni, hisce verbis: »Ego infrascriptus testor manu propria, quod sigillum praesentis formae secundum originale (manu propria Imperatoris S. Heinrici, et sigillo isthoc cereo roboratum, Calendis Novembris Frankonofurti anno Dominicae Incarnationis MVII, vigore cujus, ut formalia latina sonant, suae paternae hereditatis locum, Babenberc dictum, consentiente atque rogante dilectissima conjuge sua Chunigunda regina, in sedem et culmen episcopatus sublimando provexit) fideliter delineaverim.« Est autem sigillum S. Henrici forma nonnihil a priori diversa, in hunc modum effigiatum:
[Col. 0141C] [Figure: [Figura] 7Kb]

[Col. 0141D] 5. De alterutrius majori aut minori sinceritate ex his duobus duntaxat exemplaribus nihil tuto decerni posse video; sufficiat mihi utrumque, ne hic subinde pereat, exhibuisse, ut quibus plura ad manum sunt, accuratiorem disquisitionem instituant. Habe modo promissa diplomata, ex anonymi opere huc remissa, quae satis erit integre reddidisse ut ab Anonymo edita sunt; cum sola duo prima ad S. Henrici tempora spectent, abunde jam explicata, praeter pensionem annuam Romano Pontifici pendi solitam, de [Col. 0142A] cujus permutatione cum territorio Beneventano vide Annales Baronii ad annum 1053, numero 1, ut haec facile praeteriri hic possint.



Confirmatio privilegiorum ecclesiae Bambergensis a Benedicto VIII summo Pontifice. Legendae caput 24.

6-9. Benedictus servus servorum Dei, dilectissimo sibi in Christo semper Domino, et serenissimo Regi Heinrico a Deo coronato, suoque spiritali filio, Eberhardo quoque confratri et episcopo suo, sanctae videlicet Babenbergensis ecclesiae venerabili episcopo aeternam in Domino salutem, et Apostolicam benedictionem. Inter omnia . . . . Reliqua vide apud nos in Benedicto VIII. EDIT. PATROL.





Litterae Benedicti Papae ad Eberhardum primum ecclesiae Bambergensis episcopum. Legendae caput 25.
[Col. 0142B]

10-12. Eberhardo primo quoque Babenbergensis ecclesiae episcopo idem Papa Benedictus scripsit epistolam de confirmatione ejusdem episcopii, in hunc modum. »Benedictus Episcopus servus servorum Dei, dilectissimo in Domino Jesu Christo filio Eberhardo, sanctae Babenbergensis ecclesiae venerabili episcopo perpetuam salutem. Quandocumque nostrae apostolicae corroborationis pie exposcitur suffragium,« etc. Vide ubi supra.





Litterae quibus Clemens II Papa ecclesiae Bambergensis privilegia et immunitates confirmavit. Legendae cap. 16.

13-17. Clemens episcopus servus servorum Dei, [Col. 0142C] sacratissimae nostrae Babenbergensi ecclesiae in filiis et filiabus ejus, clero videlicet ac populo, perpetuam in Domino salutem. Dispensatio saeculorum . . . Vide Patrologiam in Clemente II.





Leonis IX diploma de privilegiis ecclesiae Bambergensis, praesertim de Pallio, et quoties eo uti possit Episcopus. Legendae cap. 17.

18-20. Post hujus, piae memoriae, Clementis felicem excessum, cum Damasus Papa, qui et Poppo Brixiensis prius Episcopus, sedisset triginta tantum dies, Leo IX, qui et Bruno, a supra dicto Heinrico tertio Imperatore electus, et centesimus quinquagesimus secundus Papa constitutus, in signum benignitatis quam erga Babenbergensem locum habuit, Hartwico III Episcopo Pallium direxit ab Apostolica Sede, [Col. 0142D] scribens ei epistolam in haec verba: »Leo Episcopus servus servorum Dei Hartwico Babenbergensis ecclesiae venerabili episcopo, perpetuam in Domino Jesu Christo salutem. Si pastores ovium,« etc. Vide apud nos in Leone IX.





Adventus Leonis IX in Germaniam. Confirmantur ab eodem ecclesiae Bambergensis privilegia. Legendae cap. 18.

21-26. Idem quoque Praesul Apostolicus, invitante Heinrico Imperatore, Theutonicas partes adiens Ratisponam venit, sanctumque Wolfgangum ejusdem urbis Episcopum de tumulo levavit, inde Babenberc cum ipso Imperatore populoque pronuntiari mandavit, et sua auctoritate illa confirmavit. Cujus nimirum confirmationis [Col. 0143A] descriptio in hunc modum se habet. »Leo Episcopus servus servorum Dei Hartwico Babenbergensi Episcopo, sibique canonice in sede episcopatus successori in perpetuum, aeternam in Domino salutem. Cum exigente cura pastorali,« etc. Vide ubi supra.





Henrici Imperatoris II, Regis III constitutio, qua ecclesiae Bambergensis privilegia confirmantur. Legendae cap. 19.

27. Nec minus ipse Rex praefatus Heinricus III, Chunradi Imperatoris filius, dudum, Patre vivente, Rex constitutus, ordinationis suae anno XII, regni autem primo, ad confirmandum Babenbergense episcopium, privilegium quod subjunctum est scribi jussit, superstite adhuc Eberhardo primo ejusdem sedis Episcopo. [Col. 0143B] »Heinricus, Dei favente clementia, Rex. In examine Dei cuncta conspicientis aequale meritum credimus fore dantis et corroborantis. Credimus etiam ad regalem nostram majestatem pertinere totius regni curas, praecipueque omnium sanctarum Dei ecclesiarum commoda considerare, et omnia eis adversantia sub omni festinatione abolere, ne vel gravi incommoditate vilescant, vel qualibet, pro nostra culpa, orta occasione, a pristino cultu et religione recedant: quatenus, dum haec pro amore pariterque timore Dei fideliter peragimus, illorum qui haec pio affectu Deo contulerunt, meritis et gloriae communicemus. Proinde omnibus in Christo fidelibus, scilicet tam futuris quam praesentibus, notum esse volumus qualiter ob hanc spem, per interventum dilectissimae [Col. 0143C] matris nostrae Gisilae Imperatricis Augustae, pro amore etiam dilecti fidelisque nostri Eberhardi, primi sanctae Babenbergensis Ecclesiae episcopi, eumdem locum a divo Imperatore Heinrico secundo, pro sua suorumque anima in episcopatum, divina inspirante clementia, perfectae fidei charitatisque devotione, in honore Principis apostolorum Petri et S. Georgii martyris sublimatum, consensu fidelium nostrorum sancimus, et, omni contradictione remota, regalis nostrae majestatis auctoritate corroboramus; omnes etiam res mobiles et immobiles ejusdem sanctae Dei ecclesiae, quas ipse divus Imperator pro ardore coelestis patriae ibidem larga manu contulit, ea ratione confirmamus, ut fidelis noster Eberhardus ejusdem loci primus Episcopus, ejusque in [Col. 0143D] perpetuum successores secura eas tranquillitate possideant, et liberam potestatem habeant, et res, et proprietates ejusdem ecclesiae cum consensu cleri et populi ordinare, componere, et augmentare.

28. »Nostra quoque auctoritate sancimus ut, in abbatiis, monasteriis, comitatibus, foris, mercatibus, monetis, naulis, teloniis, castellis, villis, vicis, areis, servis, ancillis, tributariis, decimis, forestibus, silvis, venationibus, piscationibus, molendinis, aquis, aquarumve decursibus, campis, pratis, piscinis, terris cultis et incultis, libris, argento et auro, gemmis, vasis, ornamentis, vel aliquibus utensilibus in cultum et religionem Dei ibidem collatis, et in omnibus terminis rebusque ejusdem ecclesiae, aut [Col. 0144A] quidquid ad praesens illud pertinet vel ex his amplificari potest, nulla sit infestatio tyrannorum, nulla potestas irruat ibi per violentiam, nullus ibi comes aut judex legem facere praesumat, praeter Episcopum ejusdem loci, omnisque possessio Deo famulantium ibi pro immunitate habeatur. Sit ille Episcopatus liber, et ab omni extranea et iniqua securus potestate: quatenus, ibidem Deo famulantes, et primi constructoris memoriam digne celebrare, nosque fautores et corroboratores possint et velint Deo precibus suis commendare. Et, ut haec nostrae auctoritatis traditio firma et inconvulsa permaneat, hoc privilegium inde conscriptum manu propria corroborantes, sigillii nostri impressione jussimus insigniri.«



CAPUT II. De recentiori per S. Henricum Ecclesiae Bambergensis patrocinio.
[Col. 0144B]

29. Praemissis antiquioribus sancti Imperatoris miraculis hanc appendicem subjungo, quam totam accurate collegit digessitque laudatus supra toties R. P. Nicolaus Pottu, collegii nostri Bambergensis dignissimus Rector, in sanctissimorum Conjugum, ecclesiae Bambergensis fundatorum, gloriam, ac duorum insignissimorum Praesulum, ipsorum clientium, meritam commendationem. Virum interrogaveram, nullamne Bambergenses miraculorum postremis hisce saeculis per Sanctos patratorum rationem habuissent, quorum elenchus hic etiam adnecti posset? Voce muta, ut ita loquar, respondit, praedictam appendicem [Col. 0144C] seu tractatum submittendo, quem, licet arbitrio meo plane reliquerit, intactum ego et integrum reddendum censui, ut pote ex iis monumentis concinnatum quibus nec addendum quidquam nec demendum existimaverim: et quamvis Henriciani favores, seorsim a caeteris, in pauciora contrahi potuissent, tam praeclara nihilominus visa sunt virtutum exempla, a binis Bambergensis ecclesiae Episcopis, S. Henrico potissimum opitulante, orbi Catholico exhibita, ut hic locum habere mereantur. Ex ipsa narratione, a Pottuvio recte concinnata, intelligitur totius rei oeconomia, cui hic titulus praefixus est.



Favores a S. Henrico coelitus praestiti duobus Episcopis Bambergensibus.

[Col. 0144D] 30. »Postremis hisce saeculis, quibus haereses in Germania grassatae sunt atque etiam Franconiam magna ex parte infecerunt, S. Henricus cum virginea sua conjuge specialem ecclesiae Bambergensis a se olim fundatae curam gerere visus est; dum aliquot Episcopos Bambergenses, duos praesertim, sibi singulariter devotos, nimirum Nythardum episcopum XLVI, et Joannem Godefridum episcopum XLVIII extraordinariis quibusdam favoribus prosecutus est, atque eadem opera ecclesiam Bambergensem, mediante zelo horum duorum Praesulum, ab infelicissima haereseos et flagitiorum servitute vindicavit. Quae hic narrantur desumpta sunt potissimum ex Friderico Fornero, scriptore Episcopis illis coaevo et [Col. 0145A] familiari: cujus viri aliqualem notitiam praebet inscriptio sepulchri ejus Bambergae in templo parochiali S. Martini, quae talis est: »Reverendissimus in Christo Pater ac Dominus Fridericus Fornerus sac. Theologiae Doctor, episcopus Hebronensis, suffraganeus Bambergensis, ac ibidem in spiritualibus Vicarius Generalis, sacrae Caesareae Majestati, ac Serenissimo Bavariae Duci a consiliis, integritate vitae, zelo religionis, legationibus obitis, consilii prudentia, ac vivo verbi Dei eloquio librisque editis orbi notus, pie in Domino obiit anno MDCXXX, V Decemb.«

31. »Huic elogio consonat historia manuscripta collegii Soc. Jesu Bambergae eodem anno MDCXXX, ubi inter caetera de illo dicitur: »Vir erat boni [Col. 0145B] communis amans, et a virtute litterisque plurimum commendatus . . . . sub infula vitam duxit religiosam.« Hic igitur Suffraganeus edidit opusculum cui titulum fecit: Duo specula Principis ecclesiastici, e duorum laudatissimorum Praesulum ac Principum, Joannis Godefridi anno MDCXXII, XXIX Decemb., et Nythardi anno MDXCVIII, XXVI Decemb. piissime defunctorum rebus praeclare gestis heroicisque virtutibus potissimum conflata atque concinnata, et quatuor concionibus funebribus ad eorumque sepulturas et exsequias, in ecclesia cathedrali Bambergensi, lingua vernacula habitis, latine scriptis, publicae luci et imitationi data et evulgata a Friderico Fernero, etc. Ingolstadii, typis Gregorii Hoenlin, anno Christi MDCXXIII. Ex hoc [Col. 0145C] auctore pleraque, quae hic adducuntur, deprompta sunt. Quae ex aliis fontibus hausta fuerunt, suis locis indicantur. Ordimur a Nythardo, qui aetate prior est.

32. »Nythardus, ex nobili Franconiae prosapia de Thungen, cum in ecclesia cathedrali Herbipoli jam fuisset perfunctus officio decani, et modo ageret ejusdem ecclesiae Praepositum, divino consilio, intercedentibus utique SS. Henrico et Cunegunde, quibus erat specialiter addictus, amplissimae praepositurae suae residentia in postremis habita et valedicta, translato domicilio, Bambergam commigravit, ibique primam junioris instar canonici residentiam auspicatus, uno propemodum eodemque anno, decurso residentiae, quod vocant, tirocinio, capitulo [Col. 0145D] annumeratus, cathedralis ecclesiae decanus electus, vita functo Ernesto Praesule, unanimi concapitularium dominorum consensu, sine scrutinio, per Spiritus S. inspirationem, omni populo a summo usque ad minimum jubilante, episcopus electus fuit XIV Novemb. anno MDXCI.

33. »Et, quod mirum visu atque auditu, ad hoc summum animarum regimen ut se rite disponeret, quamprimum Bambergam accessit, mutato veteri canonicorum minus decente habitu, et omni pristina conversatione penitus abdicata, sic a se ipso distare coepit, ut, omnium censura et judicio, in alium hominem, qui secundum Deum creatus, translatus esse, ideoque coelestium donorum, quae descendunt [Col. 0146A] a Patre luminum, capacissimus effectus esse crederetur. Rara haec mutatio in vestibus, in moribus, in famulitiis, in domestico splendore, in quotidiana conversatione, in omni negotiorum tractatione, omnibus qui eum pridem noverant prodigio similis habebatur. Exinde innotuit efficacia patrocinii SS. Henrici et Cunegundis, quorum cultui et imitationi totum se dabat. Vitas ipsorum non solum assidue lectitabat, sed etiam ambas ex antiquo codice ms. ipsemet, apographi functus officio, manu sua descripsit.

34. »Horum patronorum exemplis incitatus, et divino fretus auxilio, opus prorsus arduum, et in istis rerum temporumque circumstantiis, ut summi etiam viri judicabant, factu impossibile aggressus [Col. 0146B] fuit, scilicet reformationem ecclesiae Bambergensis, quam haeresis ferme totam occupaverat et foede contaminaverat. Nam in primis in ipsa urbe Bambergensi totus senatus civicus, exceptis duobus, Lutheranam sectam non solum pertinacissime tuebatur, sed et praecipui ditiorum optimatum totius communitatis civium, numero circiter quinquaginta, conjuraverant, velle se potius cum bonis omnibus domicilium alio transferre, quam manus dare. In aliis plerisque dioeceseos civitatibus et oppidis ne unicus quidem Catholicus civis reperiebatur. Nihilominus ut Imperialem hanc ecclesiam, sanctorum Henrici et Cunegundis nobilem filiam, e luporum faucibus eriperet, pastor hic non minus prudens quam fortis nihil intentatum reliquit.

[Col. 0146C] 35. »Re prius communicata cum Matthia Romanorum Imperatore, cum Wilhelmo Duce Bavariae, et cum nonnullis aliis orthodoxis Principibus, ac suo cathedrali capitulo, primo omnium ministros Praedicantes, qui, nescio quorum conniventia, complures Bambergensis ditionis parochias occupaverant, ejecit. Deinde potestatem exercuit contra ludimoderatores, qui uti in plerisque civitatibus et oppidis haeresi erant infecti, ita et haereses pueris instillabant, qua Lutheri catechismum illis inculcando, qua cantiunculis ab ecclesia Catholica rejectis eos depravando, et aliis mille modis perversa dogmata inserendo. Hos igitur tanquam exitiales floridae juventutis corruptores amovit, iisque Catholicos sub rogavit. Ulterius deinde progressus, praefectos omnes, [Col. 0146D] quaestores omnes, judices locorum omnes, scultetos omnes, consules et civicos senatores omnes, qui Catholicae religioni manus dare et eam profiteri abnuerent, loco movit, et alios eorum vice substituit.

36. »Hoc veluti praeludio totius dramatis praemisso, conversionem ipsam subditorum provide auspicatus fuit, et, inter innumeras libertinorum querelas, contradictiones, turbas, seditiones, acatholicorum principum comminationes et persecutiones, per plures annos fortiter prosecutus fuit. Et cum ad grande hoc molimen magni sumptus requirerentur, ne nervus rei bene gerendae deesset, impensas circa suam personam, raro exemplo, ubicumque [Col. 0147A] poterat, constrinxit. Aulicorum famulorum numerum ad tantam redegit paucitatem, ut vix Imperii Principis dignitatem tueri videretur. Fastum omnem et pompam respuebat, et victitabat tanta frugalitate, privatim praecipue cum pranderet aut coenaret, ut, tribus ad summum ferculis vulgaribus contentus, religiosum potius in claustro, quam Episcopum et Principem in palatio repraesentaret.

37. »Econtra ubi divinus cultus, aut animarum reductio agebatur, nullis parcebat impensis. Sic ad excitandum et promovendum in juventute ardorem addiscendae doctrinae Christianae, in sola munuscula catechetica, scilicet catechismum Canisii, et ejusdem libellos de praeparatione ad confessionem et communionem, precationum formulas, rosaria, imagines [Col. 0147B] et alia ejusmodi coemenda ingentem pecuniae vim ex proprio peculio profudit. Sum oculatus testis, imo et cooperator exstiti, quando una vice tria florenorum millia in hunc finem Augustam destinavit, ut aliud nihil quam sacra ejusmodi amuleta, et excitatoria puerorum apophoreta compararentur. Quae cum appulissent, omnia, intra unius hebdomadae spatium, per omnes hujus ecclesiae parochias, admonitoriis adjunctis litteris, liberalissime dispersit.

38. »Non deerant e pecuniae foeneratoribus, qui oggannirent, immodicas nimium expensas in reformationem dioeceseos erogari, quando, cum tempore magis opportuno, omnia minore sumptu perficienda venirent; quibus ille dedit responsum Principe ecclesiastico dignum: »Ecclesiae meae bona temporalia, [Col. 0147C] inquiebat, utilius numquam dispensabuntur, quam si ad ampliandam Dei gloriam, et animarum salutem promovendam atque propagandam insumantur. Quem enim alium in finem S. Heinricus ecclesiam suam tantopere locupletavit?« Pastorali hac vigilantia et liberalitate, nec non laborum et contradictionum invicta tolerantia, laudatissimus hic Praesul tantum effecit, ut intra septennium, haeretica lues ex tota ferme dioecesi fuerit profligata, et orthodoxa fides in eam reducta; et sic multa millia hominum non solum tunc viventium, sed etiam posterorum, ab interitu vindicata sint.

39. »Qui Praesulis zelus quam acceptus fuerit S. Heinrico, et quanti apud Deum meriti, colligi ex [Col. 0147D] eo potest quod coelestis Paterfamilias fidelem hunc in vinea Domini operarium, sub vitae vesperam, per ipsummet S. Imperatorem, ejusque sanctissimam conjugem, ad mercedem aeternam tam egregii laboris recipiendam, favore extraordinario vocare dignatus fuerit. Rem istam memorabilem Fornerus pag. 110, verbis sequentibus refert: Rem prorsus stupendam, inquit, virissimam tamen vobis referam; unde liquebit quis ei imminentem ex hac vita transitum vaticinando significarit. Anno MDXCVIII, qui ei fatalis fuit, cum, in festivitate S. Heinrici Imperatoris, mane pontificali ritu sacris operatus esset, a prandio vitam ejusdem Sancti, sedens in oratorio suo, lectitabat, fenestras e regione cathedralem [Col. 0148A] ecclesiam spectantes, aurae captandae causa, apertas habens. Contigit inter legendum ut adversum campanile, ubi grandiores S. Heinrici et S. Cunegundis campanae pendent, perspiceret, ibique, superioribus e fenestris, S. Heinrici et S. Cunegundis imperiali habitu atque corona, uti pinguntur, simulacra immensa luce coruscantia, et sanctum quidem Heinricum manu sibi annuentem cerneret.

40. »Visio ista horrorem primo incussit maximum; quem tamen, ubi se paululum collegisset et sanctis illis Patronis obnixius commendasset, superveniens interius mentis affusa consolatio sine mora expulit et abstersit. Ut autem rei veritatem penitus indagaret ac certius cognosceret, una cum aedituo [Col. 0148B] cubicularium unum, post alterum eo submisit, ut quisnam in turri esset et ipsi cognoscerent. At illi quidem neminem penitus ibi se vidisse renuntiarunt, cum omnia perlustrassent; visio tamen illa permansit, illis praesentibus, tametsi nihil uspiam praeter horrorem quemdam insolitum persentiscerent, nec quid sibi episcopus vellet, intelligerent. Et cum se tertio ostendisset eadem apparitio, tandem omnino disparuit. Contigit vesperi ut cum ipso, de more, per hortum ambulando, matutinas cum laudibus preces ante coenam persolverem; quibus ad finem decursis, verbis hisce me allocutus est: Quaestio est ad te, doctor Fornere: si Sancti cuipiam appareant, et manibus quasi annuendo ad se vocent, quid significare existimas? Optimum omen, inquiebam, esse [Col. 0148C] duco: signum est Sanctos eum, quem vocant, in suum consortium brevi adoptaturos. Et id colligere est ex variis apparitionibus Sanctorum, quas refert S. Gregorius Magnus in libris Dialogorum. Sic Ursino presbytero apparuerunt SS. Apostoli Petrus et Paulus, et eum ad coelestia evocarunt.

41. »Sic Probo episcopo Reatino S. Juvenalis et S. Eleutherius Martyres obitus diem praenuntiarunt. Sic Arnulpho Suessionensi episcopo S. Michael Archangelus obitus diem praedixit. Sic Aredium, referente S. Gregorio Turonensi, S. Martinus et alii apparentes ad gaudia Beatorum invitarunt. Hae tunc temporis historiae mihi occurrebant. Ad quae ille: Recte judicasti. Dicam tibi quid ante aliquot horas, hodierno etiamnum die, mihi contigerit: Et rem [Col. 0148D] omnem, uti jam recensuimus, per ordinem exponebat. Et interpretatione visionis de instanti morte sua luculenter explicata, tandem ipsemet subjungebat: Audio similem visionem oblatam antecessori quondam meo, Wigando Redwitio (fuit is Episcopus Bambergensis quadragesimus, eo tempore quo haereses totam Germaniam populabantur; qui Luthero et ejus asseclis, si quis alius, strenuissime restitit, et ejus paradoxa ab ecclesiae hujus ovili, quibuscumque poterat, remediis profligavit). Is porro eodem anno e vivis esse desiit. Videbis, inquiebat, idem et mihi eventurum. Nam in hujus anni fidem non ero supervicturus. Dixit, et verbo respondit eventus paulo ante finem ejusdem anni MDXCXIII.

[Col. 0149A] 42. »Interea temporis summa et unica ejus cura fuit se sanctorum Patronorum consortio, ad quod ab ipsismet gratiosissime invitatus fuerat, dignum reddere. Restabant tunc temporis aliquot adhuc oppida, ut Hochstadiense, Hertzogenauracense, Oberscheinteldense, Burckunstadiense cum nonnullis pagis, in quibus reformatio quidem, et errantium ad Ecclesiae unitatem reductio jam inchoata, necdum tamen ad optatum finem perducta erat. Arbitratus igitur se sanctis Fundatoribus acceptissimum venturum, si ecclesiam ab ipsis fundatam, sine macula haeresis praesentare illorum conspectui posset, tota virium contentione in id perficiendum incubuit: et quod in votis habebat, est assecutus, Domino fidelissimi sui servi conatibus favente, et evidentibus [Col. 0149B] gratiae divinae subsidiis cooperante.

43. »Praeterea, cum sibi a S. Heinrico e turri manu annuente, denuntiari crederet illud Regum 4, cap. 20: »Praecipue domui tuae; morieris enim tu et non vives,« coepit omnia rite ordinare, tam quoad temporalia quam quoad statum animae suae. Peccata sua eleemosynis redimere cupiens, in omnia templa et monasteria pauperum religiosorum, in hospital a et nosocomia largissimas eleemosynas destinavit: aliis quoque Christi pauperibus pecunias sine numero dispertiri curavit. Et postquam Herbipoli (quo propter negotia tanquam Praepositus illius ecclesiae concesserat) in morbum incidisset, tam mihi, quam aliis toto morbi tempore ipsi adstantibus, liberam de omnibus bonis suis, in horreis, in [Col. 0149C] penuariis, in aere praesenti, quascumque vellemus, eleemosynas ad libitum nostrum pro anima sua, pauperibus et locis piis dispertiendi facultatem concessit, haec saepe iterans verba: Quidquid pro anima mea eleemosynarum erogaveritis, ego ratum habebo.

44. »Idque praesentibus etiam ecclesiae imperialis Bambergensis duobus Praelatis, qui Herbipolim ideo descenderant, ut eum in morbo suo inviserent et consolarentur, pluries iteravit, addens non semel: Peccata mea gravissima sunt, et numero propemodum infinita: multis proinde et magnis eleemosynis diluenda. Ultimam suam voluntatem exposuit, ut sequitur: Omnia mea bona, inquit, de quibus ut [Col. 0149D] peculio proprio, majori ex parte hereditario, disponere possum, in tres partes dividi volo. Prima detur Ecclesiae; altera pauperum usibus impendatur; tertia cognatis meis cedat, quos inter praecipuos esse volo eos qui in studiis adhuc versantur; et fratris filios minorennes, ut in Catholica religione valeant educari. Nollem autem, de bonis Ecclesiae, mihi sanguine junctis quidquam elargiri, nisi ex patrimonio meo suppeteret, ut eis benefacere possem: scio enim ecclesiastica bona illis non deberi. Addidit in fine, sepeliri se velle in ecclesia cathedrali Bambergensi, sine pompa, et quam minimo fieri posset sumptu.

45. »Ceterum quam exacte se ad beatam mortem praeparaverit, et quam pie illam oppetierit, Fornerus [Col. 0150A] pluribus paginis exsequitur. Demum concludit: Candide fateor, et quod res est, edico. Plurimis, qui pie admodum ex hac vita emigrare credebantur, adfui in extremis: sed neminem adhuc vidi in hodiernam diem, imo et vix audivi similem hominis jam morituri pietatem, qua ille diem suum clausit extremum. Tantum momenti et efficaciae ad bene moriendum habuit patrocinium SS. Heinrici et Cunegundis, et eorumdem gratiosa apparitio, devotum sibi clientem ad beatam aeternitatem invitantium. Videtur etiam hoc loco commemoranda alia visio Praesuli huic aliquot ante mortem horis oblata, qua certior factus fuit de futuro quondam successore suo, qui ea quae ipse pro bono ecclesiae Bambergensis recte coeperat, strenue erat prosecuturus. Refert vaticinium illud [Col. 0150B] saepius laudatus Fridericus Fornerus in citato tractatu, Duo specula Principis ecclesiastici, et in concione secunda funebri de Joanne Godefrido ab Aschausen, pap. 60, ubi sic scribit:

46. »Cum Illustrissimus et Reverendissimus Bambergensis episcopus Nythardus, laudatissimae memoriae, anno MDXCVIII in ipsa S. Stephani festivitate, qua in vivis esse desiit, mane sacrificio interfuisset, ego, qui ei semper aderam, nostrum Joannem Godefridum, qui nudiustertius ex Galliis domum redierat, ad eum in lecto decumbentem, multis praesentibus, introduxi: quem cum ingredientem conspexisset, ad me conversus: Qualemnam, inquiens, episcopum mihi adducis? Ego illi: Illustrissime Domine, est juvenis Canonicus Joannes [Col. 0150C] Godefridus ab Aschausen, paucos ante dies ex Gallia domum redux. Ejus itaque manu apprehensa: Iste, inquit, post paucos annos condecorabit sedem episcopalem S. Ottonis. Et post haec verba conticuit meditabundus aliquantisper: ac demum de reditu ei est congratulatus. Recordabatur ejusmodi verborum non raro Illustrissimus noster Joannes Godefridus, piae memoriae; vetabat tamen aliis evulgari.

47. »Hucusque verba Forneri pag. 60, qui supra pag. 11 retulerat, piissimam ejus matrem Brigittam de Zobel, dum filiolus ejus adhuc in cunis vagiret, nocte quadam, cum pridie sacram Eucharistiam sumpsisset, et filium suum Christo et Matri ejus devotius commendasset, mitra et habitu pontificali [Col. 0150D] ornatum, ac miro fulgore coruscum ante se stantem conspexisse. Erat laudatus juvenis, qui tunc agebat annum aetatis vigesimum quartum, S. Heinrico specialiter devotus; et eidem Sancto, ut merito creditur, apprime charus, non solum ob devotionis teneritudinem, sed vel maxime ob similitudinem castimoniae, qua juvenis supra communem modum effulgebat, et non ita pridem Herbipoli, ubi studiis vacabat, ejusce virtutis specimen dederat immortali memoria dignum. Fornerus in concione prima funebri pag. 26, illud ita refert:

48. »Rem admirandam, verissimam tamen, vobis memorabo. Joannes Godefridus ab Aschausen in adolescentia sua, ut nemo non novit, formosissimus [Col. 0151A] erat et venustissimus; pereleganti quoque corporis constitutione: qua occasione humani generis hostis haereditarius arrepta, ejus virgineae puritati hoc stratagemate insidias struxit, et pedicas objecit. Feminae quaedam ex gynaeceo magni nominis et illustris conditionis, instigante cacodaemone, insigni ejus forma et pulchritudine captae, honoris specie ad convivium invitarunt: ubi, cum eum qui curam ex officio gerere debebat, nil mali suspicantem ex industria inebriassent, cubitumque ductari jussissent, ea nocte adolescentem quoque apud se retinere voluerunt, quia, nec ipse mali quidpiam subesse ratus, cum dormitum jam concessisset, libidinosa illa diaboli organa clam taciteque lectum ejus accesserunt, et verbis pariter lascivis, et quibuscumque [Col. 0151B] poterant titillationibus ad res nefarias eum sollicitare coeperunt. Quid pudicissimus adolescens? Horrendum vociferans, e lecto, ut erat, lineis caligis et indusio vestitus prosiliit, e manibus illarum erupit, ostium domus festinanter petiit, et, relictis omnibus post se vestimentis, ad domum cujusdam amici venit, ibique quod reliquum erat noctis, Deo gratias agens pro obtenta castitatis palma, quiete pergit . . . . .

49. »Clericus tandem initiatus, majore solertia corporis et mentis castimoniae sibi invigilandum existimavit; idque tanto diligentius, quanto majores tum temporis corruptelae passim vigebant . . . . . . . Vix aevo nostro inventus est similis illi, qui tanto virgineae puritatis zelo conservaret legem Excelsi. Hujus [Col. 0151C] igitur castimoniae aliarumque, quibus illa stipari solet, virtutum fragrantia delectatus S. Heinricus videtur Joannem Godefridum selegisse, et a Deo obtinuisse pro sua Ecclesia episcopum, seu instrumentum maxime idoneum ad restituendum pudorem, qui non tantum in populo, sed etiam in clero, miserandum in modum collapsus fuerat. Unde cum, anno MDCIX, XLVII episcopus in extremis ageret, virginei conjuges S. Heinricus et Cunegundis in turri ecclesiae cathedralis denuo se conspiciendos et pro eligendo novo praesule sollicitos exhibuerunt.

50. »Id quod in opusculo, cui titulus: Luctus publicus Franconiae ob immaturum e vita abitum Joannis Godefridi, edito a collegio Societatis Jesu [Col. 0151D] Herbipoli anno MDCXXIII, pag. 3, hisce verbis refertur: SS. Heinricus et Cunegundis paulo ante ejus electionem visi urbem e turri circumspicere. Quam apparitionem poeta sic exprimit:

Quem patriae Pater
   E censu Superum gravi
Heinricus, lateri virgine conjuge
   Adfixa, venerabiles
Acquisisse viros inter, episcopum
   Fama diditur integra:
Urbem dum propriam, turrigera e domo,
   Circumfundere lumina
Visus, quando abitum fata superstitis
   Urgebant fera praesulis.

[Col. 0152A] 51. »Nemini tunc in mentem veniebat, in electione episcopali ex urna proditurum Joannem Godefridum, tum quia is erat ex junioribus capitularibus, tum quia suffragia collimabant in Joannem Christophorum Neustetter dictum Sturmer, ecclesiae imperialis decanum. Sed suffragium S. Heinrici pro cliente suo Joanne Godefrido apud Deum demum praevaluit. Hinc, etiamsi memoratus decanus primo statim scrutinio in episcopum electus fuisset, noluit tamen dignitatem admittere. Et, licet a toto capitulo instanter rogaretur et urgeretur ad consentiendum, non tantum secundo et tertio, sed etiam quarto recusavit. Cumque haec lucta diu teneret, demum, ipsomet decano praeeunte, ex inspiratione Spiritus sancti et unanimi consensu dominorum capitularium [Col. 0152B] Joannes Godefridus ad Aschausen salutatus fuit episcopus Bambergensis XXI Julii, anno MDCIX. Electionem hanc, speciali Numinis providentia, in bonum Ecclesiae Bambergensis, opis admodum indigae, dispositam ac ordinatam fuisse, communis erat peritorum persuasio.

52. »Eminentissimus cardinalis Bellarminus in prima epistola ad Joannem Godefridum episcopum Bambergensem nuper electum, data IV Novemb. MDCIX, ita scribit: Illustrissime ac reverendissime domine, a Domino factum est istud; et est mirabile in oculis nostris. Nuntius de electione iliustrissimae et reverendissimae Dom. vestrae laetificat universam civitatem Dei. Dolebamus oppressionem nobilis Ecclesiae Bambergensis: et cum non succurreret aptum [Col. 0152C] remedium, a Domino auxilium precabamur. Sed pius dominus fecit superabundantius quam petere aut intelligere poteramus. Superest nunc ut, qui coepit in vobis opus bonum, ipse perficiat, et per vos Ecclesia Bambergensis gloriam suam in praesenti recipiat, ut et vos in die Domini immortalem gloriae coronam a Principe pastorum recipiatis.

53. »Idem cardinalis, eodem die et anno scribens serenissimo Bavariae duci Maximiliano, inter alia haec habet: De electo vero Bambergensi quid dicam? Sensi profecto incredibilem animi voluptatem, et tam manifestae gratiae Dei humillimas gratias egi. Ita ille. Historia inscripta collegii Soc. Jesu Herbipoli, illo ipso anno MDCIX, de episcopo Bambergensi recens [Col. 0152D] electo ita loquitur: Ex partheniorum sodalium numero Ecclesiae Bambergensi praesul divinitus datus est Joannes Godefridus ab Aschausen, homo philosophiam et leges humanas divinasque doctus, in quo nihil fastus aut fuci; mores ad humanitatem compositi; aetas florens, et, quod mireris, adolescentiae vicinior; priscae probitatis et sanctitatis severioris imago, etc.

54. »Quemadmodum autem praeclarus adeo episcopus Ecclesiae Bambergensi, tempore periculosissimo, satagente S. Heinrico donatus fuit, ita idem episcopus, eodem sancto imperatore patrocinante, simul ac pastoralem curam suscepit, res magnas pro Deo et Ecclesia, tam in restituendo cultu divino [Col. 0153A] quam in emendandis cleri et populi moribus, aggressus fuit; atque ipsa magnitudine operum quae peregit, palam omnibus fecit, se non tam hominum quam coelitus suffragiis ad episcopatum, pro bono Ecclesiae assumptum. Quae egregia facta cum Romam latere non possent, eminentissimus Bellarminus denuo ad Joannem Godefridum anno MDCX ita scribit: Quod egi in causa . . . . quamvis magna voluntate egerim, non tanti momenti fuit, ut opus esset fatigari in scribendo tantum episcopum et in rebus gravioribus occupatum. Quia tamen scribere libuit, mihi quoque respondere jucundissimum est ei viro, quem quasi de coelo missum suspicio. Non novi de facie episcopum et principem Bambergensem Godefridum, sed ex operibus egregiis notissimum [Col. 0153B] vehementer diligo et veneror; et precor assiduo Deum ut, quem, tam opportuno tempore, labenti Ecclesiae Bambergensi praeficere dignatus est, eum longo tempore incolumem servare, dirigere et protegere, et tandem etiam plenum dierum et meritorum gloriose coronare dignetur.

55. »Idem cardinalis anno MDCXII, XII Februarii, ad Fridericum Fornerum suffraganeum Bambergensem scribens, addit sequentia: Sed his omissis, gratias ingentes habeo pro iis quae ad me scripsisti de insigni progressu optimi principis et episcopi vestri, quem non hominum vota aut studia, sed Deus ipse, pro sua infinita pietate, Ecclesiae suae donavit. Ego certe ita illi germana charitate afficior, ut, si pennas columbae assumere possem, nihil me detineret quin [Col. 0153C] statim ad ejus complexum volarem. Utinam multos ei similes non solum in Germania, sed etiam in Italia et in reliquo orbe Christiano haberemus! Videremus enim continuo vineam Domini tam bonis agricolis commissam mirifice reflorescere. Precor illi ex corde longitudinem dierum, quanta necessaria est ad Ecclesiae reformationem, etc.

56. »Plura ejusmodi in epistolis suis habet laudatus cardinalis, signanter extollens magnitudinem beneficii quod divina bonitas praestitit labenti Ecclesiae Bambergensi, illi providendo de episcopo, »qui in vita sua suffulsit domum, et in diebus suis corroboravit templum: qui curavit gentem suam et liberavit eam a perditione (Eccli. L).« Quod meritis et intercessioni SS. Heinrici et Cunegundis in acceptis [Col. 0153D] ferendum esse probat pervigil eorum studium circa electionem hujus episcopi exhibitum, ut supra relatum fuit, nec non singularis episcopi devotio et fiducia erga sanctos fundatores; cujus devotionis ac fiduciae specimen aliquod hic subjungitur:

57. »Ut primum Joannes Godefridus onus episcopale suscepit, colluctatio illi fuit non tantum adversus spiritualia nequitiae in coelestibus, videlicet adversus haeresim, magiam, veneficia, daemoniacam idolomaniam, foedissimas carnis corruptiones, et innumera flagitiorum monstra, sed etiam contra formidabiles principum haereticorum exercitus, Franconiae perpetuo imminentes. Contra quos coelesti praesidio sibi opus esse intelligens, ad S. Heinrici [Col. 0154A] patrocinium confugit. Et ut haberet adjutorii ipsius arrham, obtinuit ab Eberhardo Augustano episcopo, consecratore suo, gladium quo sanctus imperator quondam in praeliis ad edomandos Ecclesiae hostes usus fuerat: quem sanctum gladium accepit tanquam munus a Deo missum, cujus virtute arceret adversarios populi sui, qui erant multi et potentes. Imprimis Fridericus V, comes palatinus Rheni, invasor coronae Bohemicae; Mansfeldius; marchio Durlacensis, dux Anhaltinus, Christianus Brunswicensis seu Halberstadiensis, eorumque socii, qui dioecesim Bambergensem, uti et Herbipolensem, foliis palam impressis, sibi in praedam destinaverant, et spe jam devoraverant.

58. »Quamvis autem in utramque dioecesim pluries [Col. 0154B] irruptionem tentaverint, Joannes Godefridus tamen (qui interea etiam Herbipolensis episcopus creatus fuerat) hostiles conatus partim elusit consilio, partim fregit fortitudine, opponendo hostibus copias suas, quas conscripserat, una cum copiis auxiliaribus serenissimi ducis Bavariae. Et dum milites pugnarent in patriae confiniis, ipse interdiu noctuque, projecta in terram facie, velut alter Moyses, pro populo suo orationes ad Deum fundebat. Et quod de die interdum ob legatorum, ac militiae praefectorum, euntium ac redeuntium interpellationes, praestare non poterat, media surgens nocte, somno antelucanis excubiis majorem in modum coarctato, integris horis cum Deo colloquendo compensabat. Hisce armis devotus S. Heinrici cliens [Col. 0154C] Ecclesiam suam, toto regiminis sui tempore, ab hostium irruptionibus, depraedationibus et incendiis (quin et a peste, quae antea singulis annis Bambergae saeviebat) servavit immunem.

59. »Supremum a S. Heinrico favorem Joannes Godefridus expertus fuit ante mortem suam, quam ei sanctus imperator una cum virginea conjuge apparens pronuntiavit, ut refertur in Vita manuscripta hujus principis. Ab eo tempore non omisit se quam accuratissime ad felicem ex hac vita transitum comparare. Tota quidem vita ejus, praesertim quam in episcopatu duxit, fuit perpetua ad beatam mortem praeparatio: habito tamen coelesti de ea indicio, curas suas ad supremum illud negotium magis intendit. Cum, illo ipso anno quo obiit, ex praescripto [Col. 0154D] medicorum, in arce Waldaschacensi, instaurandae valetudini vacaret, toto eo tempore, sive publice sive privatim pranderet aut coenaret, ejus jussu semper aliquis e cubiculariis libellum Jeremiae Drexelii S. J. de aeternitate praelegebat, quem tempore illo totum tertio percurrit. Interea vero, dum aut balneis uteretur aut sudoribus eliciendis vacaret, aliis piis libellis, potissimum historiis de rebus gestis sanctorum legendis, animum relaxabat.

60. »Memini fuisse qui in mea praesentia ei suaderet res potius jucundas quam tetricas et melancholicas de morte, de inferno, de aeternis damnatorum poenis, illi tempori convenire quo valetudo curatur: respondit: Scio me brevi moriturum. Sto [Col. 0155A] ante januam aeternitatis, etc. Illo ipso tempore saepius de morte sua, quam vicinam aliquoties dictitabat, et de dispositione ultimae voluntatis mecum agebat. Similia et pronuper, Lanckhemium ad benedictionem domini abbatis eundo, et redeundo, soli secum in curru sedenti, ultro insinuabat, certum asserens non diu se victurum; et, ni maturandum esset iter Ratisbonense, nihil aliud diebus aliquot factitaturum quam domui suae dispositurum, tanquam brevi moriturum. Vesperi ante abitum Ratisbonam versus, quo eum ad comitia Caesaris obedientia, et singularis amor atque observantia vocabat, summo mane itineri se daturus, mihi valedicens dicebat: Videbimus nos mutuo; si non hic, Deo tamen dante, in coelis.

[Col. 0155B] 61. »Ex his colligi potest Joannem Godefridum de imminente sua morte bis fuisse coelitus admonitum: semel ante susceptum iter Ratisbonense, quando solum intellexit mortem suam esse vicinam absque certa temporis determinatione: altera vice Ratisbonae, ubi insuper cognovit se moriturum ante novi anni initium: id quod multis ante diebus apud diversos saepius affirmavit; jussitque proterea testamentum suum Bamberga Ratisbonam afferri.

62. »Porro hanc denuntiationem illi factam esse Ratisbonae a SS. Heinrico et Cunigunde, habetur in Vita ipsius manuscripta. Neque mirum cuiquam videri debet quod Sancti hi Patroni tam exquisitam curam gesserint de clientis sui felici ex hac vita transitu; quia ille specialem illorum favorem speciali [Col. 0155C] studio virginalis castimoniae, tantopere ab illis adamatae, promeritus fuit. Hanc enim non solum in sua adolescentia, ut supra relatum fuit, sed etiam in totius vitae suae decursu contra quasvis carnis et satanae tentationes invicte tutatus est. Quin et illustribus castissimae vitae suae exemplis, quibusdam e Lutheri secta persuasit fide dignum esse quod SS. Heinricus et Cunegundis in conjugio pari consensu virginalem continentiam servaverint, id quod homines ultra carnem nil sapientes tanquam fabulosum rejiciebant, adscribentes naturae sterilitati et impotentiae quod virtuti et gratiae tribuendum erat. Jactabant insuper, ne quidem sacerdotes, multo minus conjuges posse esse continentes.

63. »In hanc rem memorabile quid refert Joannes [Col. 0155D] Seller Soc. Jesu concionator cathedralis Ratisbonae, in concione funebri quam ibidem habuit de Joanne Godefrido, tempore comitiorum, XII Januar., anno MDCXXIII. Cum Princeps quidam acatholicus cerneret quod Johannes Godefridus abominabilem clericorum concubinatum, libidinosaeque vitae licentiam in sua dioecesi implacabiliter insectaretur, et incorrigibiles parochiis et beneficiis privaret, et e dioecesi dimitteret, in familiari cum Episcopo congressu contendebat sacerdotibus permittendum esse conjugium, eo quod illis impossibile esset servare continentiam. Episcopus econtra firmis rationibus ostendebat, cum divina gratia id esse possibile. Sed cum princeps acatholicus nullo id sibi argumento persuaderi sineret, [Col. 0156A] dicebat Episcopus: non soleo quidem dicta mea juramento firmare; hac tamen vice, sacerdotali mea fide et dignitate assevero possibile esse, per Dei gratiam, caste vivere: quippe ipsemet ego, per omnem vitam meam, nunquam feminam attigi; neque ad id stimulum sensi. Princeps acatholicus percontans aiebat: An vere ita se habet quod dilectio vestra de se affirmat? Vere ita se habet, reposuit Episcopus; idque denuo mea episcopali fide sancte assevero. Commotus intime hoc sermone princeps acatholicus, Joannis Godefridi virgineas manus reverenter deosculatus fuit, una contestans hasce manus dignas esse quae sacrificium offerant.

64. »Demum virginalem castimoniam, quam Joannes Godefridus sub clientela SS. Heinrici et Cunegundis, [Col. 0156B] in adolescentiae et reliquae vitae periculis, velut in medio fornacis Babylonicae, illaesam ac sine ignis odore conservavit, eamdem, sub eorumdem Sanctorum patrocinio, feliciter aeternitati intulit. Vos ipsos, inquit Fornerus in concione funebri Bambergae habita, quotquot hic adestis, testes invoco, an non omnis ejus vita eximium castitatis sacerdotalis speculum possit appellari? Non dubitate eumdem hunc castissimum Praesulem illibatum virginitatis florem, id quod mihi in ultimo adhuc itinere, quod cum ipso peregi, ut alias saepius, concredidit, secum ex hac vita in alteram illam ad Christi aeterni judicis tribunal haud dubie asportasse . . . Pugnavit animose nobilis Christi athleta et heros Joannes Godefridus, et gloriose triumphavit, et virginitatis aureolam, integra [Col. 0156C] carne et membris, ut loquitur S. Hieronymus, reportavit.

65. »Obiit laudatissimus Princeps Ratisbonae XXIX Decemb. anno MDCXXII, qui, uti a SS. imperatoribus Heinrico et Cunegunde extraordinariis favoribus, in vita et morte ornatus fuit ita veneratione, tempore vitae, sanctis patronis exhibita non contentus, voluit etiam funus suum exstare suae erga illos reverentiae monumentum. Nam humillimus Princeps aestimans se indignum communi cum Sanctis illis sepultura, jussit quidem corpus suum humari in cathedrali Bambergensi, non tamen in ipsa ecclesia, ubi Sancti quiescebant, sed subtus eam, in obscura crypta quae est sub choro S. Georgii martyris, ad quem deinde, anno MDCLVIII, Sanctorum illorum ossa [Col. 0156D] translata fuerunt. Sed Deus humilem servum suum vicissim in exanimi ejus corpore honorare dignatus est.

66. »Nam cum illud XV diebus post mortem, nimirum XII Januarii anni MDCXXIII (quo die solennes illius exsequiae, in praesentia procerum Imperii, Ratisbonae in capella Caesarea celebratae sunt) habitu episcopali indutum, in tumba elevata, omnium conspectui exponeretur, facies ejus tota vivida et rubicunda apparuit, non secus ac si adhuc tum viveret. Ita testatur protocollum historicum urbis Ratisbonensis de anno MDCXXII et MDCXXIII. Et cum deinde sex alii dies insumerentur corpori ejus Bambergam devehendo, ubi demum die XIX Januarii, terrae mandatum [Col. 0157A] fuit, retinuit eamdem gratiam, uti Fridericus Fornerus, oculatus testis, pag. LIX asseverat dicens: Non mortuo similis, sed dormienti, jucundam semper et vivacissimam faciem post tot dierum itinera retinens usque ad horam sepulturae.

67. »Talem venustatem contulit Deus corpori exanimi Joannis Godefridi, quod ille in vivis, tot asperitatibus, tot vigiliis, tot jejuniis in pane et aqua etiam inter principales epulas, tot flagellis, ciliciis, genuflexionibus, humicubationibus castigaverat: et insuper post obitum, ad majorem sui contemptum, et ad majorem sanctorum Heinrici et Cunegundis exaltationem, in profunda et obscura crypta, quo pauci homines intrare solent, tumulari jussit! Sed ut ille se suaque contempserit et occultaverit, [Col. 0157B] splendor tamen virtutum ejus ita tegi non potuit quin multi cognoscerent et aestimarent. Litterae annuae collegii Societatis Jesu Ratisbonae anno MDCXXII referunt, Ferdinandum II Romanorum Imperatorem mortem hujus Episcopi graviter tulisse, atque inter caetera dixisse: Fidum nos amicum, uterque episcopatus bonum Pastorem, subditi Patrem in hoc Principe amiserunt.

68. »Illustrissimus Dominus Carolus Caraffa episcopus Aversanus, Nuntius Apostolicus, Ratisbonae tunc praesens, in libro cui titulum fecit: Germania sacra restaurata (ubi inter reliqua describit quid fuerit actum Ratisbonae in conventu Electorum et Principum Imperii, a Ferdinando IlRatisbonae celebrato anno MDCXXIII, ubi disceptabatur de Maximiliano [Col. 0157C] Bavaro substituendo rebelli Friderico V Electori Palatino) de nostro Joanne Godefrido haec habet: Hujus aliquando mentis fuerat Joannes Godefridus Princeps et Episcopus Herbipolensis, quo magis Dei zelo percitum Principem non vidit Germania. Is militum pater, sacerdotum exemplum, Principum decus, Catholicorum tutor, sui ipsius contemptor, Ecclesiae Romanae, ac Caesareae majestatis cultor acerrimus et prudentissimus, nihil nisi ad Electorem Catholicum suspirabat; inter quae suspiria, summo nostro omnium dolore ex hac vita discessit.

69. »Concludimus hanc narrationem elogio, quod Joanni Godefrido tribuit orator e Societate Jesu, praeses, ut videtur, sodalitatis Marianae, in oratione funebri habita in templo Patrum Societatis Jesu [Col. 0157D] Bambergae XVIII Jan. anno MDCXXIII, ubi circa finem sic loquitur: Nihil praeclarum animo fingi potest, cujus non eximia aliqua portio Joanni Godefrido nostro divinitus obtigerit. Exemplar virtutum fuit, in quod Episcopi omnes, Antistites omnes, Principes omnes intueri possint. Exemplar perfectionis, ad quod, tamquam ad relucens et tersissimum speculum, mores suos, vitamque componere ecclesiastici viri debeant. Exemplar numeris omnibus absolutum ostendere mundo Deus voluit, quid exacta virtus, in uno eodemque Episcopo ac Duce, cum maximo honore ac dignitate conjuncta possit . . . . . Felicitatem tuam tibi gratulor. Scio, te non in Franconia tantum tua, sed toto universitatis hujus ambitu, gentium [Col. 0158A] omnium linguis ac litteris celebrandum. Intuebuntur in te omnia saecula; repetet te omnis memoria; omnis posteritas venerabitur, etc.

70 »Quae de praeclaris gestis et virtutibus duorum Episcoporum Bambergensium hactenus allata sunt, non tantum ad illorum laudem, sed et ad quam maximam SS. Heinrici et Cunegundis gloriam pertinent. Inde siquidem clarius nobis innotescit quanti illorum intercessio apud Deum sit ponderis, et quanta sit eorum erga ecclesiam Bambergensem solicitudo, charitas et beneficentia. Quod enim duo isti Viri, periculosissimo tempore, mirabili Dei providentia ad episcopatum assumpti fuerint; quod induti virtute ex alto, posthabito omni terreno emolumento, contemptisque omnibus difficultatibus, tam magna pro [Col. 0158B] Deo et subditis operati sint, et quod patriam Bambergensem, quae ferme tota in haeresim et flagitia foede prolapsa fuerat, tanta fortitudine simul ac prudentia ab interitu vindicaverint et ad viam salutis reduxerint, id Sanctorum istorum favore, patrocinio et auxilio effectum est, uti nos extraordinaria illorum erga hos duos Episcopos vigilantia et sollicitudo non sinit ambigere. Multum quidem debet Bamberga suis Sanctis, quod illorum pietate ac munificentia, sede episcopali et ecclesia Imperiali fuerit decorata, plus tamen se iisdem debere certissime sibi persuadeat, quod, postquam patria ferme tota haeresis jugo se improvide subdidisset, in infelicissimo illo statu non fuerit derelicta (uti multis aliis dioecesibus in vicina nobis Saxonia, et aliis terris septemtrionalibus contigit), [Col. 0158C] sed SS. Heinrici et Cunegundis sollicitudine, patrocinio ac protectione, a perniciosissimo haeresis malo, inter innumeras licet difficultates, hostiliumque copiarum insidias et impugnationes, fuerit liberata, ac deinceps in Ecclesiae Catholicae gremio conservata.«



CAPUT III. De S. Henrici Manto, ut vocant, Bambergae in ecclesia Imperiali asservato.

71. Praeter sacra cimelia de quibus supra in Commentario § 4 actum est, superesse diximus monumenta id genus alia, sed praecipua duo, Crucem nempe pretiosissimam in celebri coenobio Benedictino Montis S. Michaelis, de quo ad Acta S. Ottonis locuti sumus, certis solemnioribus festis adhiberi solitam, [Col. 0158D] et Mantele seu Mantum, ut vocant Bambergenses, puta togam vel pallium latissimum, uti hic vides, ad modum vetustioris casulae, lateralibus aperturis carentis, in thesauro Imperialis ecclesiae reconditum, quod ab Ismaele, de quo Anonymi Legenda meminit, confectum volunt, sancto Imperatori datum, ab eoque Caesarei instar paludamenti in celebrioribus caeremoniis adhibitum, pluribus signis pretiosis opere Phrygio intextis ornatum, variisque inscriptionibus satis mirabili sacrorum profanorumque commixtione distinctum, quibus in rectum sensum ordinandis aut explicandis curiosa ingenia incassum hactenus desudasse dicuntur. Quod certe experiri mihi licuit in eruditissimi Viri observationibus, infra [Col. 0159A] dandis, quas probare hactenus non potui. Mysteriosum, si ita loqui licet, videtur utrumque monumentum, quorum primum, Crux videlicet, cum jam excusum sit, omniumque oculis pateat, apud citatum alibi Ludwigium, criticis excutiendum relinqui poterat, [Col. 0160A] sed a nobis etiam dabitur. Hic prius Mantum exhibemus, cum Clar. Eppenaueri nonnullis expositionibus, quibus cuique liberum erit pro captu et eruditione alias substituere.
[Col. 0159] [Figure: [Figura] 38Kb]

[Col. 0159B] 72. Lubens fateor, post non levem nec perfunctoriam totius operis, ut, me rogante, delineatum fuit, contemplationem ac singularum partium considerationem, nullo me pacto assequi posse quid demum indicare, quid tam disparatorum compositione significare voluerit Mantelis, Manti seu togae istius inventor aut artifex, nisi fortasse rei ad profanos usus primum destinatae sacra aliqua postmodum adjecerit, quo facilius sanctissimi Imperatoris aut saltem [Col. 0160B] ecclesiasticis usibus transcriberetur. Conjecturis equidem supersedeo, viri Clar. descriptione contentus. Ait ipse Mantum sericum esse, coloris caerulei, cujus minutissimi characteres, seu veri seu vitiosi, ad prototypi formam fideliter sint expressi. »Longum est, inquit, pedibus quatuor cum dimidio et duobus pollicibus, quod ordinavit Ismael, S. Heinrici affinis, Bambergae sepultus, qui fuit nepos ejus ex sorore in ducem Apuliae quondam per S. Heinricum elevatus, [Col. 0161A] uti ex litteris Mantelis infra, immediate supra fimbriam ex serico rubro, filo aureo intertexto, ceu [Col. 0162A] gratiarum actione Henriciana patet: videlicet PAX ISMAHELI QUI HOC ORDINAVIT.« Ecquis in formula ista, [Col. 0161] [Figure: [Figura] 36Kb] [Col. 0161B] Pax Ismaheli Judaici aliquid in artifice subodoretur? Potius studiose aliqua involvisse, atque, affectata seu vera ignorantia, aenigmaticis locutionibus implicuisse videtur.

73. Quid sibi velint statunculi inter voces Sol et Luna, quid alii in lamella altera, nemo satis divinaverit. Subjectum soli et lunae quadratum repraesenunt, ni fallor, quatuor Evangelistarum symbola, circumdata icunculae cui aptatur epigraphe, Superne usie sit gratum hoc Cesaris donum. Ecquid religiosus posuisset Sempiternae ac individuae Trinitati, aut saltem aeterno Verbo incarnato? Quid enim est nisi suprema essentia metaphysico conceptu expressa? Cur sancta Maria stella maris inclita, non appellatur Mater Dei? Quem S. Joannem indicat, qui sit et gratia Dei? Pergimus cum ductore nostro, qui [Col. 0162B] figuras omnes mere aureas asserit, opere Phrygio contextas. Satis patent signa Zodiaci et constellationes aliae, ad modum, ut ipse existimat, istius temporis. »Constat enim, inquit, proximum S. Heinrici in imperio antecessorem Ottonem III simile Mantum, quo tegebatur coronatus, cum inscripta Apocalypsi habuisse. Probabiliter fuit hoc Mantele illud, quo in ipsa coronatione imperatoria fuit vestitus S. Heinricus.« Ignoscat vir amicus si tam prompte assentiri renuam: non incongrue pallio Ottonis appingi potuere signa apocalyptica; at S. Henricum paludamento de quo agimus in coronatione indutum fuisse, necdum ut credam induci hactenus patior. En paucas alias litterarum utcumque redditarum, laudati viri explicatione.

74. Oedipum certe hic agere oportet in eruendo [Col. 0163A] contorto sensu AQVILA PPTVE IOCITAE VOIATVS IER ASTRA; quem sic reddit: Aquila perpetuo per volatus suos se locans in astra, ob cosstellationem aquilae expansis alis volantis. Ismael enim, ait, astrologiae addictus fuisse videtur, quia ejus ordinatione prope Mantelis humerum dextrum haec leguntur verba; Astrologus hic sit cautus. Est et alia in altera Manti parte, ubi sic legitur: VIRGINITASP APBATE MIREME RE. Sonant haec ipsi: Virginitas approbate miremur terrae; sublata autem vitiosa metathesi, videtur esse allusio Ismaelis ad castimoniam S. Heinrici, in hunc forte sensum: Virginitatem in terris approbatam miremur. Cupio plane eruditiss. Viro subscribere; verum si eo Manto, ut nuperrime dicebat, S. Heinricum in coronatione Romana usum sibi persuadeat, [Col. 0163B] necesse est, fateatur, cognitam ante id tempus fuisse Ismaeli isti sanctissimorum Conjugum virginalem continentiam, quam ut supra vindicandam susceperim, at nemini ante extremum Sancti morbum innotuisse existimo esse certissimum. De caetero, an manus Orionis rodat Taurum; an is imitator juris fuerit, an Serpentarius Aesculapius medicus dicatur; an his asseratur Pegasus equus musicae esse sacratus, atque id genus alia, ab obscuriori isto vel forte poetastro artifice repetenda non censeo: nodus praecipuus superest, utrum infimae inscriptionis confusos characteres eruditus interpres felicius combinaverit. Verba ejus ad apicem describam:

75. »Fimbria vero hujus Mantelis condecorata est litteris singulari artificis diligentia (litteris singulis [Col. 0163C] particulariter sive seorsim aurato filo confectis, ac dein mediante filo serico, in destinato suo loco firmatis) affabre confectis opere phrygio, cum permultis intortis aureis cimeliis, obscuritatem lectionis inducentibus; suntque eae litterae magnae longitudinis; ita invicem appositae, ut lector maxime dubius haereat, ubi lectio in circulari chaos sit inchoanda. Insuper, omni carent interpunctione, hincque in hodiernum usque diem, multis lectionem frustra tentantibus, uti inaudio, (praesertim propter plures alias parvas obfuscatasque inscriptiones) incognitae manserunt.« Pergit deinde ad explicationem, quam nemo hactenus propius assecutus est. »Verba fimbriae ad litteram haec sunt cum metathesi vitiosa

O Decus Eeropae Cesar Heinrice beare

[Col. 0163D] Angeat impreium ibmi Rexque rena bene.

Peripheria haec Manti infima adaequat longitudinem sedecim pedum et duorum pollicum.

76. »Ubi notandum quod Ismael per litteram X in verbo Rex singulare quid significare voluerit, quia haec una et sola inter omnes magnitudine artificiali eminet, et nonnihil a litteris E ante et Q post est separata; hinc non immerito concludo eum ut, propter verborum excurrentem copiam, ligatam orationem salvaret, gratulationem hanc pro S. Heinrico ordinare in hunc sensum quasi voluisse: Rexque millies ibi regna bene; quia X Graecis, ut constat, est numerus millenarius: salvo tamen, ut dixi, per omnia aliorum judicio meliori, acumina enim haec [Col. 0164A] antiquis erant frequentia. Monet deinde notandum quod in carminibus fimbriae Mantelis desint: apud verbum REGNA littera G (nam littera A est abscondita in N, quia N, ut ibi efformatum est, denotat litteram N et A simul apud antiquos), et littera E apud verbum WENE sive BENE. E contra post verbum Imperium est supervacanea littera M, forte loco litterae M sive M in animo substituenda, aut plane omittenda illo tempore; apud quam tres IBI spectant post litteteram Q. Item in verbo ANGEAT, littera V est inversa, hinc ut N apparet.«

77. Hactenus Clar. amicus, qui subdit quatuor alia serica Manta, caerulei item coloris, ibidem asservari, de quorum usibus hic disserere nihil attinet: datam jam prioris explicationem tantisper expendamus. [Col. 0164B] Quatuor prima vocabula distincte in fimbria expressa conspicio, O decus Eeropae Cesar Heinrice; non tam facile est invenire BEARE, cum pro R legatur B: neque ANGEAT educi potest, quandoquidem littera ultima non sit T sed potius Y. Impreium integre non reperitur, quod ultima littera videatur duplex, sitque E et Graecum; in quo non satis aperte argui posse videtur, quod post Imperium supervacanea sit littera M, ubi ego fateri cogor nec supervacaneum M, imo nec necessarium reperiri, quo Imperium vel Impreium efformari queat. Neque tres IBI usque adeo clare apparent; nec est unde colligatur N inversum esse, unde exsurgere verosimiliter possit AUGEAT. IBMI nullum sensum reddit. REXQUE vel REX QUI habetur; sed reliqua [Col. 0164C] plusquam Oedipo indigent, neque ex iis perfectam constructionem quis facile extuderit. Haec eo solum dicta sint, ut intelligat lector nihil a nobis neglectum, et amicissimus adjutor observet, aenigma iis litteris involutum, necdum ex omni parte solutum esse. Melius, inquies, aliquid substituas: malim vero candide fateri ignorantiam, quam iis disquirendis oleum et operam perdere: non gravabor tamen, nullo meo periculo, viri alterius eruditissimi cogitationes in medium proferre, prout mecum communicatae sunt.

78. Abest is, ut primum dicam, a Bambergensium opinione, quod praefatum Mantum ad S. Heinrici tempora revocari possit, negatque Sancti istius aetate in usu fuisse Caesaris appellationem. Putat [Col. 0164D] itaque opus esse saeculi XIV, implexisque illis vocabulis indicari Henricum, istius nominis Imperatorem VII Luxemburgicum, qui post necem Alberti Austriaci Romanorum regis, anno 1308 patratam, VI Januarii 1309 Aquisgrani coronatus est; atque ad hunc dirigi contendit fimbriae allocutionem, cujus ordinem exorditur a CESAR HENRICE, ei connectens BEA: B vero sequens et E sumit pro Bambergensis Ecclesiae, ex litteris proximis faciens ANGELV, U signato: tum sic pergit, ex litteris verba ferme reddens, IMPerium REgere Injuste Volens, E (lambda graeco pro L latino) unde Eectus Invitis, vel Inimicis Bambergensibus, Miserabiliter Interiit REX Qui; demum ex RE et contractis aliis conficit REGNAVIT, atque ex [Col. 0165A] charactere sequente, non minus hieroglyphico format ANTE TE, O DECUS EEROPAE. Ita ille, cui alios fugio accensere, dum tam implexa sunt et signa et vocabula, ut in diversa rapiant spectatores singulos. Feriet, opinor, Bambergenses omnes aeque ac me tam procul accersita expositio, in quam argui potest formatio vocis ANGELU pro angelum, cum littera penultima non sit L sed A, uti in Ces Ar et be A: ultima vero Y potius vel V quam U signatum. At frustra hic frontem fricamus; satis sit, curiosis indagatoribus ulterius explorandi materiam sugessisse; ac de S. Henrico ejusque monumentis, quod maxime intendimus, nihil praeteriisse.



CAPUT IV. De celeberrima Cruce, aliisque S. Henrici apud Bambergenses sacris cimeliis.
[Col. 0165B]

79. De Henriciana hac pretiosissima Cruce cursim locutus est Henschenius, dum Acta S. Cunegundis ad diem III Martii illustravit. Ejusdem delineationem ad Papebrochium misit anno 1695 R. P. Joannes Risse, collegii nostri Bambergensis eo tempore Rector; postmodum vero aliam in aes incisam vulgavit Joannes Petrus Ludewig, inseruitque volumini suo de Scriptoribus rerum episcopatus Bambergensis. Excusum hoc exemplar postquam cum Rissiana delineatione contulissem facile adverti tantum inter se differre, ut neutra imago satis exacte prototypon redderet: quocirca Bambergam recurrendum fuit, ut defectus in iis occurrentes apte corrigerentur. Novam itaque delineationem de integro aggressus est [Col. 0165C] laudatus mihi saepe Otto Schugentius, expressis etiam tum pretiosorum lapidum, tum caeterorum ornamentorum coloribus; sic ut in ea nihil desiderari testati sint oculatissimi inspectores, toties etiam allegati Clar. Eppenauer et R. P. Nicolaus Pottu, de cujus meritis satis dici non potest. Porro colores, quoadusque ars ejus tulit, scalptor referre conatus est. Qui Ludewigianam imaginem cum nostro ectypo conferent, non unam diversitatem facile observabunt. Itaque iconismum praedictae Crucis hic primum exhibendum censui, cui cimelia alia adjecta sunt, suo etiam ordine recensenda.

80. Henschenii verba hic praemittenda sunt, quibus sacra S. Cunegundis monumenta, a se coram spectata, enumerans, ita loquitur Commentarii sui § 4, [Col. 0165D] num. 25: Addere placet, inquit, quae ipsi Bambergae vidimus in monte S. Michaelis, in templo abbatiali, scilicet dotem seu morghengabam a S. Henrico Cunegundi datam; crucem auream operis Graeci antiquissimi, uti ex inscriptionibus atque imaginibus erat cognoscere. Haec nimirum est receptissima apud Bambergenses traditio, celeberrimam Crucem, multis aureorum millibus aestimatam, donum istud fuisse quod sponsae, Sanctae, sanctus et ipse, Sponsus dederit postridie nuptiarum, inde apud Germanos appellatur MORGHENGABAM, quod latine reddendum est donum matutinum (de quo in glossariis Spelmanni, Cangii et aliorum plura invenies), ipsa vero sanctissima Imperatrix coenobio, a se cum piissimo conjuge condito, [Col. 0166A] reliquerit, perpetuum munificentiae suae monumentum, usque hodie in festis solemnioribus quandoque circumferri solitum, in argento obducto manubrio, ad quinque pedes Noribergenses extenso, quod in imagine apparere voluimus. A Graeco vel saltem graecizante elaboratam primum fuisse Crucem ipsam, satis opinor apparet; ac circumductam postmodum censuerim inscriptionem latinam, in qua cur verbum in futuro inflexum sit, candide fateor me divinare non posse, nisi, ipso vivo, fidei commissum fuerit.

81. Multa alia istic contemplaris in quibus claritatem merito desideres, multa artificis ingenio et arbitrio figurata, alia quasi studiose involuta, quae nemo hactenus explicare noverit, usque adeo ut me [Col. 0166B] nonnunquam cogitatio subierit monumentum quantumvis praeclarum praetermittere, potius quam partes ejus aliquas intactas et inobservatas relinquere. Viros doctissimos consului, quorum alii graviori censura, alii paulo mitiori ipsum perstrinxerunt, sic tamen ut nullus ea recte solverit quae mihi displicere vel ipsis Bambergensibus rotunde professus sum. Repositum est non exigi ab historico ut in antiquis hujusmodi monumentis, quae recenset, possit singula minutatim exponere, aut determinare quod sigillatim significent; videri namque sufficere si, ut philosophi loquuntur, determinet an res sit, non item semper quid qualisve sit, praesertim ubi nonnulla quasi aenigmatice intricata videntur. Rem existere, certissimum est; aetatem ejus, artificem, fabricandi causam [Col. 0166C] et intentum, adjunctaque caetera enucleare, hoc opus hic labor, hae sunt difficultates, quas a nemine hactenus tactas, nedum solutas inveni. Citatus jam Ludewig satis habuit et Crucem et nonnulla alia excusa referre, quorum explicationem aliis investigandam commisit. Tentare aliquid juverit, eo saltem operae pretio ut id genus monumentorum peritiores conatum nostrum promoveant.

82. De crucibus antiquis tum nudis, ut ita loquar, tum humanam Christi effigiem affixam repraesentantibus, fuse disputavit noster Janningus p. m., de Basilica Vaticana tractans, tomo VII Junii a pag. 141, unam inter alias referens nostrae huic satis conformem, saltem quod crucem ipsam Christique imaginis efformationem attinet, cui pares alias assignat; [Col. 0166D] eidemque non multum absimiles habet Lambecius in Bibliotheca Caesarea Vindobonensi, lib. 2, pag. 482 et alibi, ut necesse non sit de ea re hic pluribus disceptare. Aetatem potissimum quaerimus qua Henriciana haec nostra fabricata censeri possit, id quod saltem saeculo X factum oportet, si eam sanctus Imperator in morghengabam sanctae Conjugi obtulit, sub ipsum saeculi insequentis principium, qua sola ratione cum Henricianae vitae serie componi potest Bambergensis traditio, quidquid eruditi critici adversentur, contendantque litterarum graecarum latinarumque mixturam istam posteriora saecula sapere, additamentis solidis, nummis et aliis, recentioris aevi esse passim censeantur, quemadmodum et versus [Col. 0167] [Figure: [Figura] 73Kb] [Col. 0169] [Figure: [Figura] 78Kb] [Col. 0171A] Leonini, quos saeculo X in usu fuisse, aliunde demonstrari postulant.

83. Liceat mihi hic opinionem meam seu conjecturam candide proferre. Nihil tantopere video quod credere nos vetet Crucem ipsam, quousque tota graeca est, ad saeculum X referre, sive ea in veteri Graecia, sive in Magna Italiae seu Apulia, sive a Graecis artificibus in ipsa Germania fabricata fuerit, quae in S. Henrici manus pervenerit, tamquam sacrum pretiosumque cimelium, antequam ad thronum eveheretur: dederit istud ipse sanctissimae Conjugi; haec vero, vel testamento vel alia donatione, apud monachos suos Michaelitas servari voluerit; Graecam eatenus, nec forte sacris adhuc usibus deputatam. Fuerit subinde abbas aliquis qui pretiosissimum [Col. 0171B] monumentum ritu Catholico in processionibus circumferri posse censuerit, aptaveritque proinde manubrium seu perticam argenteam cui id imponeretur, atque ad renovandam identidem sanctissimorum fundatorum memoriam, latinos istos versus circumduxerit: »Jesu Christe bonum clemens Crucis accipe donum, quod dabit Heinricus pius Caesar atque secundus,« in quibus id solum displicet, quod pro dabit, potius non scripserit dedit, uti certe dicere debuit, si id tum scribi jussit dum Crucem acceperat. Hoc pacto evitantur difficultates, quas tamen aliter etiam solvere se posse Bambergenses existimant.

84. Neque vero usque adeo abhorrendum est ab ea graecarum latinarumque litterarum commixtione, cum vel eo usque pruritus ille graecizandi obscuris [Col. 0171C] saeculis invaluerit, ut recepta a Latinis nomina litteris istis exprimere, nescio quid eruditionis prae se ferre videretur, ut habes in segmento sub littera D, quo repraesentatur operculum, compactura seu theca extima praegrandis voluminis membranacei continentis scripta Evangelia, per totum annum, uti loquimur, currentia; cujus thecae ornatus non minus admirandus est quam pretiosus, et quod rei caput est, hicque maxime quaeritur, ornatui totius Crucis persimilis, ubi graeca et latina commixta intueris, quasi si sanctorum Apostolorum nomina latinis litteris efferre, piaculum censeri posset. Quadrum in medio eburneum est, in quo mysteria Christi sepulti et resurgentis eleganter excisa visuntur. Porro ornatus [Col. 0171D] reliquus in limbis latioribus, quadro circumdatis, et materia et artificio ipsi quadro ad amussim respondet. Limbi ipsi auro seu lamellis aureis, encaustico et musivo opere elaboratis constant, insertis istic etiam pretiosis lapidibus. Effigies omnes, e quibus unam solam reddimus, sive materiam, sive formam, sive characteres spectes, iis simillimae sunt quae in Cruce referuntur, ut eumdem seu aetate proximum artificem omnino sapere videantur. Porro librum istum Evangeliorum S. Henrici tempore exstitisse, haud obscure evincunt versus in prima facie aureo charactere majori (qualis est GRAMMATA QUI SOPHIAE) in hunc modum descripti:

Rex Heinricus ovans, fidei splendore coruscans,
Maximus imperio fruitur quo prosper avito;
[Col. 0172A] Inter opum varias prono de pectore gazas,
Obtulit hunc librum divina lege refertum:
Plenus amore Dei, pius in donaria templi,
Ut sit perpetuum decus illic omne per aevum
Princeps Ecclesiae, coelestis claviger aulae,
O Petre, cum Paulo gentis doctore benigno,
Hunc tibi devotum prece fac super astra beatum,
Cum Cunigunda sibi conregnante serena.
Hoc Pater, hoc Natus, necnon et Spiritus almus
Annuat aeternis semper Deus omnibus unus.

85. Expende hos versus quantum libuerit, nihil ex ipsis extundi posse videtur quod non S. Henricum viventem adhuc et superstitem redoleat; ut inde satis recte arguant Bambergenses nihil esse in Cruce graeca, quo ad posterius saeculum retrahi compellatur, [Col. 0172B] quando paria omnia in theca Evangeliorum reperiuntur. Ad id autem quod critici clamitant, nomen Caesaris ac additamentum secundi aut pii Henriciano saeculo non obtinuisse in nummis, aut saltem nummos tales non inveniri: respondent Crucis vindices, et recte sufficere quod eae appellationes in diplomatibus diserte exprimantur, ut artifici vel additori vitio vertendum non sit, quod iis titulis S. Henricum ornaverit, tametsi non proprie secundus istius nominis Imperator sed primus dici debuerit. Sic et Pii agnomen S. Imperatoris vivo inditum probat Clar. Eppenaver ex diplomatibus seu privilegiis eo tempore concessis, in quorum uno anni 1017 expressos eos terminos recitat, sub patrimonio piissimi Imperatoris Henrici, etc. Et haec quidem [Col. 0172C] ad superabundantiam: cum tota graecae Crucis vetustas salvetur, tametsi latina inscriptio adjectitia esse supponatur. De adversa Crucis parte id monere sufficiat, repraesentari istic sub Agno Dei, cui insistit statua sub littera F, S. Henricum stantem cum titulo Imperatoris Augusti inter symbola quatuor Evangelistarum: quae posterius superaddita esse, Bambergenses ipsi, nisi vehementer falior, facile concesserint.

86. Suspicatur non nemo Crucis istius artificem et imperitum fuisse in graecis recte exprimendis, dum pro , scribit , pro , ponit , et forte non satis Christianum, qui sub speciosa religionis larva, non nihil impii involvere voluerit, Sanctorum effigies referens absque praevia [Col. 0172D] tritissima formula , quod Graecis Christianis insolitum esse contendit. Magis ei displicet icuncula in dextro Crucis latere, cujus inscriptio accurate redditur in Schugentiana delineatione , (expresso pro et ferme pro ) quod explicatu difficillimum est, sive conjungas cum , sive diversas voces efformandas censeas. Si conjunxeris, nihil significabit; si diviseris, poterit accipi pro , quae pronuntiatione conveniunt, tumque insignem blasphemiam involvet, quam hic exponere supersedeo, cum in artificis mentem numquam incidisse existimem: malim ipsum imperitiae quam enormis malitiae arguere. Quidni istic agnoscatur, S. Joannes Evangelista , jam senex, tametsi [Col. 0173A] ut jumor in medio repraesentetur? Certe verosimile id reddit icuncula similis ejusdem Sancti ex theca Evangeliorum, ubi eadem ferme habetur epigraphe, quemadmodum hic satis clare perspicis in grandioris imaginis assumento sub littera E. Demus aliquid, obsecro, saeculi istius ruditati, fateamurque orthographiam graecam non adeo calluisse artificem, ut non hinc inde aut excessu aut defectu cespitaverit; ut habes in ipsa jam citata icuncula, in qua difficile est syllabas recte connectere. Caeterum utrobique eumdem Sanctum, eumque radiato capite exhiberi; si non omnino certum, saltem verosimillimum est.

87. Icuncula in alia Crucis seu sinistra extremitate collocata, neque in delineatione Rissii, neque [Col. 0173B] apud Ludewig vere redditur, nec appositae litterae seu potius abbreviationes recte effigiatae sunt per OAP et HI, sed ea felicius restituit Schugentius, angelum exhibens, expansas alas sursum protendentem, quasi in signum admirationis, ob Filium Dei pro genere humano in Cruce patientem, cui adscriptae litterae indicent per OAP archangelum, per MI Michaelem, militiae coelestis archistrategum, Ecclesiaeque defensorem. Graeca reliqua, licet et ipsa parum exacta, satis manifesta existimo, cum appositi ad utrumque imaginis Christi latus statunculi beatissimae Virginis et S. Joannis Evangelistae, abunde insinuent verba ad utrumque referri: Ecce filius tuus, ecce mater tua. Cur autem inferius cranii locus tam expresse istic indicetur, explicabunt ii qui plura id [Col. 0173C] genus monumenta alibi repererint; similia alia longe accersere, mihi nec lubet nec vacat. Neque hic ventilanda quaestio de Servatoris corpore tribus vel quatuor clavis affixo, de quibus alibi saepe disputatum est: consulantur Angelus Rocca, Cornelius Curtius et Responsiones Papebrochii ad Exhibitionem praetensorum errorum, ad articulum XX, a num. 2.

88. Si quis interim ex me quaerat quid demum tali rerum collectione et connexione proprie intenderit artifex, fatebor lubens id me ignorare, non aegre laturus, si aliunde edoceri possim, cur in summitate S. Nicolaus potius quam quilibet alius Sanctus effictus sit; cur in extremis orbibus S. Evangelista Joannes, aut forte alius, et S. Michael archangelus; quid magis ad rem spectaverit loculus infimus, hodie vacuus, [Col. 0173D] qui in Rissii delineatione repletus apparet. Haec dubia omnia fateor, at nil me terret enorme pretium ipsius Crucis ex auro, uti volunt, puro, quidquid arguant critici, aurum Henrici saeculo rarissimum fuisse. Respondebunt enim Bambergenses non adeo rara fuisse istius et praegressorum saeculorum pretiosa donaria Dei ecclesiis facta, eoque adducent Imperatoris Constantini crucem auream librarum centum quinginta, innumeraque hujusmodi alia quibus plena est Anastasii Bibliothecarii de Romanis Pontificibus historia, in qua soli articuli ad laudatum Constantinum et Carolum magnum spectantes curiosis facient satis. Quidni igitur istius temporis sanctus juxta ac munificus Imperator Crucem istam [Col. 0174A] comparare potuerit, ubi tot alia pretiosissima dona, quorum non pauca oculis subjecimus, in ecclesia sua Bambergensi, ut alias plurimas praetereamus, Deo consecrata recondidit.

89. Quae hic praeterea exhibentur sacrorum cimeliorum imagines sub litteris A, B et C, adductae sunt in similium aliorum specimina, quae in Bambergensi sacrario, ad sanctissimi Patroni ac Fundatoris memoriam, pie non minus quam solicite asservantur, sive ipsa vivo adhuc Sancto, sive paulo post, ex relictis in eum finem necessariis subsidiis efformata volueris, ut sunt plures alii libri sacri, arte, vetustate et pretio aestimatissimi. Segmenta duo superiora, sub litteris A et B, uno eodemque folio expansa sunt, atque in dicto libro Evangeliorum citatis supra versibus [Col. 0174B] subjunguntur. Superior pars A satis aperte aequissimi Imperatoris justitiam denotat, in qua administranda quantum excelluerit, notius est quam ut hic denuo explicare oporteat. Pars inferior, seu B, per se loquitur, dum universa Bambergensis ditio optimo Principi subditam se profitetur: quibus nihil video magnopere objici posse, cum picturae istiusmodi, vel justitiae et aequitatis symbola non videantur repugnare S. Heinrici adhuc viventis modestiae. In alia vero sub segmento C, ubi SS. Udalricus et Emmeramnus hastam et glaudium S. Henrico quodammodo porrigunt, sic aliqua exornantur, ut ad sanctitatis indicia proxime accedant. Haec autem, Sancto adhuc superstite, effigiata fuisse, erunt fortasse qui non tam facile sint admissuri: sic tamen [Col. 0174C] ut talia fraudi esse non possint iis, quae de antiquitate Crucis et thecae librique Evangeliorum disputata sunt.

90. Segmentum praedictum C, ex Missali, etiam pretiosissimo, acceptum, longa expositione non indiget, cum versus omnes, quantumvis rudes, commode per se intelligantur: unus est, qui lectores morari possit, nempe supremus ad sinistram, quo ad Sancti ensem alluditur, quique, si recte verba discrimino, ita legendus videtur: »Aptat et hic ensem, qui (pro cuivis seu cuicumque) praesignando timorem.« Bini versus sub Sancti brachiis, ad cruculam inferiorem juxta pedem dextrum inchoandi sunt: »Ecce coronatur divinitus atque beatur, Rex pius Henricus proavorum stirpe polosus.« Alludit, opinor, [Col. 0174D] ad proaviam Mathildem reginam aliosque familiae ejus, tum viros tum feminas, sanctitate illustres, quos nimirum polosos seu beatos appellat; de quibus videsis Acta nostra ad XIV Martii, tomo II, pag. 356. Reliqua curiosis dispicienda expendendaque relinquimus, finem hic posituri ambiguae disquisitioni, qua Bambergensium desiderio factum satis, sperare audemus: a nobis id semper desiderabitur, ut rei totius anima, Acta nempe ab Adelboldo scripta, alicunde tandem in lucem producantur, quae in totius mensis appendice seu Supplemento vulgari possint et de integro illustrari.



CAPUT V. De S. Henrici hodierna gloria in annua Bambergensi solennitate, per totum octiduum, Catholico more, festive produci solita; in Officio pietatis, templisque et sacellis Sancto erectis.
[Col. 0175A]

91. Quam indefesso zelo, qua cura et solicitudine laboraverit toties laudatus R. P. Rector Bambergensis Nicolaus Pottu, ne quid praeteriretur quod ad S. Henrici gloriam conducere existimaret, puto ex ante dictis esse quam testatissimum. Coronidem hanc idem ipse imposuit, ea accuratissime colligendo quae ad modernam sanctissimi Patroni festivitatem potissimum pertinent, quibusque hic etiam locum dare visum est, tum ad meritam Bambergensium laudem, tum ad Catholicae religionis incrementum, tum vero [Col. 0175B] ad exemplum quod ceterae ecclesiae imitentur in celebrandis Sanctorum suorum solennitatibus. Eam vetustissimam, opinor perpetuam, Bambergae fuisse, demonstrat antiquior anni 1379 celebritatis et processionis annuae descriptio, quam etiam nuper adjunxit strenuissimus collaborator. Verum ne hic eadem aut saltem consimilia, non sine lectorum fastidio, repetenda sint, satis erit hodiernam, quam diximus, ob oculos ponere, cui accedet novissimus cumulus, studiosa ejusdem Pottuvii pietate hoc anno superadditus, ac demum Officium de Sancto proprium eadem occasione recusum, templa denique in ejus honorem condita. En igitur Bambergensium in Tutelarem suum illustris venerationis argumenta, ipsis Pottuvii verbis in hunc modum delineata.



§ I. Praevius ad festivitatem apparatus.
[Col. 0175C]

92. »Propridie ara, sepulcro sanctorum Henrici et Cunegundis superimposita, cultu et ornatu solennissimo instruitur, ac praesertim reliquiis insignibus sane, et copiosis, quae, cum pretiosissimae sint, et quod res est, potissima ex parte ab ipso S. Henrico, cura solicita, et Imperatoria auctoritate comparatae, ac ecclesiae, a se recens fundatae, liberaliter donatae; non incongrue hoc loco distinctius, una cum ornatu altaris reliquo, describi merentur; praecipue cum fac a de iis mentione in Vita S. Cunegundis ad tertium Martii in Commentario praevio, descriptio accuratior hunc in locum rejiciatur, ut ibi videri potest.

93. »Ara itaque memorata, quae per modum mausolei [Col. 0175D] cujusdam veluti in pyramidem desinentia, supra sepulcrum ipsum erigitur; ita ut per illius medium, excavato fornice, conspicuus pateat e loco sublimiori marmoreus Sanctorum tumulus; ara haec, inquam, tum ipsa, tum ejus latera, pretiosa trecentarum ulnarum tela Damascena rubra investiuntur. In arae supremo vertice posita conspicitur, sex circiter pedum adaequans altitudinem, crux pretiosissima, ex argento puro affabre elaborata, ornataque gemmis et unionibus minime parcis; in qua inclusa, et per crystallum lucidam anterius conspicua, servatur insignis et praeclara, spithamam ferme excedens, sacrae salvificaeque Crucis particula; de cujus veritate extat in archivio cathedrali Bulla authentica Benedicti II [Col. 0176A] Pont. M. in qua perhibetur, et dicta S. particula una cum genuino clavo ferreo sancti Crucifixi (de quo infra) S. Henrico a duce Burgundiae et rege Rudolpho dono data fuisse; atque Pontificio suffragio pro vera agnoscitur et declaratur.

94. »Infra hanc directe collocata apparet statua S. Georgii, Patroni secundarii ecclesiae, equo insidentis, statura hominis ordinaria aliquanto minore, ex argento itidem artificiose fabrefacta. Paulo inferius visuntur hinc atque hinc, ex utroque latere positae statuae duae insignes, ex argento item inaurato, humani corporis partem dimidiam repraesentantes; altera quidem S. Cnnegundis, ignitum manu vomerem praeseferentis; altera vero S. Henrici, magnitudine et materia pari: apposita, ex utraque parte, [Col. 0176B] sua cuique statuae corona Imperatoria, illa ipsa, qua Sancti olim conjuges in terris fuerant coronati. Hanc inter utramque memoratam statuam eminet in medio magnitudinis ejusdem, dimidiato itidem corpore, et ex argento inaurato, eleganter elaborata statua B. Virginis, divinum ulnis Infantem complexae. Illustrantur hae statuae compluribus interpositis candelabris argenteis, cereisque ardentibus.

95. »Sequuntur dein positae circa partem arae mediam diversae Sanctorum diversorum reliquiae: scilicet duo hinc atque hinc cusini, quorum unus partem cranii S. Dionysii Areopagitae, alter caput D. Margaritae integrum sustentat. Locum deinde parte ex utraque obtinent sarcula sive sarcophagi minores aut capsae inauratae numero octo, continentes [Col. 0176C] corpora Sanctorum aut partem eorum praecipuam: scilicet primo corpus S. Joannis M. 2, S. Isaaci Mon. 3. SS. Dulcissimi et Charissimi discipulorum S. Petri. 4, SS. Caii et Pii Rom. Pont. 5, S. Hermetis Mart. 6, SS. Herculeani Episcop. et Mart. et Remacli Episc. 7, S. Theodori Mart. 8, S. Briccii Conf.

96. »Assurgunt inter haec pyramides quatuor insignes argenteae, reliquiis sane pretiosis et praecipuorum Sanctorum ditatae, nimirum reliquiis aut ossibus S. Joannis Baptistae, SS. Pauli et Bartholomaei Apostolorum. SS. Stephani Protomart. S. Laurentii Mart. S. Pantaleonis Mart. S. Achatii Mart. etc. S. Mariae Magdalenae. S. Caeciliae Virg. et Mart. etc. Exponitur ibidem inter cetera altare (ut vocant) portatile, quo usus dicitur militiae S. Henricus, ad [Col. 0176D] instruendam aram pro sacrificio Missae: inclusum est hoc portatile thecae pretiosae, gemmis et unionibus insignitae, quae praeter particulam S. Crucis continet reliquias SS. Georgii et Stephani Protomart. Christophori, Pancratii, Sebastiani, Laurentii, et de craticula ejus.

97. »Prostant praeterea conspicui, ex utraque parte, libri Evangeliorum quatuor, codices pretiosi, in thecis sericis auro gemmisque liberaliter distinctis compacti, et sua se antiquitate commendantes, utpote ab ipso S. Henrico ecclesiae cathedrali in donum, tanto tamque pio condignum Imperatore oblatum. Tam magnifico desuper ornatu veluti coronatus, in ipso arae medio per excavatum, ut dictum [Col. 0177A] est, fornicem apparet marmoreus sanctorum Conjugum tumulus, tapete nigro serico, unionibus copiosissimis, auroque, opere Phrygio, intertextis pretiosissimo instratus: qui ardentibus per circuitum ex cera virgine candelis omnino quadraginta, magnifice illustratur; cui lucem adjiciunt ex utroque fornicis latere lampades ex argento deaurato sedecim, una cum candelabris pensilibus argenteis quatuor, quae binis singula collucent cereis, et simul omnia ad illustrandam Sanctorum gloriam egregie conferunt.

98. »Accedunt his in parte arae infima, reliquiae aliae supra recensitis haud inferiores: scilicet clavus ferreus, quo Christus Salvator manibus cruci haesit affixus, de cujus veritate bulla authentica supra allegata: [Col. 0177B] item, spina de corona ejusdem Salvatoris N., crux insuper argentea inaurata, continens particulam S. crucis et digitum S. Gertrudis: qua cruce fertur S. Henricus virgineam sibi sponsam Cunegundam subarrhasse. Ornant praeterea et illustrant hanc arae partem Candelabra sex argentea, cum intermedio crucifixo argenteo: collocatis ad pedem altaris candelabris aliis argenteis duobus, altitudinis pedum 7. Atque haec de sepulcri et arae ornatu magnifico. Quae sequuntur, Festi ipsius, et Octavae subsequentis solennitatem concernunt.«



§ II. Ejusdem institutio et continuatio.

99. »Pridie in ipso pervigilio Festi, hora prima terretur ad primas Vesperas, magnarum (de quibus supra) compulsatione solenni campanarum. Festum [Col. 0177C] dicitur episcopale et Pallii, in quo Officians est Episcopus. Vesperae inchoantur hora tertia, ritu solennissimo, juxta caeremoniale Romanum; et (uti etiam per totam Octavam Officium divinum reliquum) non in choro ordinario, sed in navi ecclesiae ante sepulcrum SS. Henrici et Cunegundis celebrantur, quibus finitis succedit Completorium: intersunt canonici trium ecclesiarum collegiatarum.

100. »Mane altero diei sequentis divinum Officium incipit hora sexta, praevia rursus campanarum compulsatione. Decantatis solenniter Matutino, Laudibus et Prima, sequitur hora octava concio panegyrica de Sancto, qua absoluta, decantantur hora Nona, Tertia et Sexta. Quando ecclesiam ingreditur Episcopus excipitur a quodam ex dominis canonicis [Col. 0177D] cathedralibus, praestolante cum cruce quasi archiepiscopali (in signum praerogativae episcopatus Bambergensis gaudentis Pallio, et Romano immediate Pontifici subjecti). Tum ad sacristiam deductus Episcopus, pontificalibus pro summo Sacro celebrando paramentis ibidem induitur; et Sexta subinde finita, e sacristia progreditur ordine sequenti.

101. »1o Praecedit aedituus in superpelliceo, sceptrum praeferens argenteum. 2o Sequuntur hunc acolythi quatuor cun thuribulis duobus et naviculis totidem. 3o Acolythi quatuor alii candelabra deferentes cum cereis accensis, unaque deducentes in medio canonicum cathedralem, pluviali indutum, crucemque praeferentem. Succedunt canonici duo [Col. 0178A] ecclesiae cathedralis in habitu diaconali, Episcopo assistentes; post quos procedit subdiaconus cantaturus Epistolam; tum diaconus, uterque ex dominis canonicis cathed. quorum ultimus incedit ad sinistram presbyteri assistentis et pluviali induti. Sequitur Episcopus in pontificalibus cum Pallio et baculo pastorali, subsequitur cum aliis sacellanis aulicis caeremoniarius; quem excipiunt canonici duo ex collegiatis, induti pluvialibus ad mitram et baculum pastoralem inservientes.

102. »Finito hac ratione Officio divino antemeridiano, hora post meridiem prima sodalitas juniorum opificum, sub titulo B. Virginis sine macula conceptae, solenni processione ex oratorio suo ad ecclesiam cathedralem deducitur; ubi habita denuo de [Col. 0178B] Sancti meritis concione panegyrica, incipiunt hora tertia Vesperae. His una cum Completorio finitis, decantato ad extremum hymno Ambr. Te Deum, etc., et data cum venerabili Sacramento benedictione solenni, ejus diei festivitas concluditur. Die postera aliisque per totam Octavam subsequentibus, summum Sacrum tum a Reverendissimo D. suffraganeo tum a canonicis cathedralibus, cum decanis ecclesiarum collegiat. solenniter celebratur.

103. »Pridie diei octavae, dato, ut supra, ad horam primam campanis majoribus signo, hora tertia Vesperae a Reverendissimo D. decano ecclesiae cathedralis, praesente Episcopo et Reverendissimo capitulo cathedrali universo, juxta ritum Romanum cum solennitate praescripta celebrantur, subsequente [Col. 0178C] Completorio: post quod hora sexta vespertina, eodem Reverendissimo D. decano officiatore, Matutinum cum Laudibus anticipatur. Mane altero, medio sextae, decantantur horae reliquae usque ad Nonam inclusive: hora sexta concio panegyrica: hora prima ordinatur processio per urbem solennissima, cujus hic sibi locum descriptio videtur vendicare: est autem hujusmodi:

104. »Initium dat unus e summi templi aedituis, superpelliceo indutus, sceptrum praeferens argenteum. Sequuntur vexilla quatuor: inter quae indutus pluviali sacerdos incedit, dans aspersorium. Post hunc bini et bini procedunt summi templi scholares: item duae tribus mechanicae lanionum et piscatorum, cum cereis magnis, quos excipit chorus vocalis musicorum [Col. 0178D] cantantium. Succedunt Ordines religiosi, suis distincti crucibus; et primi quidem PP. Cappucini, tum PP. Carmelitae, deinde PP. Franciscani, post PP. Dominicani, ultimo PP. Benedictini de monte S. Michaelis, quibus, in signum imperatoriae a S. Henrico factae fundationis, sceptrum praefertur argenteum cum crucibus duabus argenteis.

105. »Sequitur hos denuo aedituus ecclesiae cathedralis in superpelliceo cum sceptro argenteo; deinde vexilla duo candida, post quae cruces duae argenteae, deportatae a duobus canonicis domicellaribus, primo residentibus in cappis: tum duodecim in palliis ceruleis fratres, ut vocantur, sedium, et quatuor fratres equitum (laici sunt praebendis laicalibus gaudentes) [Col. 0179A] hos excipiunt DD. vicarii ecclesiae cathed. nec non canonici trium ecclesiarum collegiatarum: scilicet ad S. Jacobum, ad S. Gangolphum, ad S. Stephanum. Succedit Reverendissimum capitulum cathedrale. Sequuntur statuae in feretris deportatae a diversorum Ordinum Religiosis in Dalmaticis; primo crux pretiosa, de qua supra, a quatuor ex Ordine PP. Cappuc. 2. Statua S. Gregorii a quatuor ex Ordine PP. Carmelit. 3. Statua S. Cunegundis a quatuor ex Ordine PP. Francisc. 4. Statua S. Henrici a quatuor ex Ordine PP. Praedicator. 5. Statua B. Virginis a quatuor ex Ord. PP. Benedict. Intercedit chorus musicalis instrumentalis, tum chorus alius juvenum scenice vestitorum, referentium angelos cum cymbalis.

[Col. 0179B] 106. »Sequuntur deinde duo presbyteri in pluvialibus, portantes librum Evangeliorum et stolam pro cantandis in designatis stationibus Evangeliis: tum acolythi duo portantes candelabra cum cereis accensis. Succedunt quatuor in dalmaticis, cum naviculis et thuribulis, Sanctissimum continuo incensantes. Post quos subdiaconus et diaconus, ac tandem sub baldachino Reverendissimus ecclesiae cathedralis decanus portans Venerabile Sacramentum, cujus utrimque latus stipant Episcopus et Praepositus ejusdem ecclesiae cathed., candidis facibus instructi. Cingunt baldachinum octoni juvenes, faces itidem praeferentes, nec non tribus machanica pistorum cum suis candelis majoribus. Sequuntur deinde domini status saecularis, nobilitas aulica, tum DD. consiliarii [Col. 0179C] Celsissimi, et reliqui ex diversis dicasteriis suo ordine officiales, populo ac plebe cetera agmen claudente.

107. »Subsistit processio in stationibus quatuor, quarum prima habetur prope ecclesiam PP. Cappucinorum, altera in ecclesia parochiali S. Martini, tertia in foro prope ecclesiam PP. Societatis, ubi cives in armis comparentes, atque in cohortes quatuor distinctas partiti, processionem excipiunt, quae ad ecclesiam cathedralem revertens, stationem quartam et ultimam agit in area patente ante aulam Principis, ubi denuo duae cohortes civium aliae consistunt, cum quibus sese quatuor illae conjungunt, ut postea festiva bombardarum explosione, ad Evangelium et elevationem repetita, summi Sacri augeant solennitatem; [Col. 0179D] quod idem Reverendissimus D. decanus celebrat, et data sub finem benedictione solenni cum Venerabili, festivitatem antemeridianam concludit.«



§ III. Incrementum anni hujus MDCCXXIII.

108. Hactenus stabilita et constantissima in sanctissimum Patronum Ordinum omnium Bambergensium, utpote pientissimorum clientum, veneratio, cui cumulum novum hoc ipso anno accessisse intelliges ex adjunctis Pottuvii litteris, quas hic etiam describo. Sic habet: »Hic cultus S. Henrici hactenus usitatus et ordinarius fuit. Hoc anno MDCCXXIII Congregationes, quae in Academia Bambergensi, sub directione Patrum Societatis Jesu institutae sunt, accensae desiderio [Col. 0180A] venerationem sancti imperatoris, de hac patria adeo praeclare meriti, aliquatenus augendi; et potentem intercessionem hujus Sancti, cujus sacratissimum corpus penes se habent, speciali aliqua devotione promerendi, delegerunt sibi aliquot dies infra Octavam, quibus sacrum sepulcrum, ritu supplicantium adirent, et Sancti patrocinium, junctis animis ac vocibus implorarent. Die uno prodiit sodalitas Angelica, quae tres Grammaticae classes complectitur. Altero sodalitas Media, quam Poetae et Rhetores constituunt. Tertio Major, quae et Academica dicitur, in qua Philosophi et Theologi locum habent.

109. »Quolibet ex his die constituto, sine lectionum dispendio, tempore ordinariae suae Missae, processit [Col. 0180B] e gymnasio, ac ordine composito, secuta suum vexillum, inter devotum litaniarum concentum, ad ecclesiam cathedralem progressa fuit: ubi compulsatione campanarum, et ad introitum portae, aspersione aquae lustralis, ab admodum reverendo domino subcustode excepta fuit. Inde ad aram et sacram Tumbam prostrati, accepta benedictione sanctissimi Sacramenti, audiverunt Missam; sub qua Officium de S. Henrico, alternis versibus, praeeunte praeside, alta voce recitarunt. Post consecrationem, perantiquum ac devotum hymnum de eodem Sancto: Laudet omnis spiritus Christum, qui divinitus, etc., intersonante organo, decantarunt, ac demum devotionem suam, iterata Christi eucharistici sibi bene precantis adoratione concluserunt.

[Col. 0180C] 110. »Parentes hac liberorum, erga Sanctum Imperatorem, pietate delectati, egerunt, ut sodalitas civica simile venerationis obsequium memorato sancto Patrono exhiberet; quo et insigniter praestitit Dominica infra Octavam, numerosissimo dominorum ac civium comitatu. Excellentissimus dominus decanus, perspecta hac Bambergensium in cultum S. Henrici propensione, sapienter illa usus fuit, ad festivitatem Octavae sancti Imperatoris etiam post meridiem ea, qua par est, devotione celebrandam atque optimo fine concludendam. Consueverant hactenus Bambergenses, post exantlatos mane in adornanda et peragenda processione labores, tempus pomeridianum dare animorum relaxationi, invisendo amicos, vel exspatiando in hortos et viridaria.

[Col. 0180D] 111. »Ne igitur particula hujus bonae diei absque spirituali fructu, et publica veneratione sancti Patroni praeteriret, laudatus Excellentissimus operam dedit, ut laus Sancti nostri a juventute, ex omnibus catechismis et scholis trivialibus totius urbis collecta, demum perficeretur. Itaque, praevia invitatione, numerosissima juventus, una cum scholarum praesidibus, a meridie congregata fuit in templo Patrum Societatis Jesu, ibique adornata processio, quae longa serie, pulchroque ordine, inter pios cantus pervenit ad ecclesiam cathedralem sub finem Vesperarum. Et quia jussu ejusdem excellentissimi Domini, e cathedra promulgatum fuerat, post Vesperas non solum illuc ducendam processionem parvulorum, sed etiam [Col. 0181A] ibidem habendam concionem panegyricam de S. Henrico ecclesia jam erat hominibus ex omni statu graduque ita referta, ut processio locum ibi non reperiret.

112. »Apertus tamen fuit illi transitus coram sacra Tumba, ut quivis parvulus, saltem devota reverentia, sanctum suum Patronum venerari potuerit. Dicta subinde fuit panegyri, in qua ecclesiastes, et occasione plurium supplicationum, quas Bambergenses, per hujus Octavae decursum, ad sepulcrum sancti Heinrici instituerunt, et nunc pueri ultimo compleverunt, gratiose adduxit processionem illam memorabilem, in qua itidem pueri olim in Apulia, ex urbe Troja arctissime obsessa, supplicabundi progressi sunt ad castra irati Imperatoris, eumque ad [Col. 0181B] misericordiam, ut urbi jam ad extrema deductae parceret, inflexerunt etc. Tota festivitas decantatione hymni Ambrosiani et solenni benedictione sanctissimi Sacramenti conclusa fuit cum magna consolatione totius urbis, exultantis ob notabile incrementum cultus sui sancti Patroni.«



§ IV. Innovatum de S. Henrico pietatis Officium, pro honore et amore sancti Henrici Romanorum Imperatoris, Hungarorum Apostoli, Imperialis episcopatus Bambergensis Fundatoris et Patroni, anno MDCLXXIII permissu Superiorum Bambergae editum: nunc ad renovandam devotionem ad eumdem Sanctum, ibidem recusum. Typis Georgii Andreae Gertner, Reverendissimi Capituli Typographi. MDCCXXIII.



AD MATUTINUM.


[Col. 0181C] Pater noster, Ave Maria.

V\ Domine, labia mea aperies,

R\ Et os meum annuntiabit laudem tuam.

V\ Deus in adjutorium meum intende;

R\ Domine ad adjuvandum me festina.

Gloria Patri et Filio et Spiritui sancto: Sicut erat in principio, et nunc et semper, et in saecula saeculorum. Amen.


Hymnus.



   113. Virum, canamus, gloria.
Recteque factis inclytum,
Bellique pacisque artibus,
In sanctitate deditum.

   Henricus es, virtutibus
Mundi revellens cardines,
[Col. 0181D] Augustiorque siderum
Premens superbos ordines.

   Tibi senatus caelitum
Decernit orbis purpuram,
Tantam a Beatis mentibus
Princeps inisti gratiam.

   Te saepe Regem nuncupat
Praeceptor, et reconditis,
Wolffgangus idem syllabis,
(POST SEX) futurum nuntiat.

Antiph. Praevenisti eum in benedictionibus dulcedinis, posuisti in capite ejus coronam de lapide pretioso. Psalm. XX.

Desiderium cordis ejus tribuisti ei:

[Col. 0182A] R\ Et voluntate labiorum ejus non fraudasti eum, Psalm. XX.


ORATIO.

Deus, integritatis amator, qui ad commendandam omni hominum generi castimoniae amabilitatem, illam etiam in Augusto B. Henrici conjugio eminere spectabilem voluisti: praesta quaesumus; ita nos ejus precibus caelestium delitiarum antidoto praemuniri: ut omnia prorsus terrenae corruptionis vulnera nesciamus. Per Dominum nostrum Jesum Christum filium tuum, qui tecum vivit et regnat in unitate Spiritus sancti Deus per omnia saecula saeculorum. Amen.



AD LAUDES.

V\ Deus in adjutorium, etc., ut supra.


[Col. 0182B] Hymnus.



   114. Suprema curarum, Tibi,
Virtutis ardor, Imperi
Frenum capessenti fuit:
Henrici, Bojorum decus.

   Agnata, Te, devotio
Ad vota finxit caelitum,
Virum secundum cor Dei,
Ejusque factum nutibus.

   Hoc nomen indeptum Pii:
Hoc templa mille condita:
Hoc ipse signis militans
Testatur, aether, sub tuis.

   Nostras protervas Numini
Subesse mentes impetra.
[Col. 0182C] Devotionis vinculis
Tuos clientes mancipa.

Antiph. Quasi sol refulgens, sic ille effulsit in domo Dei, et quasi flos rosarum in diebus vernis, et quasi lilia, quae sunt in transitu aquae, et quasi thus redolens in diebus aestatis. Eccli. L.

V\ Inveni David filium Jesse, virum secundum cor meum.

R\ Qui faciat omnes voluntates meas. Act. II.

ORATIO, ut supra.



AD PRIMAM.

V\ Deus in adjutorium, etc.


Hymnus.



   115. Firmare progressus thronum,
Jubere cum primis Tibi,
[Col. 0182D] Et imperare gestiens,
Clementiam ducem legis.

   O Christianum principem!
Cujus sitivit hostium
Nunquam cruorem sobria,
Rectique servans purpura.

   Victas manus infantiae
Patrum precanti noxias,
Promptusque mites, cladibus
Dare aemulorum, lacrymas.

   Te deprecamur; obtine
Nobis potentem vindicis
Flammae, suique compotem
Iraeque mansuetudinem.

[Col. 0183A] Antiph. In fide et lenitate ipsius sanctum fecit illum, et elegit eum ex omni carne. Eccli. XLV.

V\ Memento, Domine, David,

R\ Et omnis mansuetudinis ejus. Psal. CXXXI.

ORATIO, ut supra.



AD TERTIAM.

V\ Deus in adjutorium, etc.


Hymnus.



      116. Pium perinde pauperes,
   Reique, natum, publicae
   Plebs sensit imbecillior:
   Sibique de caelo datum.

      Orbae patronum dictitant,
   Patrem pupilli: te duce
   Se caecus ire clamitat,
[Col. 0183B] Claudusque Te niti pede.

      Oliva nullis dexteris
   Non carpta, non large ferens
   Opem fuisti; ditior,
   Cum pauper aufert omnia.

      Quanto poli, beatior,
   Jam gaudiis perfunderis.
   Tanto tuis profusior
   Indulgeas Te subditis.

Antiph. Oculus fui caeco et pes claudo, pater eram pauperum: causam, quam nesciebam, diligentissime investigabam. Job XXIX.

V\ Stabilita sunt bona illius in Domino,

R\ Et eleemosynas illius enarrabit omnis Ecclesia [Col. 0183C] Sanctorum. Eccli. XXXI.

ORATIO, ut supra.



AD SEXTAM.

V\ Deus in adjutorium, etc.


Hymnus.



   117. Augustus esse non minus,
Henrice, quam vis dicier:
Clerus coronam gloriae,
Civisque nectit hanc tibi.

   Dum Conjugem das Hungaro
Regi, sororem Giselam,
Regni nova propagine
Matrem, beas, Ecclesiam.

   Augustus atque Apostolus,
Quam rara jungis nomina:
[Col. 0183D] Fasces et Evangelion,
Virtutis altae stemmata.

   Adaugeat nostris fidem,
Ut Christus author, cordibus,
Et infideles Pannonum
Propulset, ora, finibus.

Antiph. Beatus iste Sanctus, qui confisus est in Domino; praedicavit praeceptum Domini, constitutus est in monte sancto ejus.

V\ Quam speciosi pedes Evangelizantium pacem.

R\ Evangelizantium bona. Rom. X.

ORATIO, ut supra.



AD NONAM.

V\ Deus in adjutorium, etc.


[Col. 0184A] Hymnus.



   118. Jam Te caducis eminens
   Commendat astris Spiritus:
Liberque, ferre compedes
Opum profanas nescius.

   Nam census omnes imperi
In Numinis profunditur,
Divumque cultum vertitur,
Christique cedit usibus.

   Hic unus heres scribitur
Ex asse: coelo conditur,
Ubi voluntas figitur,
Omnis facultas regia.

   Quo transtulisti munera,
Henrice, nos potissimae,
[Col. 0184B] Tuos clientes, subsequi
Bonis, roga, substantiae.

Antiph. Hic vir despiciens mundum, et terrena triumphans, divitias caelo condidit ore, manu.

V\ Justum deduxit Dominus per vias rectas.

R\ Et ostendit illi regnum Dei. Sap. X.

ORATIO, ut supra.



AD VESPERAS.

V\ Deus in adjutorium, etc.


Hymnus



   119. Quid, quod litatis omnibus
Rebus, polo, fluentibus,
Luctatur ipsis egredi,
Mens alta, terrae finibus?

   Calcare fastum saeculi
[Col. 0184C] Henricus ardet, jam satur
Luxisse, lumen condere
Lucerna Christi quaeritat.

   Mutare pannis purpuram,
Claustrisque sacris curiam:
Ni sidus orbi subtrahi
Vetet Creator sideris.

   Hos mentis altae Spiritus
Tentare da praecordia,
Deusque mentem gratiae
Vigore in astra subleva.

Antiph. Existimo omnia detrimentum esse propter eminentem scientiam Jesu Christi Domini mei: propter quem omnia detrimentum feci, et arbitror ut stercora, ut Christum lucrifaciam. Philipp. [Col. 0184D] III.

V\ Iste est qui contempsit vitam mundi,

R\ Et pervenit ad gaudia regni.

ORATIO, ut supra.



COMPLETORIUM.

V\ Converte nos Deus salutaris noster.

R\ Et averte iram tuam a nobis.

V\ Deus in adjutorium, etc.


Hymnus.



   120. Mirare tandem Caesaris,
Ad usque lethi limina
(Quod integrarum mentium
Caeli, obstupescant, agmina).

   In vase carnis fictili
[Col. 0185A] Intaminatum spiritum
A conjugali vinculo
Corruptionis nescium.

   Raro fidem miraculo
Suprema vox aegri facit:
Habete vobis Virginem,
Quam mi dedistis Conjugem.

   Virtutis exempli, Deus,
Tantae trahi fragrantis
Jungique, praesta, liliis
In sempiterna gloria.

Antiph. Hic est, qui nescivit thorum in delicto, habebit fructum in respectione animarum sanctarum. Sap. III.

V\ Justus germinabit, sicut lilium.

[Col. 0185B] R\ Et florebit in aeternum ante Dominum.

ORATIO, ut supra.



COMMENDATIO.



   121. Supreme regnorum Parens,
Per quem potentes imperant,
Da, quod precamur subditi
Sui per acta Principis.

   Ut quas in illo caelicae
Virtutis excellentias
Verentur, addant tangere,
Vel aemulando fimbrias.

   Cum flamma nos cupidinis
Telo sagittat igneo;
Cum noxiae libidinis
Videbis oestro percitos;

   [Col. 0185C] Ubi pudici Principis
Sonare nomen audies
Pie vocatum, mentibus
Exesse flammas imperes.

   Sit saeculorum gloria
Tibi Pater cum Filio,
Et Spiritu, qui virginum
Est castus hospes mentium.

Hic notulae inseruntur ad explicanda nonnulla quae in praecedentibus obscuriora videri possent: at nos eas praetermisimus, cum omnia superius satis explanata sint. Sequuntur libelli reliqua ad S. Henricum spectantia.



HYMNUS ANTIQUUS DE S. HENRICO.
Ex Missali Bambergensi



[Col. 0185D] 122. Laudet omnis spiritus
Christum, qui divinitus
   Coronavit gloria

Gloriosum Confessorem
Quem Patronum et Auctorem
   Haec colit Ecclesia.

Homo vetus in peccatis
Primam stolam novitatis
   Recipit cum annulo,

Quisquis mente puriore
Plaudit manu, psallit ore
   Digne Dei famulo.

POST SEX) legens dubitat
Rex, quem sensum teneat
   [Col. 0186A] Oratio truncata:

Sextus annus volvitur,
Et problema solvitur
   Corona duplicata.

Purgatura criminis
Notam, Virgo Virginis
   Vendicat pudorem:

Purgat adulterium,
Ignitorum vomerum
   Non sentiens calorem.

In Cassino monte curam
Benedicti, post pressuram
   Longam sentit calculi,

Quem, dum nusquam sit contactum
Corpus, tamen inde tractum
   [Col. 0186B] Admirantur singuli.

Angelus fortis militat in castris
Victor victorem gloria coronans,
   Hoste fugato.

Precibus crebris instat alienis
Curis vacuus, Deo vacans saepius
   Orbe pacato.

Dum migraret ex hac vita;
Finem rei eremita
   Didicit ex daemone:

Nil inventum morte dignum,
Neque foenum, neque lignum
   Nhil hominis in homine.

Talis Christo deservivit,
Talis Christo vivens vivit,
   [Col. 0186C] In aeterna patria.

Servus tuus et Amicus
Tua, Deus, nos Henricus
   Consoletur gratia.

V\ Ora pro nobis, sancte Henrice,

R\ Ut digni efficiamur promissionibus Christi.



OREMUS.
Ex Breviario Romano.

Deus qui hodierna die beatum Henricum, etc.



ORATIO.
Ex proprio Bambergensi.

123. Deus qui beatum Henricum post terrenum imperium insignitum aethereis sedibus collocasti: tribue, quaesumus, ut quem signis miraculorum clarere cernimus, eumdem intercessorem in angustiis [Col. 0186D] sentiamus. Per Dominum, etc.



DE SANCTO HENRICO.
Ex Annalibus Bambergensibus apud Gretserum, pag. 426.

124. Eia germen Saxonum; culmen Bavarorum, Palatinorum Rheni honor; decus Germaniae; Imperii gloria; Ecclesiae singulare ornamentum; et totius orbis stupendum miraculum: Sacratissime Imperator Heinrice; te diligentes intuere; et fac tuis meritis et precibus; ut tui cultores fieri mereantur virtutum tuarum pro posse imitatores: quatenus vestigiis tuis inhaerentes, gaudeamus hic tuo semper patrocinio, et tandem beato in caelestibus tuo consortio. Amen.



VERSUS GODEFRIDI VITERBIENSIS DE S. HENRICO, DICTO CLAUDO.
[Col. 0187A]


   125. Henrici Claudi meritum solenniter audi,
Cui decet applaudi, cujus metra porrigo laudi:
   Sumptus ab arce soli, regnat in arce poli

Conjuge Virginea Virgo permansit et ille
Catholicas dedit ecclesias numero quasi mille;
   Pauperibus, viduis, spes, via, vita fuit,

Nunc et in altari sua cernimus ossa sacrari,
More salutari solennia digna parari;
   Corpora debilium plurima sana dari.

126. De hoc Viterbiensis metrico encomio, praecipuas S. Henrici virtutes complexo, meminimus supra in Commentario praevio num. 76, ubi de S. Heinrici virginali [Col. 0187B] castitate in matrimonio servata egimus, huc lectorem remittentes ad ipsa auctoris verba, quibus etiam singulare istud sanctissimi Imperatoris decus vindicavimus. Suggesta quidem fuere nonnulla spectantia ad ostensionem reliquiarum Bambergensium, quot septenniis celebrari solitam; verum cum haec alibi satis communia sint, nec magis ad sanctos Conjuges, quam ad alios Sanctos pertinere videantur, non fuit operae pretium de ea re pluribus disserere: malui toti tractationi coronidem imponere, paucis enumerando templa et sacella, in sanctissimorum Conjugum honorem erecta, quae Pottuvius in hunc modum recensuit.



§ V. Templa et sacella in honorem S. Henrici et S. Cunegundis erecta, praeter illud de quo superius num. 18 inter miracula.

[Col. 0187C] 127. »Pragae visitur insignis ecclesia S. Henrici, quam in honorem hujus Sancti Carolus IV Imperator et Bohemorum Rex anno MCCCXXXIII, cum adhuc esset marchio Moraviae, et Bohemiae gubernator, aedificavit, et in parochialem erexit, quae hodiedum est ex primariis Neo-Pragae basilicis curatis, compluribus instructa fundationibus, praesertim pro alendis musicis servitio templi deputatis.

128. »Ecclesia parochialis Burckunstadii, quae est urbs dioecesis Bambergensis, jam ante aliquot saecula est dedicata S. Henrico Imperatori, cujus patrocinium quotannis solenniter celebratur.

[Col. 0188A] 129. »Bambergae anno MDCLIV ecclesia Reverendorum Patrum Cappucinorum aedificata est in honorem SS. Henrici et Cunegundis, quam eodem anno Reverendissimus Dominus Joannes Melchior episcopus Domitiopolitanus et suffraganeus Herbipolensis, XXVIII Junii, solenni ritu, sub eorumdem Sanctorum patrocinio dedicavit.

130. »Bottensteinium, quae est urbs dioecesis Bambergensis, sita in montanis versus Voitlandiam, habet extra muros sacellum S. Cunegundi virgini, ejusque sancto Conjugi dicatum; in quo, ut constans sermo a majoribus acceptus testatur, contigit res memorabilis, hic non reticenda. Cum enim Hussitae anno MCDXXX, vastata Voitlandia, captis quoque et incensis Culmbachio et Barutho, in montanam dioecesis [Col. 0188B] Bambergensis regionem, partitis agminibus, se infunderent, et inobservati Bottensteinio imminerent, subito in sacello SS. Cunegundis et Henrici editur insuetus campanarum sonitus, quo exciti incolae ad sacellum convolant; fores clausas, nullumque vestigium hominis ullius, qui campanas compulsare potuisset, reperiunt. At simul hostilem turmam prope adventantem conspiciunt: moram perbrevem quidem, sed admodum opportunam prospiciendi rebus suis nacti, propere se tam in urbe, quam in adsito fortalitio, ad vim hostilem propulsandam comparant: atque ita funestum excidium, quo complures finitimae urbes, oppida et pagi misere tunc perierunt, ope suorum Patronorum tutelarium feliciter evaserunt. In cujus beneficii perennem gratamque [Col. 0188C] memoriam, quotannis, e templo parochiali ad dictum sacellum supplicatio instituitur.

131. »In Stiria ad radices Piri montis visitur sacellum in honorem S. Henrici Imperatoris, a Friderico ab Huffses episcopo Bambergensi constructum circa annum MCCCCXXXVI.«

132. Reddo fideliter accepta, quibus quod modo addam, nil superest: confidere ausim, ex dictis perspicua esse omnia quae faciunt ad sanctissimi Imperatoris ejusque pientissimorum clientum commendationem. Videatur Vita Dilingana cap. XXXIV, pag. 161.




[Col. 0187]
AD ACTA SANCTI HENRICI ADDITAMENTUM.


(Monumenta Germaniae historica, Script. tom. IV, pag. 816.---»Aliam de S. Henrico ejusque conjuge Cunegunde historiam Vitae sancti imperatoris subjectam, a nescio quo saeculi XIII incipientis satis luculenter scriptam, sed fabulis plenam, tanquam librum III exhibet codex bibliothecae senatus Lipsiensis num. 194, memb., saec. XIII, a viro cl. Naumann, bibliothecae praefecto, summa diligentia in usus nostros exscriptus,« inquit G. Waitz, in praefatione ad S. Henricum.)

[Col. 0187C] 1. Secretum regis celare bonum esse, opera vero Dei enarrare honorificum esse, Psalmista nos ammonet, dicens: Laudate Dominum in sanctis ejus (Psal. CL, 1.). Igitur ea que de glorioso imperatore confessore Christi Heinrico, vel laudabili et gloriosa [Col. 0188C] ejus conjuge sed virgine luce clarius cognovimus, ad gloriam Dei qui operatur in sanctis suis, licet inculto, vero tamen sermone propalare proponimus; quod in eorum legenda deesse videtur, hic plenius inveniatur. Si quis scire desiderat, cum beatus [Col. 0189A] Christi confessor et beata Cunegundis, antequam convenirent, votum continentie virginalis Deo in odorem suavitatis optulissent, quare postmodum conjugale matrimonium contraxerint, hanc sciant esse causam. Cum fama incliti principis ubique divulgaretur, et hostes fidei per eum jugo Christi subderentur, ecclesie nove construerentur et primitus destructe reedificarentur, atque sicut imber temporaneus terram solet irrigare, sic iste imperator gloriosus victoriosus rem publicam augeret et exaltaret, universitas principum ejus glorie congaudebat, habundantia pacis, qua per eum fruebantur, applaudebant. Proinde, si possibile foret, jugiter eum regnare volebant. Sed quia id humana conditio non patitur, sollertia principum rei publice in posterum [Col. 0189B] prospiciens inclito imperatori suggerere studebat, ut ad propagandam sobolem uxorem duceret, ut, virtuoso imperatore viam universe carnis ingresso, virtuosa nichilominus proles hereditario jure gubernacula regni susciperet et paternam emulans virtutem virtuose gubernaret. Sed et Christi confessor, voti sui non immemor et castitatis amator, principibus uxorem ducere sibi suadentibus non facile poterat acquiescere. Illis autem oportune importune suggerentibus et suggerendo monentibus, et, si non consentiret, eum regno privare volentibus, licet egre, coactus est consentire, sed Deum, apud quem nichil est impossibile, gemitibus inenarrabilibus exoravit, ut sic ordinare dignaretur, ut et voluntati principum satisfaceret et tamen continentie votum inviolabile [Col. 0189C] conservaret. Itaque propicius Deus, qui piis supplicationibus semper presto est, desiderium anime ejus ei est dignatus tribuere. Rex vero sperans in Domino tale responsum dedit principibus: Vestre quidem voluntati paratus sum obtemperare, sed nullam non regie majestati condignam in matrimonio mihi volo consociare; sed et hoc ipsum illorum commisit providentie. Hoc promisso pii regis gratanter accepto, vehementer gavisi sunt principes universi; multa satagebant deliberare diligentia, quam ei matrimonio copularent, nec tamen aliam reperire poterant, nisi quam ante tempora secularia divina preordinaverat prescientia. Erat autem apud Renum palatinus Sifridus nomine, habens conjugem Hedewih [Col. 0189D] vocatam, ambo quidem clarissimo genere spectabiles, utpote de nobilissima descendentes augustorum prosapia, multis etiam divitiis insignes, et quod laudabilius est, virtutibus operam dantes. His in primeva etate nata fuit filia, que fulsit velut gemma auro superaddita, dum preclarior preclaris hec accessit attavis. Erat enim venusta facie et optimis ornata moribus, precipue vero in ea primatum tenuit pudicitia. Nam, ut superius dictum est, virginalem continentiam Deo devota devoverat. Proinde cum esset tam genere quam moribus nobilis, nec alia inveniretur ei similis, inclitis placuit principibus, ut hanc potissimum imperatori glorioso legitimo conjungerent conubio. Igitur missis honorabilibus legatis ad ipsam vel ad propinquos vel ad amicos ejus---nam [Col. 0190A] utroque jam fuerat orbata parente---, de nuptiis secum ceperunt tractare. Enimvero pudicissima, cui longe mens erat alia, audiens de nuptiis secum tractari, cepit inestimabiliter contristari et toto nisu reluctari, atque pre tristitia exitus aquarum deduxerunt oculi ejus, quia, que regem angelorum jam sibi sponsum elegerat, regi Romanorum licet inclito nubere recusabat. Propinqui vero ejus arbitrantes, ad gloriam et magnum decorem suo provenire generi, si sua consanguinea Romano conregnaret imperatori, conturbatam eam blandiciis deliniebant, et ut imperatori tam glorioso nubere non recusaret, immo gratanter id faceret, interdum consulebant et consulentes attentius obsecrabant. Inter hec virginis animus variis cogitationum fluctuabat motibus ad [Col. 0190B] instar navis, que in salo posita validis circumfertur flatibus ventorum; sed tandem anchoram spei sue in divino figens auxilio, salutem suam sedulis precibus commendabat Domino, sperans indubitanter, quod ipse, cui subest cum voluerit posse, etiam in conjugio sibi posite florem pudicicie sue, ne marcesceret, posset conservare. Hac spe fiduciata virgo prudentissima, propinquorum suorum voluntati, licet non animo volenti, se tradidit. Igitur principum legati super his letati novam sponsam cum maximo tripudio suo deferebant domino, quam propinquis et amicis prosequentibus, in comitatu ejus facta est non modica turba. Universis itaque principibus facta est inestimabilis exultatio de regis et regine conjugio; sed frustra. Non enim, sicut speraverunt, more carnalium [Col. 0190C] nupserunt, sed virgines permanserunt. Cum autem episcoporum benedictionibus firmati secreta thalami recepissent, sponsus pudicissimus cum sponsa nichilominus pudicissima non sine verecundia exorsus est tractare de pudicicia. Ex habundantia enim cordis os loquitur. Itaque prorupit in hec verba: Sponsa mea carissima, notum tibi sit, quod amorem, quo carnales conjuges maxime delectantur et mutuo sibi consociantur, numquam expertus sum, sed nec experiri volo, quia celibem vitam elegi et hoc voto Domino Deo me jam dudum obligavi. His auditis, regina gloriosa virgo beata inestimabiliter est exhilarata, et ardenter cepit amare sponsum, cui etiam tale dedit responsum: Verbum tuum, domine, mi rex, in corde meo dulce est super mel et favum, et propositum castitatis [Col. 0190D] beneplacitum est spiritui meo, et si michi detur optio, multis prefero regnis. Nam et ego votum virginitatis mee Domino Deo quasi munus gratissimum me fateor optulisse, quam si quis michi subripere presumeret, quod absit, iram superni judicis incurreret et eternam dampnationem incideret. Rex vero letatus in his que dicta sibi sunt, et quia consimilem res omnis amat, virgo virginem, castus castissimam casto cepit amore complecti et manum ipsius candidam sue imponens manui, his verbis est eam allocutus: O amica mea, sponsa mea, immaculata mea, revera Dominus est in medio nostri, qui nos unius voluntatis et propositi in suo nomine fecit convenire, qui est refugium nostrum et virtus. Unanimi consensu jam ipsi [Col. 0191A] nos ipsos offeramus pollicentes, quod propter ejus amorem omnibus diebus vite nostre celibem vitam ducamus: et hoc tibi polliceor sub testimonio Christi, quod te ut imperatricem gloriosam semper honorabo et ut proprium corpus amabo, fedus conjugale tecum firmiter servabo, et licet amore carnali te numquam contingam, nichil tamen tue caritati de amore conjugali vel honore tue caritati congruo minuam, sed te pre omnibus, ut justum est, amabo et in omnibus honorabo. Cum hec et his similia inter eos perdulcia vicissim haberentur colloquia, factus est ignis exestuans in cordibus eorum ipsorum mutuo se vehementer amantium; nam unus spiritus et idem fervor caritatis erat in eis. Enimvero superfluum estimo, describendis regalibus nuptiis diu detineri, presertim [Col. 0191B] cum quilibet facile possit conicere, quod eedem nuptie cum magna liberalitate, prout regiam decuit excellentiam, sunt sollempniter celebrate, episcopis honorabilibus et totius regni principibus cum multa devotione concurrentibus, innumeris etiam personis utriusque sexus et diverse dignitatis ad regales nuptias invitatis. Licet autem in libris sacris non legerimus, audenter tamen affirmamus, quod inter ceteros hospites honorabiliores invitatos hospes unus prestantior omnibus invitatus sit, scilicet Virginis Filius, qui primitus ad nuptias aque liquorem in vinigatissimum converterat saporem. Et quidem ipse licet visibiliter in propria non affuit persona, in menbris tamen suis licet ultimis eisdem intererat nuptiis, in quibus etiam optimis dapibus est optime [Col. 0191C] refectus. Ipse enim dicturus est: Quod uni ex minimis meis fecistis (Matth. XXV, 40) et cetera. Enimvero imperator gloriosus inclitam imperatricem regni sui vel thalami consortem in omnibus, ut debuit, honoravit, et ad ipsius nutum universa regni disponebantur molimina, et ipsa nobilissimus flos matronarum et omnium mulierum speculum clarissimum varia virtute decorata ad instar sideris radiabat. Ut autem beati conjuges isti facilius in conspectu hominum simularent se habere conjugium, secundum morem carnalium in uno pausare thalamo solebant, et tamen incontaminatam conservabant continentiam. Res mira et nostris temporibus inaudita. Et quidem quam plures in utroque sexu sunt virgines, sed ut sigillum virginitatis valeant [Col. 0191D] intemeratum servare, seorsum mares et seorsum feminas expedit habitare. Quis enim ignem abscondit in sinu suo, et vestimentum ejus non comburetur? Apud homines impossibile est, sed non apud Deum. Unde isti, de quibus loquimur, in protectione Dei celi pre ceteris mortalibus familiarius commorantes, interdum commanebant, et tamen virgines incontaminati permanebant; et cum preter sanguinis effusionem duo sint genera martirum, scilicet castitas in juventute et abstinentia in habundantia, beatos conjuges, quorum preconia non tacemus, gemina martirii corona coronatos esse confidimus, qui et [Col. 0192A] castitatem omni vite sue tempore et abstinentiam summopere studebant conservare.

2. Qualiter ceperit claudicare. Si [(66) 1Kb] quis vero scire desiderat, quare gloriosus iste imperator claudicaverit, cum primum toto corpore sanus fuerit, hanc causam esse noverit. Cum tempore quodam venisset in Apuliam pro disponendis rei publice negociis, pervenit in montem Garganum, in cujus crepidine sita est civitas et in latere montis in rupe concava extat basilica non ab hominibus fabricata, neque per hominem dedicata, sed operatione divina vel virtute mirabiliter extructa, divina etiam benedictione venerabiliter consecrata. Hujus basilice patronus extat Michael archangelus. In hac etiam ecclesia qualibet ebdomada cantus angelicus ab his qui digni sunt [Col. 0192B] audiri perhibetur. Hanc itaque basilicam orationis causa cum ceteris Christi fidelibus vir Deo devotus est ingressus. Cumque laudes divinas inibi celebrassent et vota precum suarum cum multa devotione Deo reddidissent, tempus jam aderat, quo celestis exercitus ad laudes Deo persolvendas templum hoc sacrum fuerat ingressurus. Itaque cum omnes egrederentur, et si qui moram facerent, exire compellerentur, vir sanctus postulabat ut ei facultas intus remanendi concederetur. Igitur omnibus egressis, solus ipse, sperans in misericordia Dei, inibi remanere presumpsit, et preces precibus continuavit et genuum flexiones iteravit, et modo multis lacrimis divine se commisit clementie, modo animam suam beato Michaeli archangelo cum multa supplicatione [Col. 0192C] studuit commendare. Cum pura pii regis oratio sicut incensum ascenderet coram Domino, Deus Israel, qui in sanctis suis semper est mirabilis, mirabilem ei dignatus est ostendere visionem. Vidit enim angelorum multitudinem copiosam ad instar solis splendidam templum sanctum ingredientem, ex quibus duo principale sollempniter adornabant altare. Deinde vidit alias celestium virtutum cohortes innumeras in similitudinem fulguris coruscantis fulgentes et quasi primatem suum cum gloria maxime deducentes; nec dubium, hunc fuisse archangelum celestis militie signiferum. Novissime vero videre meruit ipsum regem angelorum, Dominum venientem cum potestate magna et virtute; in cujus obsequio fuit celestis exercitus innumerabilis et splendor ejus incomparabilis, [Col. 0192D] cujus etiam nutu reguntur omnia celestia terrestria. Denique chorus nove Jerusalem in predicta collectus basilica divinum sollempniter celebravit obsequium. Quo tandem completo, unus ex presentibus angelis sacrum Evangelii textum cum maxima reverentia Dominice detulit persone, que illo deosculato innuit angelo, ut eundem deosculandum deferret imperatori in angulo latitanti. Angelo vero jussa sibi complente, predictus Christi famulus ad insolitam tante majestatis et glorie visionem cepit animo pavescere et omnibus menbris contremiscere, tamquam diceret cum propheta (Jer. XXIII, 9): Contritum est [Col. 0193A] cor meum in medio mei, contremuerunt omnia ossa mea. Hoc angelus ille videns, modeste femur ejus tetigit et inquit: Ne timeas, electe Dei, surge velociter, signum pacis divinitus tibi transmissum suscipiens alacriter. Extemplo femur ejus emarcuit, et exinde omni tempore vite claudicavit. Similis per omnia eventus de beato Jacob legitur, cujus femur ad tactum angeli secum luctantis emarcuit (Gen. XXXII, 32). Hec quidem, ut verum fatear, in Scripturis non inveni, sed relatu veracium et venerabilium virorum, hec vera esse, in veritate comperi. Equidem prepotens cancellarius et episcopus Herbipolensis Cunradus nomine, qui persecutionem passus est propter justiciam, hec que dicta sunt se legisse constanter affirmavit, et in ecclesia Babenbergensi positus [Col. 0193B] multis audientibus enerravit, ex quibus unus mihi familiaris et ipse vir plane veridicus mihi fideliter intimavit, et volente me silentio supprimere, obnixe rogavit ut scriberem. Tandem ego petentis instantia et sedulitate monentis inductus, fideliter conscripsi, quatenus hec enarrentur in progenie altera. Mallem sompno meo requiescere, quam ficta vel frivola de sanctis Dei conscribere, presertim cum opus non habeant falsis laudibus exaltari, qui signis et prodigiis divinitus meruere decorari. Hec [(67) 1Kb] omittamus et ad historiam redeamus.

3. Predicti et sepe dicendi fideles Christi unanimes habitabant in regno, quibus erat cor unum et anima una, et erant duo non tam in carne una quam in uno spiritu. Erat etiam eisdem idem velle et idem [Col. 0193C] nolle, adeo ut quicquid alteruter inchoasset, alter hoc ipsum sagaciter consummare satageret; par enim voluntas erat eis ad omne quod erat virtutis, quod pietatis, quod religionis. Quicquid acturus erat imperator, dilecte sue consilio committebat, et quicquid egerat, ejus conniventia confirmabat. Itaque cum se tam tenere mutuo diligerent et tamen virginalem continentiam conservarent, spiritalis eorum dilectio soli Deo cognita, sed hominibus pene incognita erat. Enimvero invidus omnium bonorum diabolus eorum castimoniam considerans, invidit et tabescebat, et sicut faber ferrarius prunas operi suo necessarias magis et magis solet succendere, sic ad libidinem eorum casta pectora sua suggestione Satanas satagebat inflammare. Cum autem hac arte nichil proficeret [Col. 0193D] ille milleartifex, quos ad peccandum impellere non poterat, alia calliditate conabatur supplantare. Itaque permittente Deo, qui suos permittit probari temptationibus, non reprobari, beatos conjuges, sed virgines, hac arte molitus est infamare. Quadam die in ortu surgentis aurore, cum beata Cunegundis de thoro surgeret immaculato, ille callidissimus assumpta forma militis de cubiculo regine visus est exire; quem presentes imperatricis vernule cernentes et eum cum beata Cunegunde cubasse suspicantes, mirabantur, quia nunquam hujusmodi [Col. 0194A] sermo de ea fuerat auditus; et omnes invicem super hoc facto musitabant, quibusdam super hac infamia condolentibus, aliis autem eam maligne rodentibus. Ille vero milleartifex non contentus hac sola vice, sequenti die, sed et tertia die, multo pluribus quam prima die cernentibus, de thalamo matrone pudicissime se simulabat exire, et miro modo presentibus videbatur quod eum agnoscerent, cum tamen quis esset ignorarent.

Extemplo patulas populi pervenit ad aures
Velox fama, malum qua non velocius ullum.
   VIRG. Aen. IV, 174, 175.
Exinde viri cum mulieribus, senes cum junioribus, pusilli cum majoribus imperatrici gloriose detrahebant; et facta est fabula omnibus, quibusdam quidem [Col. 0194B] pro ea vehementer dolentibus propter varias virtutes ejus, quibusdam vero maligne detrahentibus; et a multis obprobrium sustinuit et contumeliam, quibus numquam ipsa intulerat molestiam. Erat autem cor ejus habens in Domino fiduciam, quia suam sciebat innocentiam. Previdit tamen sibi gravamen et laborem imminere, et licet haberet thesaurum bone conscientie, tamen a lacrimis se non poterat abstinere; cui boni quique, ut dictum est, condoluere, malivoli vero et maxime nefarie muliercule, quasi suas nequitias per eam obtectare, detrahebant ei dicentes: Ecce, quanta calliditate hactenus hac specie sanctimonie suam turpitudinem palliavit. His et hujusmodi contumeliis innocenti detrahentibus, aura sinistri rumoris aures imperatoris [Col. 0194C] procul positi percelluit, cujus etiam cor in ipso contremuit, et tristis nimium inquit: Absit, inquam, absit hec iniquitas a conjuge mea dilectissima; siquidem nichil sinistrum de dilecta sibi suspicabatur, quia tam sobriam et tam pudicam feminam se numquam cognovisse fatebatur. Tandem aliis atque aliis eundem sermonem confirmantibus, ipse nimirum credulus, tactus est dolore cordis intrinsecus, et statuit in corde suo ut, quoadusque viveret, numquam ulterius eam videret. Interea negociis, pro quibus exierat, imperator bene dispositis, Babenberg est reversus in mente lugubri, et conjugem olim sibi dilectam more solito salutare neglexit. Itaque prudens imperatrix patenter intellexit, apud aures illius sese diffamatam esse; quapropter anima ejus turbata est valde, et vulnerata [Col. 0194D] caritate dilectum suum, quamvis sine causa sibi offensum, ardenti desiderio videre desiderabat. Igitur captata opportunitate, accessit ad eum plena caritate et dilectione, quem etiam benignissime suscepit et affectuosissime salutavit. Ille vero eam non resalutare dignabatur, nec saltem respicere. At illa mitissima offensum sibi placare cupiens, dixit voce lacrimabili: Domine mi desiderantissime, cur mihi non loqueris? ut quid avertis faciem tuam a me? Ille demisso vultu respondit: Non oportet me super hac re respondere tibi; recurre ad conscientiam tuam, [Col. 0195A] et invenies offensionis mee causam. At illa fiducialiter respondens ait: Conscientia mea munda est, et conscius meus in excelso, quia plane est testis mihi, quia facinus hoc pessimum, quod objicitur mihi, numquam perpetravi. Obsecro te, Domine mi rex, ut viriliter agere et patientiam in me digneris habere. Honor quidem totius imperii per me videtur imminutus, sed volente Deo quantocius per me reformabitur; quod qualiter fieri possit, si sit cum beneplacito vestro, breviter insinuo. His auditis, imperator aliquantulum mitigatus, tunc demum precepit eam residere et qualiter hec fieri possent edicere. Ad hec illa: Majestas, inquit, vestra, domine, principes universos tam episcopos quam laicos ad curtem regiam convenire jubeat, et presentibus omnibus causa de qua agitur [Col. 0195B] ordine judiciario ventiletur, et quidquid ipsi suggesserint, salvo honore vestro fieri poterit. Spero autem de divina misericordia, quod eripiat nos luto fecis hujus et miseria. Cum hec verba prudentis imperatricis optime placerent in conspectu principis, ad ipsius imperium principes convenerunt in unum. Quibus cum imperatore sedentibus in judicio, intravit imperatrix imperterrita, et secus pedes olim dilecti sui resedit, nigra et formosa filia Jerusalem, nigra per infamiam, formosa per innocentiam, et per hoc revera filia Jerusalem, que semet ipsam, sed et causam suam, divine commendavit providentie. Tunc proloquens rex voce lacrimabili dixit principibus universis: O dilecti mei principes gloriosi, estimo plane, nequaquam nobilitatem vestram [Col. 0195C] latere, quod per dies aliquot sustinui obprobrium, et operuit confusio faciem meam, propter quod potissimum vos convenire volui, quatinus ab imminentibus incommodis vestre prudentie consilio valeam absolvi. Nunc itaque a vestra dilectione requiro, cuinam sententie matrona debeat subjacere, que contempto conjuge legitimo alium ei superducere presumpserit. Obsecro ergo et obsecrando precipio, ut leges et decreta majorum recolentes, prout justitia dictaverit, sententiam proferatis. His auditis, tam principes quam omnis illa advocatio lacrimas fundebant uberrimas, imperatrici penam ut putabant passure compatientes, quam unimoda virtute preditam esse noverant; et ideo detrectantes in eam ferre sententiam, variis colloquiis tempus redimebant. Quod illa prudenter [Col. 0195D] animadvertens et femineo pectori virilem inserens animum, surgens et stans in medio, prestitoque sibi silentio, sed et omnibus ei reverenter auscultantibus, eleganter allegabat dicens: O principes omni honore digni et mihi dilecti, jam dudum vobis complacuit universis, et dominum vel conjugem meum dilectum imperatoria dignitate sublimastis et me participem regni ejus esse voluistis, et tam Dei gratia quam vestra constitutione ceteris hominibus prestantiores esse videbamur. Quia igitur inter feminas prestantior esse videor, sed jam nunc de pessimo crimine incusor, necesse est ut per judicium durissimum, scilicet duodecim candentes vomeres, ab hac infamia me vobis presentibus expurgem. Sed enim [Col. 0196A] serenitati vestre immensus refero gratias, quia mihi parcendo gravem in me ferre sententiam noluit vestra mansuetudo. His dictis, resedit. Porro presentes omnes, his auditis, ad invicem conferebant dicentes: Quod si perpetrati sceleris conscientia nostram stimularet dominam, nequaquam sibimet gravissimum hoc examen proponeret, immo etiam ab aliis propositum repulsaret. Interea vomeres vehementer igniti in unam delati sunt basilicam, in qua beata Cunegundis a duobus episcopis dignioribus sicut ovis ad victimam ducebatur, quam Christi confessor e vestigio sequebatur. Qui videns vomeres scintillas ignis vaporantes, in ira misericordie memor, memor etiam pristini amoris, dixit ad eam: Quiesce, domina mi amantissima, quiesce mihi desiderantissima, parve, [Col. 0196B] queso, tibimet ipsi, et ne intres in judicium hoc, horribile etiam ad audiendum; credo enim te immunem esse ab omni crimine. Illa sereno vultu respondit ei: Quod si vobis mihi parcentibus ad presens evasero judicium, sed non evadam, quod hactenus innocens sustinui convicium. Quaprapter necesse est, ut hoc examine, licet sit terribile, me accelerem expurgare, ut his, qui hactenus mihi detrahebant, jam detur alia de Cunegunde loquendi materia. His dictis, fiducialiter accessit, et elevatis oculis in celum, dixit: Domine, adjutor et protector meus, ne derelinquas me; festina, Domine, ne tardaveris, sed in presenti tribulatione subveni ancille tue. Te, Domine, cujus oculis nuda et aperta sunt omnia, te, inquam, Domine, testem hodie invoco, quia nec hunc presentem [Col. 0196C] Heinricum, nec quemquam virum alium carnali commercio cognovi. Quo audito, rex infremuit, et secretum suum celari cupiens, et ideo loquentis os oppilare satagens, atrociter compressit, ex quo linea copiosi sanguinis effluxit; quo viso, imperator subitanea ductus penitentia, flevit amare, et doluit super eam, sicut doleri solet in morte primogeniti. Erat enim fasciculus mirre dilecta sua sibi. Igitur ipse retrocedens exitum rei gemebundus expectavit.


In Domino vero posuit spem sancta virago
Atque genu flexit repetensque precem pia dixit:
Rex, opifex mundi, fer opem misere Cunegundi.
Et cum presentes tremerent nimis, aspicientes
Candentes vomeres, calcavit eos quasi flores.
Undenis ipsa peragratis, nil quoque lesa,
[Col. 0196D] Stans super extremum vomerem veneranda, supremum

Regem laudavit, per quem Satanam superavit. Itaque cum imperatrix inclita de objecto sibi crimine satis evidenter esset expurgata, imperator animum ejus blandiciis delinire gestiens, ipsius sacris pedibus provolutus, ait: Placare, domina mi, esto michi placabilis, et ne repellas me a gratia vel dilectione tua. Equidem, fateor, peccavi et insipienter egi in eo quod molestus fui tibi, nunc jam ago penitentiam. Adhereat lingua mea faucibus meis, si non tibi de cetero ego satisfecero, quoadusgue vixero. At illa columbine simplicitatis et mire patientie, immemor injurie, memor clementie, dilecto suo ait: [Col. 0197A] Domine meus, non mea tibi sed Dei portus est optanda gratia: quam ut pleniter adipisci merearis, Deum time et mandata ejus observa; mea vero erga te vigere devotio nec desiit nec desinet aliquando. Enimvero visis virtutibus et signis his que fiebant ibi, collecta concio gaudens gaudebat in Domino. Siquidem tristicia imperatrici condolentium versa est in gaudium, et qui cum flente fleverant, jam gaudenti congaudebant. Igitur omnes voce unanimi gratiarum actiones omnium persolvebant dominatori, qui facit mirabiles res, qui pia dispensatione suos permittit temptari electos, ut quemadmodum aromata, quanto subtilius trita fuerint, tanto majorem reddunt fragrantiam, ita et electi tribulationibus probati Christi [Col. 0198A] bonus odor sint Deo in omni loco. Revera vera est sententia, quam Dominus ait: Non potest civitas abscondi super montem posita, neque accendunt lucernam (Matth. V, 14), et cetera.


Sub modio posita fuit ardens illa lucerna.
Hanc etenim nuptam prius omnes esse putabant,
Denique corruptam per adulterium reputabant;
Sed que virgineum florem servavit in evum,
Judicio teste satis enituit manifeste.
Quod pius Heinricus fuerit, quod virgo pudicus,
Est manifestatum, licet haud fuerit sibi gratum.
Pessima figmenta Satane sunt adnichilata.
Femina dum fragilis Satana temptante probatur,
Omnibus odibilis zabulus per eam reprobatur.



VITA SANCTAE CUNEGUNDIS IMPERATRICIS ET VIRGINIS.




[Col. 0197]
OBSERVATIONES PRAEVIAE UBI DE SANCTO HENRICO IMPERATORE, EJUS CONJUGE
(Apud Mabill., Acta SS. ordinis S. Benedicti, Saeculi VI, parte II, pag. 451.

[Col. 0197B] 1. Par illustre conjugum simul et virginum, Henricum scilicet imperatorem et Cunegundem Augustam, ejus uxorem, merito sibi vindicat ordo Benedictinus: quorum ille, obedientia quam regulae voverat astrictus, in saeculo remanens; altera vero post viri obitum, suscepto monastico habitu, ac in sancta conversatione in monasterio Confugiensi, quod ipsa a fundamentis erexerat, vitam finiens, inter sancti Patris Benedicti alumnos merito computari debent.

2. Porro animus non est hic de utriusque majoribus ac familiarum antiquitate aut nobilitate disserere; nec etiam res ipsorum in reipublicae administratione egregie gestas fusius exponere vacat. Hoc nempe ad eos qui Romani imperii annalibus describendis [Col. 0197C] bendis incumbunt pertinet, quod jam a multis abunde praestitum est. Nobis itaque satis erit commemorare ea quibus noster ordo piis illis principibus astrictus est, praeclara scilicet et immensa beneficia quae ordini Benedictino contulerunt; aut egregia facta piaque opera quibus eumdem illustraverunt. Hinc beati Henrici Vitam proferre huc integram visum non est operae pretium, quod multa contineat a nostro instituto prorsus aliena. Sanctae vero ipsius conjugis Vitam, qualiter a Gretsero et Bollando ad diem 3 Martii edita est, ad nonnullos codices manuscriptos collatam infra dabimus, utpote complectentem ea fere solummodo quae egit in monasterio Confugiensi, ubi post peractum in vitae religiosae exercitiis aliquot annorum curriculum, vivendi finem [Col. 0197D] habuit.

3. Henricus itaque e Bavariae duce, post Ottonis III imperatoris obirum Caesar anno 1002 creatus, nihil antiquius habuit quam ut Ecclesiam virosque Dei [Col. 0198B] obsequio mancipatos non modo sua auctoritate et protectione foveret, sed etiam ut bonis omnibus affluenter dotaret; qua in re Cunegundem nedum adjutricem, sed et incitatricem habebat, utpote quae non minori studio ac ipsius conjux ad ea quae Deum spectabant, ferretur. Hinc episcopatus aut de novo erecti, aut restituti, aut certe novis possessionibus ab illis adaucti passim memorantur. Nullum ferme fuit his temporibus in imperio Romano monasterium quod eorum beneficentia aut restauratum non fuerit, aut in suis possessionibus confirmatum et novis cumulatum. Enituit sane inter praeclara eorum opera Bambenbergensis episcopatus erectio, pro qua re nec sumptibus pepercerunt, nec laboribus, qui sane [Col. 0198C] multi fuerunt, tum a Wirceburgensi episcopo, qui aegre ferebat, dioecesis suae partem ab Ecclesia sibi commissa divelli, tum ab ipsis suis consanguineis et principibus, qui ea specie, quod familiae suae bona eo pacto dissiparentur, adversus sanctum imperatorem rebellarunt. Sed haec omnia Henricus et insigni magnanimitate et incredibili patientia vicit et superavit.

4. Verum ne novae sedis clero deesset ordo monasticus, in monte juxta urbem ad aquilonarem partem posito, qui exinde Mons Monachorum dictus est, insigne monasterium sub sancti Michaelis caeterorumque angelorum patrocinio erexerunt, quod multis possessionibus ac praediis dotatum, ab omni externa potestate liberum, regulae Benedictinae addixerunt. [Col. 0198D] Ipsuis dedicationem anno 1021 consignat Trithemius in nova editione Hirsaugiensis Chronici, quam ab Eberhardo primo Bambenbergensis Ecclesiae episcopo cum summa devotione factam fuisse commemorat. [Col. 0199A] Servantur etiam nunc in istius monasterii thesauro pretiosa cimelia, quae ipsi a Cunegunde collata sunt, inter quae a Bollandianis recensentur in prolegomenis ad ipsius Vitam, num. 25: Crux aurea operis Graeci antiquissimi, uti ex inscriptionibus et figuris colligere licet; cingulum ipsius beatae Cunegundis, cum ejusdem coronis duabus ex gemmis. Floruisse etiam eo in loco complures doctrina et sanctitate viros illustres idem auctor observat. »Multi, inquit, ad annum 1007, successu temporis clarissimi viri, sub monastico schemate in eodem coenobio floruerunt, eruditione et vitae merito sanctam illustrantes Ecclesiam.« Saeculo sequenti cum eo in loco regularis observatio paululum tepuisset, eam, restauratis in primum [Col. 0199B] splendorem aedificiis, postliminio revocavit sanctus Otto Bambenbergensis antistes, usus hoc in negotio Hirsaugiensium monachorum opera, qui tunc temporis Benedictinum ordinem per universam Germaniam et sanctitate morum et accurata regulae praxi illustrabant. Caeterum insigne Montis sancti Michaelis coenobium huc usque perseverat, cujus abbatum catalogum exhibet noster Bucelinus in Germania sacra.

5. Henricus in Italiam profectus vindicandae adversus Graecos Ecclesiae causa, »Beneventanum monasterium condidit,« quod, ut refert ipsius Vitae auctor, cap. 22, »omni ornatus decore locupletavit. Ex Chronico Dithmari libro VII, discimus ab eodem principe episcopatum fuisse institutum in Bobia civitate, [Col. 0199C] ubi Christicolae et sancti confessores inclyti Columbanus et Attala corporaliter requiescunt, idque communi consilio et licentia comprovincialium episcoporum.« Addit Trithemius in Chronico Hirsaugiensi ad annum 1007 novam hanc sedem ab eodem imperatore dotatam fuisse: locumque ecclesiae cathedralis alium non fuisse a coenobio quod beatus Columbanus construxerat, a multitudine monachorum Deo servientium inhabitato, quos ideo monachos electores constituit esse pontificis. Haec ille. Porro mutata postmodum fuit haec a beato viro constituta rerum dispositio, cum ecclesia cathedralis a monasterio fuit sejuncta, atque utrique loco suus datus est praefectus. Quae res magnas lites inter episcopos et abbates Bobienses commoverunt, vix tandem [Col. 0199D] summorum pontificum auctoritate compressas.

6. Hic vero omittere non licet insigne miraculum quod in hac Italica expeditione factum est meritis beati Patris Benedicti, qui imperatorem ordini suo addictissimum calculi morbo dirissime vexatum, in ipso Casinensi monasterio, quo sese pius princeps deportari jusserat, sanitati restituit. Res est auctoris ipsius Vitae verbis referenda, qui cap. 22 eam sic evenisse narrat: »Cum Henricus civitates Apuliae pertransiret, et quae ad utilitatem et honorem regni pertinebant, in eis prudentissime disposuisset, coepit in infirmitate calculi laborare. Cujus morbi molestiam vir sanctus tanta patientia sustinuit, ut passiones carnis ad custodiam humilitatis a Deo sibi [Col. 0200A] collatas assereret, et flagellum correptionis certissimum signum dilectionis esse affirmaret. Fomenta tamen curationum sibi fecit adhiberi, sed nulla medicorum subtilitate ad integrum potuit liberari. Ingravescente autem dolore, ascendit montem Casinum . . . . ibique per intercessionem beati Benedicti et sanctae Scholasticae precibus et lacrymis postulavit a Deo salutem corporis et animae sibi praestari. Impletumque est quod per Prophetam dicitur: Exquisivi Dominum et exaudivit me, et ex omnibus tribulationibus meis eripuit me (Psal. XXXIII). Nam petiit et exauditus est; pulsavit ad ostium perseveranter miserantis potentiae, et intromissus est. Interea rex coepit cogitare quae de translatione sancti Benedicti audierat, et quia reliquiae [Col. 0200B] ejus dicebantur furtim sublatae et in alium locum translatae, ideo vir sanctus de corporali ejus praesentia dubitabat. Completa itaque oratione homo Dei ad hospitium se contulit, et lassatus ac debilitatus in lectulo se collacavit. In quo obdormiens, vidit sanctum Benedictum sibi assistere, et ferrum sectorium ad medicinales sectiones aptum manu tenere, qui dixit ei: Quia sperasti in Deo et in sanctis ejus, ecce missus sum a Deo, ut per meam medicinam ab infirmitate tua libereris. Ecce ego, cujus ossa furtim sublata esse putabas, praesentiam meam tibi exhibeo, et in argumentum veritatis passiones tuas curabo. Haec dicens partem illam corporis ubi calculus jacebat, medicinali ferro, quod manu tenebat, aperuit; et evulso molliter calculo, hiatum vulneris subita sanitate [Col. 0200C] redintegravit, calculumque quem tulerat in manu regis dormientis reposuit. Quo facto Christianissimus imperator evigilavit, et pertractans secum quae circa ipsum per confessorem Christi gesta fuerant, vidensque calculum quem manu tenebat, vocavit satellites, qui regio more sibi semper assistebant, dixitque ad eos: Pontifices regnique nostri principes vocate ad me, ut cognoscant et videant mirabilia Dei, quae ineffabilis misericordia et inenarrabilis potentia ejus fecerunt in me. At illi mandata regis celeri cursu perferentes ad principes, perduxerunt eos ad regem. Quos rex salutans, resalutatusque ab eis, sic allocutus eos est: Fratres et commilitones mei, magnificate Dominum mecum et exaltemus nomen ejus in idipsum, quia ipse est magnus Dominus et laudabilis [Col. 0200D] nimis, et magnitudinis ejus non est finis. Ipse percutit et medetur; flagellat peccatores et poenitentibus miseretur. Hunc humiliat et hunc exaltat, quia calix in manu Domini vini meri plenus misto. En ego, qui heri morti proximus fui, per misericordiam Dei hodie vobis appareo sanus, et aculeum mortis, quem heri gestavi inclusum corpori meo, hodie oculis vestris visibiliter ostendo. Haec dicens ostendit calculum quem manu tenebat, et ostendens cicatricem vulneris, omnia quae per sanctum Benedictum circa ipsum gesta erant, cunctis audientibus ex ordine referebat.

7. »At illi videntes et audientes mirabilia Dei, et plusquam credi potest admirati sunt, et benedicentes Deo, diuque in laudem ejus acclamantes, de incolumitate [Col. 0201A] regis gavisi sunt. Rursumque rex ad eos: Quas, inquit, gratiarum actiones, aut quae munera tantis beneficiis condigna medico nostro Benedicto possumus rependere? At illi omnes judicaverunt eum regia munificentia dignum esse. Rex ergo ex consilio principum suorum ingentia munera in praediis, in auro, in argento, in ornamentis plurimis ecclesiae sancti Benedicti contulit. Et valefaciens fratribus qui eidem ecclesiae praesidebant, a Casino monte hilaris et sanus discessit. Ab eo autem tempore et deinceps, quadam speciali dilectione et veneratione sancto Benedicto et omnibus monasticae religionis cultoribus studuit deservire, et in amplificandis ac protegendis rebus ecclesiasticis benignus ac devotus Pater existere. Haec in Casino monte scripta inveniuntur, [Col. 0201B] ut et moderni magnalia Dei in memoria habeant, et apud posteros per antiquitatem temporis in oblivionem non veniant.« Henricus statim Romam venit, uti narrat idem Vitae auctor, ac Benedictum papam de sanitate recepta fecit certiorem.

8. Scripta quae hic Vitae sancti Henrici auctor laudat in Casinensi monasterio asservata, alia non fuisse a leonis Marsicani Chronico mihi facile persuaderem, nisi miraculum a sancto Patre Benedicto patratum, quod in illis scriptis eo modo ac ipse auctor narravit descriptum procul dubio erat, aliter a leone referretur; qui scilicet istud miraculum sic narravit, ut esset validissimum ad asserendam Casinensibus sancti Patris corporis possessionem [Col. 0201C] argumentum. Scribit enim libro II, cap. 42 et sequentibus, Henricum imperatorem simul cum Benedicto VIII summo pontifice monasterium Cas nense adiisse, in quorum praesentia Theobaldus abbas Casinensis electus, ab ipso pontifice consecratus fuit. Tunc temporis, uti prosequitur, Henricus acutissimo ilii dolore vexabatur, cui nec plene dormienti, nec prorsus vigilanti apparuit beatus Benedictus, eique de vera in sacro monte corporis sui existentia dubitanti haec dixit: Scio quoniam tu me hactenus hic dubitasti quiescere; sed ne super hoc amplius aliquatenus dubites, meumque in loco isto certissime quiescere credas corpusculum, hoc tibi signum erit. Cum primum hodie surrexeris, in egestione urinae tuae tres lapillos non parvos mingere habebis, et ex tunc dolore [Col. 0201D] isto et amplius non laborabis. Protinus itaque evigilans Henricus surrexit, atque eo modo quo praedixerat sanctus Pater, sanitatem recepit; ac mane facto in capitulum veniens cunctis fratribus rem gestam retulit, et alia multa quae fuse prosequitur ille auctor, totus in eo ut ex hoc miraculo evincat beati Patris reliquias nunquam in Galliam allatas fuisse: quod sane ex Vita sancti Henrici facile non colligitur.

9. Non itaque in dubium revocari velim tam illustre miraculum. Potuit enim sanctus Pater, etsi ipsius ossa in Galliis jacuissent, sese imperatori dormienti visibilem in monte Casino praebere, ut alias fecisse dicitur in locis quibusdam, quos nec vivus nec [Col. 0202A] mortuus unquam sui corporis praesentia illustraverat. Cujus rei exemplum ipse leo nobis suppeditat capite 45, ubi refert eumdem sanctum Benedictum olim minitabundo vultu Henrico, priusquam ad imperium fuisset evectus, apparuisse, quod in cujusdam monasterii claustro equos suos pernoctare passus fuisset: »Nocte, inquit, eadem Benedictus Pater eidem duci, torvo ac terribili valde intuitu apparens, eique multa quod ita domum suam tractaret comminitans, virga, quam manu gestabat, illius latus percussit, et ex tunc dolore ilii torqueri vehementissime coepit.« Certe hoc ipsum sanati apud montem Cassinum Henrici miraculum narrat auctor Vitae sancti Meinwerci; sed non habet ea quae sanctus Pater de sui corporis praesentia dicit apud leonem, [Col. 0202B] quae proinde ab ipso leone excogitata fuisse conjicimus.

10. Enumerat idem leo, cap. 43, pretiosa munera quae Henricus ob recuperatam sanitatem tunc temporis beato Benedicto obtulit: »Textum, scilicet, Evangelii, deforis quidem ex uno latere adopertum auro purissimo ac gemmis pretiosissimis, ab intus vero uncialibus, ut aiunt, litteris atque figuris aureis mirifice decoratum; calicem aureum cum patena sua gemmis et margaritis ac smaltis optimis adornatum; planetam diapistin listis aureis adornatam, stolam quoque et manipulum [mappulam] atque cingulum singulas intextam auro. Pluvial etiam diasprum cum listis auro textis, necnon et tunicam ejusdem subtegmixis aureis operibus exornatam, simul et cum mappula [Col. 0202C] diapistin auro nihilominus decorata; situlam quoque et coppam argenteam quantitatis non modicae, cum qua videlicet fratres in praecipuis festivitatibus biberent. Recollegit praeterea a Judaeis vestem unam de altario sancti Benedicti, quae quondam fuerat Caroli regis, quam iidem Judaei retinebant in pignore pro quingentis aureis, necnon et calicem argenteum Saxonicum majorem cum patena sua, quem Theodoricus Saxonum rex beato Benedicto olim transmiserat. Quae omnia pariter in fratrum praesentia super altare beati Benedicti ponens obtulit; praedictumque papam suae auctoritatis scriptionem de ipsis omnibus in hoc loco facere rogavit, apostolici anathematis innodatione eidem scriptioni apposita, ne quis unquam vel haec quae diximus, vealia [Col. 0202D] quae in antea idem imperator huic monasterio concesserit, auferre praesumat.«

11. Quin et Benedictus pontifex et Piligrinus Coloniensium antistes, sua pariter munera obtulerunt, quae leo recenset eodem loco: »Idem quoque apostolicus, imperatoris saluti valde congratulans, obtulit et ipse beato Benedicto eodem die planetam optimam veneti coloris, listis nihilominus aureis decenter ornatam, et stolam unam optimam auro brustam cum manipulo suo. Sed et Belgrimus archiepiscopus, ob gratiam imperatoriae sanitatis, similiter obtulit beato Benedicto planetam purpuream optimam, aureis listis mensium duodecim signa habentibus in circuitu adornatam, et stolam cum [Col. 0203A] auro, et pluviale unum. Post haec idem Christianissimus imperator, adhuc parum quid existimans se prae nimia hujus loci dilectione fecisse, admonitus ab eodem Piligrino, et Theodorico cancellario suo, altera die fecit praeceptum concessionis in hoc loco de Rocca, quae dicitur Vantra, cujus possessores, ac si latrunculi quidam, hoc monasterium frequentissime intestabant; ac propter ea illam de eorum manibus ereptam, ad usus servorum Dei hujus loci in perpetuum habendam et retinendam contradidit. Fecit et aliud praeceptum de universis ubique terrarum hujus loci possessionibus, juxta tenorem videlicet imperatorum antecessorum suorum, per quod etiam praeceptum, monasterium sanctae Mariae in Canneto in finibus Termulensis imperiali auctoritate [Col. 0203B] in hoc monasterio confirmavit. Sicque commendans se plurimum Patri Benedicto et omnibus fratribus, cum illorum benedictione reversus ad propria est. Et ne tanti benefactoris sui beneficium oblivisci aliquatenus videretur, mox ut domum rediit, planetam optimam diarodinam, aureis listis pulcherrime decoratam, una cum alba et cingulo, stola atque manipulo, qualia imperatorem mittere deceret, huc ad beatum Benedictum cum maximis gratiarum actionibus transmittere studuit: tantaeque de caetero circa hunc sanctum locum devotionis exstitit, ut si aliquanto diutius viveret, relicto imperii fastigio, Deo se sub sanctae professionis habitu hic serviturum sponderet.«

12. Tanta autem erat Henrici in nostros propensio, [Col. 0203C] ut vulgo, teste auctore Chronici lauresheimensis ad annum 1000, Monachorum Pater appellaretur. Et sane vere eorum Patrem fuisse et patronum probant vetera passim instrumenta, in eorum gratiam data. Novem ex iis profert Gretserus in libro De divis Bambergensibus, quorum octo pro Altahensi monasterio, nonum pro Tegernseensi sunt, omnia fere promovente et excitante sancta Cunegunde concessa. Quinque alia exhibet Bullarium Casinense tomo II, pro variis Italiae monasteriis. Alia plerumque in aliis libris habentur, quae singillatim recensere non vacat. Praeter Bambergense monasterium, de quo supra diximus, et Confugiense, quod potissimum a Cunegunde dotatum fuit, monasterium Schutterense in Argentoratensi dioecesi, pene omnino [Col. 0203D] destructum, a fundamentis renovavit, ampliavit, multisque possessionibus ditavit, ut testatur Trithemius in Chronico Hirsaugiensi ad annum 1007. Virdunense sancti Vitoni ejusdem sumptibus restauratum est. Nec praetereundum nobile sacrarum virginum coenobium, quod simul cum Cunegunde apud Neoburgum Bavariae urbem in ipsa Danubii ripa idem imperator condidit. Hoc in loco opibus et religione celeberrimo perseveravit ordo Benedictinus usque ad saeculi proxime elapsi finem, quo tempore lutheranismo invalescente, post Magdalenae Hundtin de lauterbach abbatissae obitum, nova electione interdicta, fas postmodum non fuit virgines ad professionem monasticam admittere, imo iis quae residuae [Col. 0204A] erant nubendi permissa licentia est; sed eam omnes constanti animo respuerunt. Omnes, inquit Bucelinus in Germania sacra, pane tribulationis ad obitum usque sustentatae, Numini sese in adversis egregie probaverunt et commendaverunt. Rebus postea pacatis, sed virgines ibi nullae restitutae sunt, sed incidit monasterium in manus Patrum societatis Jesu. Abbatissarum catalogum exhibet idem Bucelinus loco laudato.

13. Porro non minus ac loca sacra viros virtute et sanctitate illustres colebat Henricus, quorum ope ac consiliis in sua suorumque subditorum salute procuranda assidue utebatur. Tales fuere Wolfgangus episcopus Ratisponensis, qui ejus in prima aetate institutor fuisse dicitur, Godehardus primum Altahensis [Col. 0204B] abbas, postea episcopus Hildesheimensis, Heribertus Coloniensis, Poppo Stabulensis abbas, Richardus Virdunensis, Odilo Cluniacensis, Willelmus Divionensis, Pandulfus Agaunensis, et alii complures, qui tunc temporis monasticum ordinem illustrabant. Certe auctor est Petrus Damiani sanctum Romualdum die quadam ad Henricum tunc temporis in Italia agentem accessisse, cui, inquit, non pauca locutus est de restituendo jure ecclesiarum, de violentia potentum, de oppressione pauperum, etc. Quod iniquo animo non tulit imperator, imo viri sanctitatem reveritus, ei monasterium sancti Amiati, in quo tepuerat observantia regularis, suae ipsius congregationi subdendum tradidit. Etenim deliciae ejus erant cum viris religiosis conversari. [Col. 0204C] Hinc ex Italia in Germaniam rediens, dimisso exercitu, Cluniacum cum paucis e suis familiaribus perrexit, »ubi, inquit Vitae ejus auctor cap. 26, cum plurima signa religionis et sanctitatis vidisset, sancti Spiritus igne succensus, coronam auream pretiosissimis gemmis adornatam, ad missam quae de cathedra sancti Petri celebrabatur, obtulit, et fraternitatem monachorum suscipiens, cum maxima humilitate et contritione cordis orationibus eorum se commendavit, et in supplementum necessariarum rerum in Alsatia optima praedia eidem congregationi contradidit. Inde iter faciens, per leodium et Trevirim transitum fecit, et congregationes inibi Deo famulantes plurimis largitionibus et praediis ditavit.«

[Col. 0204D] 14. Narrat auctor Vitae beati Richardi Henricum aliquando Virdunum accessisse, ut beatum Richardum, quo saepe familiarius utebatur, inviseret. Cumque monasterii sancti Vitoni, cui ille abbas praeerat, aedificia perlustraret, claustrum ingressus, statim hunc psalmi versiculum dixit: Haec requies mea in saeculum saeculi: hic habitabo quoniam elegi eam. Qua de re turbatus Heymo Virdunensis episcopus, qui praesens aderat, clam Richardum monuit ne Henricum, quod hoc sine incredibili imperii damno fieri nequiret, monachum fieri apud se sineret. Postridie itaque Henrico coram omnibus in capitulo astanti petiit Richardus num vellet fieri monachus, [Col. 0205A] ipsique tanquam proprio abbati in omnibus penitus obedire secundum regulae praeceptum. Quod cum spopondisset imperator, atque ut monachus susceptus fuisset, dixit abbas: »Volumus ergo et praecipimus ut ad gubernandum vobis a Deo delegatum imperium redeatis.« Sicque pius imperator, regulae astrictus, reliquum vitae tempus in virtutum exercitiis transegit, beatumque Benedictum vere ut Patrem coluit. Simile huic factum contigit in monasterio Gellonensi saeculo duodecimo, ubi Berengarius de Mayrosio obedientiam pari modo vovit Richardo Gellonensi abbati, ut patet ex ejus professionis cedula quam ex ms. codice ejusdem monasterii huc referre visum est: Anno ab incarnatione Domini 1162, in nomine domini, ego Berengarius de Mayrosio, [Col. 0205B] volens renuntiare terrenis et inhiare coelestibus, trado in manu Domini Richardi abbatis sancti Guillelmi me ipsum ad monachicum habitum suscipiendum, quando abbati domino placuerit. Sed et in praesentiarum promitto et obedientiam secundum Dei et beati Benedicti regulam. Porro hanc in beatum Benedictum Henrici propensionem probat lamina aurea quae, ut ex variis auctoribus refert Angelus de Nuce in notis ad lib. II Chronici Casinensis, cap. 43, in Basiliensi majori ecclesia, quam Henricus restauraverat, visebatur; ubi quatuor angeli cum sancto Benedicto depicti erant, atque in eorum medio Christus Dominus repraesentabatur, ad cujus pedes Henricus cum Cunegunde uxore sua advolvebatur. Obiit Henricus Julii 14 anno 1024, atque in [Col. 0205C] Bambergensi ecclesia sepultus est; qui postea ab Eugenio III summo pontifice in sanctorum catalogum ascriptus, publice in tota Ecclesia celebrari coepit.

15. Cunegundis viri obitu plane libera fuit, ut quemque mallet vitae statum posset amplecti. Placuit ei prae caeteris Confugiense monasterium, in quod sese recepit, eo modo quo in ejus Vita describitur; quam cum integram proferamus, fusius de ipsius gestis hic loqui inutile foret. Porro Vitam ejus a Nonnosio quodam monacho scriptam fuisse auctor est Hofmannus in Annalibus Bambergensibus; sed quoniam ille tempore floruerit, aut utrum haec ipsa sit quae ad nos usque pervenit, incertum est. Certe auctorem Vitae, quisquis ille fuerit, in aliquo [Col. 0205D] loco per beatam Cunegundem dotato vixisse, certum [Col. 0206A] videtur. Is enim num. 5 ait indignum fore, ut ipse illi subtrahat officium oris, cujus providentia quotidie alimenta percipiebat corporis. Aetatem suam non adeo evidenter prodit; indicat tamen num. 5 se post sancti Henrici canonizationem, quae anno 1152 per Eugenium tertium facta est, scripsisse, cum ait scripta de beato imperatore ab Ecclesia recepta fuisse. Quin et cum ea occasione sibi venisse in mentem dicat, ut de beata Cunegunde scriberet, hoc ipso tempore quo de beato imperatore in sanctorum numerum publice accensendo agebatur, eum vixisse conjici potest; quanquam nonnisi sub saeculi duodecimi finem scripsisse fatendum est, nisi miracula quae post Vitam habentur, ab altero quopiam auctore descripta fuisse dicamus. Caeterum praeter ea [Col. 0206B] miracula, quae inferius a nobis edita sunt, habetur in apographo Bambergensi item alius miraculorum liber, sed quem omisimus, quod nihil fere contineat praeter ea quae protulimus. Si quis tamen illum legere cupiat, adire potest Gretserum in libro De divis Bambergensibus, aut Bollandum ad diem 3 Martii, ubi integer exhibetur.

16. Porro monasterium Confugiense, quod Capungum Dithmarus libro VII appellat, vulgoque Kauffungen dicitur, haud longe a Cessellio Hassiae oppido celebri, usque ad saeculum proxime elapsum in regulari observantia perseveravit. Sed tunc temporis tota regione ad lutherani partes accedente, tandem anno circiter 1531 sub lantgravio Philippo sanctimoniales proscriptae, et religio catholica [Col. 0206C] penitus ibi abolita fuit. De hoc monasterio plura observat noster Adolphus Overham in nota ad num. 86 Vitae beati Meinwerci episcopi Paderbornensis.

17. Cunegundis memoriam non fasti solum Benedictini, sed et pleraque Germaniae et Belgii peculiaria Martyrologia cum Romano commemorant, in quibus variis diebus, pro varia ratione, ejus festivitas celebratur. Praecipua est die 3 Martii, quo eam e vivis excessisse certum est, idque anno 1040 aut sequenti, si annos quindecim post unum viduitatis annum in monasterio transegerit, ut asserit ipsius Vitae scriptor; quanquam lambertus Scafnaburgensis mortem ipsius anno 1030, et Thrithemius, [Col. 0206D] post Marianum Scotum, anno 1038 consignarint.




[Col. 0205]
INCIPIT VITA SANCTAE CUNEGUNDIS.

[Col. 0205D] 1. Cunegundis imperatrix nupta.---Ex praeclaro parentum sanguine et Augustae nobilitatis gradu, duo immarcescibilis gloriae flores mundo enituerunt, sanctus videlicet Henricus, cognomento Pius, gloriosissimum Romani imperii decus, ejusque dignissima contectalis [(68) 1Kb] , piae memoriae Cunegundis Augusta et imperatrix. Eadem vero beata et Deo dilecta [Col. 0206D] Cunegundis terreno imperatori corporaliter [(69) 1Kb] , non carnaliter conjuncta, coelesti Regi suam virginitatem consecravit, quam usque in finem, casti conjugis consensu, Deo teste, conservavit. Quod postmodum Divinitatis testimonium, ne lumen in tenebris lateret, ostendit, dum eam ad confundendum virginitatis hostem, et obstruendum os [Col. 0207A] mendacia contra virginem Christi loquentium, super ignitos vomeres incedere et illaesam procedere dedit.

2. Virginitatem miraculo probat.---Qualiter autem id factum sit ad communem aedificationem praetereundum non est, ut et castimoniae erudiamur exemplis, et divinorum secretorum admiratione moveamur, intelligentes quemadmodum diligentibus Deum omnia cooperantur in bonum. Tantis namque ac talibus bonis tentatio deesse non potuit. Invidus enim omnium bonorum diabolus, ubi thorum immaculatum sauciare non potuit, zelotypiae livore foedare cogitavit et ejus saltem famam laedere, cui vulnus corruptionis infligere non valuit. Facta est igitur, auctore diabolo, suspecta criminis, quae non [Col. 0207B] noverat maculam corruptionis. Sed quia crudelis est qui famam suam negligit, expurgationis gratia ad vomeres candentes illud sibi judicium elegit, quod propter duritiam hominum institutum esse cognoscitur. Cumque dilecta Deo ad illud judicium, velut ovis ad occisionem, duceretur, ingemuit, et ait: »Domine Deus, creator coeli et terrae, qui probas renes et corda, judica judicium meum et eripe me. Te enim testem et judicem hodie invoco, quia nec hunc praesentem Henricum, nec aliquem virum carnali commistione unquam cognovi.« Hoc dicto, stupentibus et flentibus universis qui aderant, vomeres candentes nudo vestigio calcavit, et sine adustionis molestia secura pertransiit. Ita Deus omnipotens vinculum castae dilectionis servavit, innocentiam [Col. 0207C] comprobavit, integritati custodiam humilitatis adhibuit.

3. loca sacra condit et dotat.---In fascibus itaque constituta, continentiae suae gloriam sub terreni chlamyde imperii satagebat abscondere, ut tanto propensius, quanto efficacius poterat, promoveret quae, Deo inspirante necnon adjuvante, ad ipsius laudem cogitabat perficere. Denique post novellam fecundissimae plantationis suae ecclesiam Babenberg, quam cum illo studiosissimo suo cooperatore Henrico in loco Babenbergensi, venustissime, sicut hactenus cernitur, fabricavit sub patrocinio principis apostolorum Petri atque sancti Georgii martyris, monasterium sub regula sancti Benedicti ad aquilonarem plagam, in honore sancti Michaelis archangeli [Col. 0207D] exstruxit, non minori studio praediorum ac diversorum donariis ornamentorum; tertiam demum versus meridiem sub ordine canonicorum, sub titulo sancti Stephani protomartyris, parvo quidem schemate, sed majori opera de suo patrimonio ecclesiam fundavit. Ad quam dedicandam Benedictum [(70) 1Kb] papam, quem praefatus Deo dignus Henricus imperator ad confirmandum Babenbergensem pontificatum advocaverat, venire rogavit. Ipsa autem illud Psalmographi secum decantans: Domine, dilexi decorem domus tuae (Psal. XXV, 8), diversa eidem ecclesiae juxta imperialem munificentiam [Col. 0208A] munera contulit in diversis ecclesiae ornamentis: quae omnia ipse dominus apostolicus, ut semper memoria ipsius fundatricis illic floreat, ne quando per fraudem, aut violentiam, vel furto inde subtrahantur, dura banni sui innodatione, septuaginta quoque duorum [(71) 1Kb] episcoporum, qui ibi aderant, auctoritate ipso die confirmavit. Item monasterium in honore sancti Salvatoris, et ejus victoriosissimae crucis, in loco qui Confugia dicitur, magnificentissime construxit, et ancillarum Dei ibidem Deo secundum regulam sancti Benedicti servientium, congregationem decentissime ordinavit. Porro, cooperante ei in omnibus imperiali majestate, idem monasterium omni ornatu decoravit. Ante principale altare iconem ex auro et lapide pretiosissimo [Col. 0208B] statuit; calices aureos et argenteos, catinos, urceos, pallas, casulas, vela, cortinas, cappas auro et gemmis pretiosis intextas, et caetera utensilia sive vasa ministerii tanto studio et tam sumptuosis impensis eidem ecclesiae contulit, ut quicunque ea intuentur regiam magnificentiam et miram utriusque, imperatoris videlicet ac imperatricis, in Deum devotionem magnopere mirari non cessent.

4. Collapsa restaurat.---Praeter has principales suae fundationis et primarias ecclesias, quae conventualis ecclesia, quae monasteria illorum donativo non gloriantur, aut in praediis dilatata, aut decorata ornamentis? Alias enim antiquitate collapsas reaedificaverunt, quasdam etiam destructas et ad nihilum redactas in pristinum vel in meliorem statum restauraverunt; [Col. 0208C] et sicuti prudentes virgines oleum suae misericordiae in diversos effuderunt, ut merito dicere possint: Christi bonus odor sumus in omni loco (II Cor. II, 15). O conjugium non voluptate, sed bona voluntate copulatum! O sanctum matrimonium, ubi una fides inviolatae castitatis, ubi unus spiritus misericordiae ac veritatis, ubi idem velle in virtutibus idemque nolle in vitiis! ubi nec primus nec alter discerni potuit; dum alter, quod primus, voluit: ubi par animus in multifariis operum effectibus pares in duobus ostendit affectus! Quales has nuptias dixerim nescio. Unum scio, quia nescit nostra modo regio tales, dum illi propter regnum coelorum se castrantes, nec prolem terrenae fecunditatis exspectantes, caelibem a Deo generationem receperunt, a [Col. 0208D] quorum ore laus Dei nunquam deficiet. Haec est generatio quaerentium Dominum, quaerentium faciem Dei Jacob: qui viventes in Christo, membra sua mortificantes propter Christum, super terram morientes, modo regnantes cum Christo bona Domini sui vident in regione viventium.

5. Auctor aggreditur vitam sanctae Cunegundis.---Quoniam de vita et virtutibus pii et sancti Henrici Christianissimi imperatoris, et miserationibus variis quas fecit in domo Domini, de signis quoque et miraculis quae post transitum ipsius per eum fecit Deus, satis ac digne scripta sancta recepit Ecclesia, [Col. 0209A] nunc animum pungit, ac in mentem venit, vitam memorandae virginis nostrae Cunegundis breviter explicare, et memoriae scripto commendare; ut ad exemplum ejus intuentes, quaecunque virgines, quaecunque vere viduae, perfectae vitae normam arbitrentur conversationem illius. Indignum enim nobis, sed magis operae pretium duximus, ut illi officium non subtrahamus oris, cujus providentia quotidie alimenta percipimus corporis.

6. Defuncto marito, piis operibus insistit sancta Cunegundis. Ejus epistola.---Henrico itaque suo suae castitatis patientissimo semper custode, ubi eam suis virginem, uti traduxerat in Christo, in ultimo spiritu constitutus resignavit, ad coelestia, quae jugiter suspirabat, gaudia translato, [Col. 0209B] illa se ad Dominum, ut semper, totam contulit; illum suae castitati, necessitati, saluti adesse, illum suis ecclesiis; illum filiis, quos ei in Christo aggregaverat, praesentem adfore, advocare vigiliis, orationibus instare, die practicam cum Martha, noctu contemplativam cum Maria vitam agere non cessabat. Quanta vero eleemosynarum largitate, quanta orationis instantia, pro beati conjugis defuncti anima desudaverit, in subscripta pagina, quam ipsa per se (nam litterarum, sicut et aliarum artium, distinguere auro gemmisque sacras vestes fuit peritissima) composuit et conscripsit, quicunque scire voluerit cognoscere poterit. »Cunegundis, divina dispensatione solo nomine imperatrix, specialiter dilectae congregationi in Confugia, [Col. 0209C] quidquid justae convenit dilectioni. Propriae adversitatis sarcinam, veluti aestimo, facilius tolerarem, si vestras res salvas incolumesque existere viderem. Quamvis enim mens procellosis curarum fluctibus undique quatiatur, vestrae tamen recordationis anchora a cordis profunditate non evellitur. Et licet longe remotae ab oculis sitis, ab animo tamen nusquam receditis. Quis nos separabit a charitate Christi? casus doloris, an longinquitas remotionis? Quin etiam si amissae facultatis usus concederetur, voluntas haec operis exhibitione comprobaretur. Ipsum tamen modicum, quod adhuc, Deo volente, reliquum tenemus, vestrae commonitioni alienum esse nolumus, ut participatione parvitatis relevetur magnitudo devotionis. [Col. 0209D] Mater namque si parum habuerit, parum filiis tribuit. Ecce haec modici sumptus munuscula ad refectionem vobis mittuntur carnis, ut animam senioris Patris vestri continua orationis alimonia reficiatis; quoniam tot justorum preces unanimiter continuatae apud Deum multum possunt proficere, Jacobo attestante: Multum valet deprecatio justi assidua (Jac. V, 16). Ille etiam atque etiam justus Dominus, qui justitias dilexit, aequitatem supplicationis exaudire non respuit: sed vobis indefessis intercessoribus supradicti chari memoriam facientibus salutis dabit praemium, quod ipse promisit dicens: Qui perseveraverit usque in finem, [Col. 0210A] hic salvus erit (Matth. X, 22). Atque bonus in conspectu etiam Dei placitum esse cernitis, si non solum pro illis qui in hac vita positi multa vobis bona, sed pro illis etiam qui nulla fecerunt, oraveritis. Obsecro ergo ut eum a cordibus vestris nunquam abjiciatis, qui vos tanquam proprias amavit, atque hunc locum vestra servitute florere voluit. Estote quoque meae necessitatis memores, semper in hilaritate cordis misericordes, secundum illud Apostoli: Dilectio sine simulatione (Rom. XII, 9). Necnon vestrae mentes in quamdam mutuae charitatis soliditatem magis ac magis concrescant, quatenus in die tribulationis clamorem vestrum ipsius aures exaudiant, qui dicit: Ubi duo vel tres congregati fuerint in nomine meo, in [Col. 0210B] medio eorum sum (Matth. XI, 20). Quod vos omni modo promereri hortor, eodem praestante, qui cum Patre et Spiritu sancto vivit et regnat per omnia saecula saeculorum. Amen.«

7. Monasticam vestem induit. Pia ejus exercitia.---Denique Conrado sibi succedente in regno [(72) 1Kb] , ipsa curis saecularibus, sicut jam diu desideraverat, exonerata, in ipso anniversario die transitus sancti Henrici archiepiscopos cum episcopis ad dedicationem Confugiensis ecclesiae convocat: ubi inter missarum solemnia, imperiali decentissime omni cultu ornata, ante principale altare virgo Deo devota processit, ibique thesaurum incomparabilem, ligni Dominici crucem, parvam quidem in materia, sed maximam in virtute, Deo obtulit. At ubi lectio evangelii, [Col. 0210C] in qua supra arborem crucis ascendens suspicientem se Jesum suscipere, et ab eo benedictionem pusillus meruit accipere, lecta fuit, regalem purpuram exuens, tunicam fusciorem, quam ipsa sibi suis manibus operata fuerat, vestem religionis, data sacerdotali benedictione, induit. Et, multis pro se quidem flentibus, pro illa autem gaudentibus, quae jam saeculum damnasset in vestibus, capillis, qui huc usque in eodem monasterio pro ipsius servantur honore, praecisis, imposito sibi ab episcopis velo, annulo fidei subarrhata, gratulabunda succinuit: Posuit signum in faciem meam, et annulo suo subarrhavit me Dominus meus Jesus Christus. Ita Christo sponso ipsa sponsa consecrata, dum filiarum suarum se sanctissimo contubernio applicuisset, non ut [Col. 0210D] mater filiabus se praeferebat, sed in omnibus servitiis servilem se personam ostendebat; ita tamen ut, cum omnia faceret, ostentationem fugeret singulorum, ne in praesenti saeculo reciperet mercedem suam. Operabatur manibus suis (nulli enim in distinguendis auro gemmisque vestibus plurimum, aut in stolis aut in cingulis aestimabatur inferior), sciens scriptum esse: Qui non operatur, non manducet (II Thess. III, 10). Sponso aut orans loquebatur aut psallens. Ad ecclesiae limina pene invisa properabat. Nihil severitate illius jucundius, nihil jucunditate severius. Tristis in risu, in tristitia suavis. Breve vitae spatium aeterna memoria compensabat. Idem [Col. 0211A] illi locus orationis et quietis fuit, idem semper habitus, incultum corpus: dum sciret rejiciendas delicias corporis, quod paulo post vermibus exarandum sit: semper eam legere, aut legentem audire videres. Multa illi circa contubernales devotio, frequens decubantium visitatio, sollicita pauperum consolatio. Praeterea plura eam miracula fecisse credimus, sed, quod gratiam hominum et oleum adulationis semper fugeret, esse suppressa: quod tamen incuriae scriptorum, seu revolutioni temporum, non defectui deputandum est virtutum. Pauca tamen quae in scriptis reperimus, aut veridica sanctimonialium, ubi illa Christo militabat, relatione cognovimus, hic inserere dignum duximus.

8. Miraculis claret. Incendium exstinguit.---Cum [Col. 0211B] post orationis frequentiam inter lectionis lassitudinem ancilla Christi in lecto, non plumis exstructo, sed cilicio strato, membra sopore gravata remisisset, puella sacrata quae de more illi assidebat, sacros codices legens, cum fere ad medium noctis lectionem extenderet, caligantes oculos clausit, lumenque e manibus illius prolapsum paleas corripiens, sui fragore circumjacentes sorores excitavit. Clamore ex concursu facto, virgo Christi de somno excussa, dum colluctantes inter se et concrepantes flammas circa se aspexit, ad orationis arma se convertit, et signo crucis adustionem illam absque omni suarum laesione vestium avertit. Tua sunt haec, Christe, opera, qui olim Babylonium regem in suo furore confudisti, et Chaldaicos ignes, ut pueri tui liberarentur [Col. 0211C] illaesi, tua virtute exstinxisti.

9. De Jutta ejus nepte, abbatissa.---Aliud miraculum tam stupendum quam mirandum hic placuit subscribere, in quo animi illius constantiam et rigoris severitatem discere poteris. Habuit secum sororis suae filiam, Juttam [(73) 1Kb] nomine. Hanc a primis annis educatam, omni disciplina, saecularium quoque litterarum scientia instruxerat. Haec materteram non minus religionis quam dilectionis amore secuta et consecrata fuit. Quam in omnibus plene instructam, ubi ejus in orationibus vigilantiam, in jejuniis perseverantiam, et ad omnia patientiam perspexit, omnium assensu et rogatu, primam in ipso coenobio eam abbatissam praefecit. Tum virgo mater filiam suscipiens, juxta commonitionem sanctam dudum [Col. 0211D] habitam, praecedentium illi Patrum repetens alloquia, monet ob salutis affectum utilia ac Deo placita saepe dicere, frequenter audire, solitas religiosi itineris vias non deserere, magis magisque errorum devia et diabolica calcare figmenta; nullam luci ac tenebris, veritati atque mendacio, turpitudini atque honestati apud Dei servos docet esse communionem; sollicite cavendum ne vana sectando desineret esse templum Dei, et habitatio daemonum fieret, et daemonis [Col. 0212A] monumentum: lumina sua in Dei figere aspectum, primam quae doceret facere, ut fructum doctrinae suae ipsa in coelis, Deo adjuvante, possit invenire. Haec et ejusmodi iterum et iterum materno studio ei inculcans, quasi in omnibus jam perfectam et ipsa magistram venerari coepit. Illa, ubi immatura libertate potita est, paulatim a rigore suo deficere, molliorem cultum, lautiorem cibum, quae vitiorum alimenta sunt, desiderare: ultima in choro, prima in convivio, puellarum fabulis interesse, ac in omnibus laxius agere coepit. Pro hujusmodi levitatibus dum eam frequenter sancta Dei inter se privatim, publice coram omnibus secundum Apostoli praecepta, saepius argueret, obsecraret, increparet, nec illa materterae velut patrocinio aut familiaritate [Col. 0212B] vane confisa ullo modo emendaretur; quadam die dum ipsa cum conventu crucem, nam dies Dominicus erat, sequitur, abbatissa defuit [(74) 1Kb] . Quam illa inquirens, et epulantem cum coaevis in conclavi reperiens, zelo pietatis armata, cum verbo correptionis dextera maxillam ejus percussit; quae quasi sigillum quoddam formam digitorum ejus accepit, qua omni tempore vitae suae non caruit. De quo nimirum facto constat, quia non tantum pro se, sed et pro aliorum emendatione hoc pertulit, ut hujus visio aliis proficeret, et ad melioris vitae statum a vitiis suis retorqueret.

10. Chirotecham ejus radius solis sustinet.---Forte et istud detractoribus fabulosum et infidelibus incredibile putabitur, quod sanctitatem illius, quam humilitatis [Col. 0212C] gratia ipsa homines latere voluit, muta elementa loquuntur. Denique cum post lectionem evangelii, suo solemni more sacrificatura accederet ad altare, dexterae manus suae chirothecam detrahens, cum nullus qui reciperet adesset, a se rejecit; quam radius solis per fenestrae rimulas intrans suscepit, et tandiu quasi famulando sustinuit, donec illa, post sacrificium rediens, eam reciperet. Tale etiam quid in beati viri Goaris veste aliquando divina virtute ostensum fuisse legitur [(75) 1Kb] ; qui dum a sede Rustici Trevirensis pontificis despicitur, a summa majestate per majoris luminaris honoratur famulatum. Omnium itaque capax erat meritorum, qui judicem cunctarum meruit habere virtutum.

11. Morbus ejus extremus. Respuit regales exsequias. [Col. 0212D] Obit.---Quindecim in sancto proposito supervixit annos, tam humilitatis gratia quam religionis reverentia omnibus admiranda. Tandem pro nimia ciborum abstinentia,. orationis et vigiliarum incredibili perseverantia, coepit corpore languescere, et ingravescente morbo paulatim deficere. Sed dum membra dolore contraherentur exterius, spiritu tamen, nam laus Dei semper in ore ejus fuit, confortabatur interius. Vocabat sanctos angelos, quorum [Col. 0213A] hic vita, illic jam consortio fruitur; apostolos et confessores, quorum fidem et confessionem semper tenuit, interpellabat: virginum Christi in suo exitu invitabat chorum, quarum aemulatione, in carne, dum praeter carnem viveret, immaculatum Christo conservaverat thorum, omnium Deo famulantium sibi adesse, sibi occurrere orabat auxilium. Vere quod est scriptum: Timentibus Deum omnia cooperantur in bonum (Rom. VIII, 28), in obitu tantae virginis vidimus comprobatum. Necdum spiritum exhalaverat, necdum Christo debitam reddiderat animam, et jam fama volans tanti praenuntia luctus, non tantum sacratas virgines aut diversi ordinis viros, verum etiam totius urbis populos ad exsequias unius congregabat. Sonabant psalmi, et totam domum, [Col. 0213B] ubi sanctum corpusculum in medio super illo suo nobili cilicio compositum jacebat, in sublime resonans letania pro exeunte anima quatiebat. Interim ex more regales tanquam imperatrici, non ut pauperculae debentur sorori, parantur exsequiae, aurea feretro obtendenda proferuntur velamina. Tum illa pallentes vultus, quos ante, ad se sponso venienti laetos exhibuerat, videres ad os retorquere, manu abnuere: »Amictus iste, ait, non est meus; auferte hinc, ornatus hic alienus est. His terreno sponso, istis coelesti copulata sum; nuda de utero matris meae egressa, nuda regrediar illuc: his vilem miserae carnis materiam involvite, et corpusculum meum juxta tumulum fratris mei ac domini Henrici imperatoris, quem me jam vocantem video, [Col. 0213C] in proprio locello reponite.« His dictis in manus Domini spiritum suum commendans, ad suum anima revolavit auctorem, et in antiquam possessionem diu peregrinata conscendit: terris matrem communem se amisisse flentibus, coelis autem concivem in suum consortium se suscepisse gaudentibus.

12. Bambergae sepelitur.---Ita demum sacro illo corpore feretro superposito, longo nobilium ordine praeeunte, multis hinc inde confluentibus, cum illo sibi semper familiarissimo pauperum contubernio, ad locum Babenberg sepulturae suae praedestinatum felices exsequiae usque delatae sunt. Tum vero relictas urbes, vacua rura, desolatas civitates, undique concurrere populos videres; matres parvulos suos [Col. 0213D] in brachiis gestantes, infirmos in grabatis jacentes sanitatis gratiam sperare, felicem se credere, si cui aut feretro jungi, vel ab ipso contigisset obumbrari. Tandem in ecclesiam beati Petri apostoli corpus non sine labore deportatum, triduanas ibi meritis suis ac beneficiis condignas habuit exsequias; filii quos ipsa illic in Christo adunaverat, de matris pace jam securi, pro se autem solliciti incessanter psallebant, dum eam sibi ad horam subtractam sine timore amissionis, in spe perpetuae intercessionis recepisse plaudebant: mater de coelo filiorum prospectans affectum gaudebat. Ita velatum sacrum corpus, sacris vestibus, diademate Christi capiti superposito, [Col. 0214A] suo loculo in dextro latere, sicut hactenus veneratur, repositum est [(76) 1Kb] . O felix Babenbergensis ecclesia! recepisti thesaurum quem amiseras. Procax et malefica lingua detractorum, oculorum testimonio confutata est, dum virginitas ejus rebus approbata, sanctitas clarescentibus signis videtur testificata.

13. Miracula post obitum.---Christianae religioni proficiens Ecclesia fidelis (quae in Evangelio, voce Domini testante (Matth. XII), Dei mater et filia per gratiam nominatur: mater quia sanctae operationis exemplo filios Domino generat; filia, quia Virginis Filio pro salute mundi incarnato, eruditione sanctorum Patrum quotidie generatur) salutem missam a Domino, coelestis archiatri effectibus medicinae plenam, [Col. 0214B] tam mentis quam corporis auribus animadvertat. Mundanae machinae conditor humano generi per inobedientiam lapso condolens, ut aeternae vitae fructus facientem novam plantationem, scilicet primitivam Ecclesiam insereret, patriarchas et prophetas in mundum mittere dignatus est: qui creditum sibi officium quinque corporis sensibus, sextoque, qui est spiritus prophetiae, mysterium incarnationis Christi, et omnia quae de ipso annuntianda erant praedicantes, alii asperitate vitae, alii diversis poenarum mortibus, ipsi quem prophetabant, famulatum suum fideliter impleverunt. Horum limes Christus aeterni Patris consilio, pro liberandis hominibus de intemeratae Virginis utero processit, ut jam inchoatae plantationi, missis per orbem apostolis, atque [Col. 0214C] de suo corpore fuso cruore fabricatam, novellam superaedificaret Ecclesiam, quae sanctae Trinitatis fide imbuta, et mundata baptismi gratia, martyres, confessores, et infirmi sexus virgines animo tamen constantes, primitias obtulit. Inter quas beata Cunegundis, flos Babenbergensis Ecclesiae, cum sancto Henrico, qui Romanorum imperium tenuit, sub conjugii specie, immortali sponso castae virginitatis honore deservit. Unde jam ejus sanctitatis merita per orbem manifesta declaratione apparent: quia in loco ubi sanctum ejus corpus quiescit, infirmi quacunque laborantes aegritudine sanitatem recipiunt. Ut autem ad omnia testes cautissimi simus, veritatis amatoribus aetati nostrae succedentibus, de [Col. 0214D] his quae scribimus curiose indagantibus, scilicet quo tempore opera curationum praefatae imperatricis initium habuerint, largiente Domino prout possumus, volumus explicare.

14. Energumenus liberatur. Et alii ab aliis morbis. Anno Dominicae incarnationis 1189, indictione II, Tiemone tertio decimo Babenbergensis Ecclesiae episcopo, quarto pontificatus sui anno, ad Vincula sancti Petri, ne de sanctitate praememoratae virginis ambigeremus, signorum experientia certificati sumus. Nam dum solito more populus ad praedictum locum orationum et vigiliarum causa convenisset, adfuit quidam daemoniacus de villa quae dicitur [Col. 0215A] Dierrut [(77) 1Kb] , qui nec pietatem agnoscens, nec scelus abhorrens, filium suum igne cremaverat. Hic duris funibus astrictus ad sepulcrum sanctae Cunegundis ita mansuescere coepit, ut furiali morbo absolutus Deum omnipotentem laudaret; eique cujus patrocinantibus meritis haec sibi accidisse cognovit, cum caterva, quae praesens astiterat, debitas acclamabat laudes. Igitur dum haec tam cleri quam populi solemni devotione agerentur, tres contracti, unus in suburbio de hospitali sancti Aegidii [(78) 1Kb] , qui magis reptando quam scabellis volvebatur; alter de domo Chunradi majoris ecclesiae praepositi; tertius item de domo Ottonis in eadem ecclesia canonici, super sepulcrum beatae virginis positi, ab unius dolore passionis una erecti sunt manu divinae curationis. [Col. 0215B] Mulier paralytica, et altera sanctimonialis [(79) 1Kb] femina uno pede claudicans, et claudus de castro quod dicitur Giet, post momentaneam orationem vix completam, in ipsa nocte curati sunt. Puer cui tanta membrorum mollities inerat, ut pene ossibus carere putaretur; alter de lincendorf, macie deformi consumptus, gressum et loquendi officium, quibus omnino caruere, receperunt. Puella sciatica de Gisenuelt [al., Gisfeld], necdum tumbae ingesta sacrae propter turbam: puer ex contractione nervorum carens officio pedum; puella de Nuornberc [(80) 1Kb] planta pedis sursum recurva, geniculo contracto; item de eodem pago puella manum aridam habens, inter orationes et vigilias curati sunt.

15. Quidam pro equo furtim sublato apud Werram [Col. 0215C] fluvium, in vico qui dicitur Wasegen, suspendio addictus est. Qui in tormento positus, voce qua poterat, beatae Cunegundis virginis aures appellavit, cujus etiam festinatam opem sibi adesse praesensit. Divina enim virtute, ubi populus abscesserat, vincula manuum dissoluta sunt, et ipse sibi laqueum deponens, in civitatem reversus, cunctis ereptionem sui, dans gloriam Deo et suae salvatrici exposuit. Quorum fideli testimonio ad nos usque delatus, ad censum quinque denariorum a suis parentibus, ut pridem dum damnaretur, pro ipso devoverant, inscriptus est. Apud nos quoque non huic dissimile de servulo quodam, dum illaqueatus ab omnibus mortuus putaretur, signum apparuit. Nam post ejectam urinam, quod signum mortis in talibus tormentis [Col. 0215D] est, cunctis astantibus inspiratae saluti ac vitae restitutus est. Tali modo apud Rottenburc, imperiale castrum, duo absoluti multorum attestatione usque ad nos pervenerunt.

16. Puer mortuus resuscitatus.---Mira, at nil Deo impossibile, et forsan nostrae aetati incredibilia dicturus sum, sed tota Bambenbergensium civitas hujus facti expers non fuit. Mulier de proxima villa Elrin vagientem suum, infra quadraginta dies sine baptismo [Col. 0216A] defunctum, supra tumbam beatae virginis non sine spe resurrectionis posuit. Testor eum, qui est primogenitus mortuorum, qui mortuos suscitat, ubi miserabilis omnibus mater exstincti, sanctae virginis nomen Cunegundis ingeminando multos fletus effudit; quem exanimem posuerat, de sepulcro vivum levavit. Quis se a lacrymis, quis a laudibus contineret? Una vox omnium, ut frequens turba Sabbato confluxerat. Qualis est haec? quam sancta, quam Deo chara! quae claudos currere, caecos videre, mutos loqui, exstincta quoque membra reviviscere facit! Beatus venter qui hanc portavit; benedicta a Domino ubera quae hanc lactaverunt; de benedictione jam saeculo pereunti tanta gratiarum munera effluxerunt

[Col. 0216B] 17. Item suffocatus.---Aliud non huic dissimile signum, alio vero eventu in trienni puero, in vico Grunberc celebratum est, qui a mane usque ad vesperam in limoso lacu suffocatus jacuit, ubi a mulieribus sub lini fasciculis repertus et sublevatus, multo ejulantium comitatu domum usque delatus est. Illic per noctem lugubres parentibus exsequias celebrantibus, ubi mane sacerdos debitum humanitatis complere astitit, populus qui aderat, qui jam multa de signis beatae Cunegundis viderat et audierat, praesentiam illius sibi adesse in multa spe exauditionis rogitabat. Mirum in modum puer annularem digitum movere coepit, et, stupentibus omnibus, post spatium unius horae sanus surrexit. Hujus facti primum ipse sacerdos sub stola, deinde milites octo [Col. 0216C] sub sacramento, ipso puero in medium locato, cum omni frequentia suae plebis, testes ad nos venerunt.

18. Item puella.---Puella septennis in parochia liuberstat, dum ad fontem incaute hauriret, infelici casu submersa est. Quam cum ad sua a crucibus homines fuissent reversi, nam dies Rogationum instabant, de fonte exstinctam levantes, post votum ad memoriam beatae Cunegundis factum, quam dudum lamentabantur mortuam, non sine laudibus divinis viventem admirabantur. In hac trium resuscitatione mortuorum, cum et alia duo corpora ad invocationem sanctae imperatricis ejusdem vitae reddita, verissima testium approbatione ac ipsorum puerorum praesentatione cognoverimus, quis nisi [Col. 0216D] sancta Trinitas operata videtur, quae secundum signa quae ipsa facit, haec et his majora facere postmodum suis promisit?

19. Mutus vocem recipit.---Illud quoque clarissimum, clarissimis regni primoribus coram astantibus, celebre super muto factum sub oculis omnium, memoriae hominum tradere non indignum duximus. Nam rem gestam ita per famulam suam Christus clare operari voluit, quod pene nullum latere potuit. [Col. 0217A] Philippus [(81) 1Kb] rex propter sui confirmationem, interim vero, quod magis favorem sibi praestare credebat, propter translationem beatae virginis comitia indixerat: mutus quidam servulus in comitatu probabilium virorum de Pogen convenerat, quorum vasa, quia et ipsi poenitentes erant, portabat. Regina ad ecclesiam processura, cum de more solemniter a clero suscipitur, confusus interim populorum clamor exoritur, non frustra morituro denique homini, sed laudes cum Christo suo jam viventi conclamantium. Testor Christum et ejus apostolos, iste qui prius nullam, utpote mutus; linguam noverat, singulis ad interrogata propria lingua disertus respondebat.

20. lupus mitis.---Quid referam de bruto animali, [Col. 0217B] cujus innata sibi rapacitatis ingluvies, dum praedam rapuit, quasi nomen Cunegundis contra se invocatum sensisset, a suo furore quievit? Nam lupus dum circa caulas ovium vespertinus naturae suae ingenio versatur, parvulum ante fores incaute relictum lustris suis intulit. Aliorum autem, qui territi fuerant per lupum, mater pueri clamore excitata, omnes cives suos manibus complosis pectora tundens, multis ejulatibus in dolorem commovit. Omnibus bestiam insequi, quia nox instabat, incassum judicantibus, mater ad ecclesiam confugiens, signis velut mortuo tertio compulsatis, pro conservatione filii aures virginis illic pernox appellare non desinebat. Mane facto, nutritius ille silva erumpens, parvulum quem rapuerat, illaesum reportat, et in [Col. 0217C] sulco ubi boves pridie araverant, in pellicula sua diligenter involutum collocat; ipse propter sedens custodias observat. Ubi vero ruricolas et vomeres jam appropinquare sibi videt, quasi de parvuli quiete securus, mansuetus discedit. Quem illi, ut mos est, clamore persequentes, servus qui boves stimulabat, pelles aspiciens: »Ecce, ait, tegumenta pueri quem lupus rapuit.« Accurrentes dormientem parvulum intactum, vultu splendidum reperiunt, et non sine multa admiratione haec considerantes, civibus et matri nuntiant. Illa advolans, et prae gaudio in lacrymas prorumpens, ubi et quomodo fuisset, inquirit. Ille juxta aetatem simpliciter: »Canis, ait, ille qui me asportavit, blande me perlingens in sinu suo compositum tota nocte dormire [Col. 0217D] fecit.«

21. Miracula omissa.---Ista quae modo succincte miracula diximus, et alia plura quae vitio prolixitatis transimus, ne more hirudinis lectorem, quem huc usque studiosum tenuimus, effluendo fastidiosum occidamus, signum in servulo quasi annorum sedecim divina operatione factum exponamus. Qui caeteris membris secundum ordinem naturae bene dispositis, in principali, quod est caput, tanta passione agitabatur, ut sine intermissione parieti, si proximus esset, allideretur: pectus mento tunderet, scapulas tempore verberaret, nunquam in eodem statu, [Col. 0218A] vel verba fundens, cibum aut potum vix aliquando sumens, permaneret. Si quando illi dormire contigisset, solo collapsus modo caput terram, modo coelum pulsare videres; et quod miserabile dictu, dum ab omnibus, propterea quod horribilis visu foret, fugeretur, a singulis videri optabatur. Iste ante fama quam aspectu notus, dum ad nos pervenisset, stipem inter domos accipiens, aliquandiu sustentatus est. Hunc archisynagogus videns: »Si vestra Cunegundis, ad Christianos ait, istum curaverit, me Christo ac fidei vestrae applicare poterit.« Sed, quod dicit Apostolus (I Cor. I, 22): Judaei signa quaerunt, in hoc Judaeo ostensum est. Nam patiens tertia Dominicae resurrectionis feria, dum super sepulcro salutiferae virginis salubri premeretur sopore, [Col. 0218B] manu invisibili quadam tactus, inde sanatus, cum summa omnium admiratione ac laude abscessit. Judaeus vero infelix a perfidia sua aeternos passurus ignes non recessit.

22. A papa approbantur.---Illud autem in ultimo, quod tamen signorum illius non ultimum fuit, subnectam. Quoniam terra circa sepulcrum ejus a fidelibus collecta, in speciem lucidissimi thuris, aut etiam mundissimi grani fuit frequenter redacta. Super hoc Innocentius papa in sermone ad populum in lateranensi palatio habito, vitae illius merita et miraculorum insignia commemorando subintulit: »Recte, fratres charissimi, pulvis ille, quo gleba hujus sanctissimae virginis debito humanitatis sepulta tegitur, in thus atque granum redigitur, quae se [Col. 0218C] sub sexu fragili, dum viveret, a licitis continens, ab illicitis abstinens, illibatum Domino holocaustum obtulit; et dives Christo, pauper sibi, pauperes Christi sub diversi ordinis atque sexus professione quotidie pascit. Merito ergo in catalogo sanctorum erit ascribenda, quae vitam sanctorum semper studuit imitari. Collectam itaque a nobis conscriptam, cum officio totius missae huic nostro sermoni apposuimus, et apostolica auctoritate omnibus ecclesiis in honore tantae virginis decantari direximus.«

23. Auctoris epilogus.---Haec paucissima de virtutibus et signis Cunegundis sanctissimae virginis, prudentissimae charitati vestrae inter innumerabilia dixisse sufficiat; quae si quis evolute perstringeret, [Col. 0218D] prius ipsa pagina quam materia deficeret. O beatam, o praedicandam, quae regnum mundi et omnem ornatum saeculi pro coelesti ornatu despexit! Christum sibi sponsum regio sponso legaliter non carnaliter copulata delegit! quae virginitatem suam inter regales thalamos probando, ut infamiae malum sibi ab invidis objectum expurgaret, ignes calcavit! quae dum prolem morituram non exspectavit, ejus casta generatio nunquam passura successionis detrimentum durat; quando Ecclesia in filiis suis per eleemosynas ipsius divinae laudis semper accipit incrementum: quam cum Christo suo, quem amavit, in [Col. 0219A] quo credidit, quem dilexit, etiam post mortem vivere signa crebra loquuntur. Ad memoriam ejusdem caeci visum, exstincti vitam, muti loquelam, aures obstructae recipiunt auditum.

24. Quanta igitur illa fuisse credimus, quae vivens nullo teste, dum jactantiam vitat, sola exercuit, cum tanta illam post mortem signa fecisse, sub oculis omnium viderimus? Ad nos ergo signa ista, quae foris miramur, intus transferamus, vitam nostram et mores corrigamus, ut si virginis consortium non meremur, post declivia vitiorum sit nobis praemium per virginem tantum supplicium evasisse peccatorum.


Virginis iste docet Cunegundis gesta libellus.
Plura tamen dicenda tacet, dum flumine mergi,
Cymba timet, moritur quae tangit bestia montem.
   [Col. 0219B] Sed quae lingua silet, pro virgine signa loquuntur,
Quae famam laudis ejus tam crebra loquuntur,
Dum caecis, mutis, claudis, optata salutis
Cura venit; dum languor abit, febrisque recedit,
Vita redit, recipitque cutis conspersa colorem.
[Col. 0220A] Hoc potuit qui cuncta potest dare virginitati,
Qui montes transferre valet credulitati.
Nupta viro sub lege viri vult virgo latere,
Sponsa subarrhata, sponso tamen inviolata,
Et Christum sub corde virum sibi legit habere.
Servat virgo fidem, res claruit igne probata.
Discite conjugium caelebs, ubi nulla voluptas:
Qui sine mistura servant legalia jura,
Cuncta nihil pensant quae mox fuerint ruitura,
Hic in spe fructus mittentes semina luctus
Gaudia longa metent, Agnumque sequentur in albis.

Oramus te, virgo sanctissima, imperatrix gloriosissima, quae terras misericordiarum tuarum operibus, coelos respersisti virtutum floribus, fluctuantibus in mundo tuis assiste, procellas turbinosas adversantium [Col. 0220B] tuis orationibus propelle, cunctos tibi devotos, vitiis propulsis, perpetuo tuis fac gaudere beneficiis et meritis, et omnes scribentes sive fidelium legentes hujus textum lectionis, fructu non priventur suae parte devotionis. Amen.




[Col. 0219]
Bulla Innocentii III de canonizatione sanctae Cunegundis.

[Col. 0219B] Innocentius episcopus, servus servorum Dei, venerabili fratri Theumoni [(82) 1Kb] episcopo, et dilectis filiis capitulo Babenbergensi salutem et apostolicam benedictionem. Cum secundum evangelicam veritatem (Matth. V, 15) nemo accendat lucernam et ponat illam sub modio, sed super candelabrum, ut omnes qui in domo sunt videant; pium pariter et justum est, ut quos Deus merito sanctitatis coronat et honorat in coelis, nos venerationis officio laudemus et glorificemus in terris: cum ipse potius laudetur et glorificetur in illis, qui est laudabilis et gloriosus in sanctis. Pietas enim promissionem habet vitae quae nunc est, et futurae, dicente Domino per Prophetam: Dabo vos cunctis populis in laudem, gloriam et honorem [Col. 0219C] (Deut. XXVI, 19); et per se pollicente: Fulgebunt justi sicut sol in regno Patris eorum (Matth. XIII, 43). Nam ut suae virtutis potentiam mirabiliter manifestet, et nostrae salutis causam misericorditer operetur, fideles suos, quos semper coronat in coelo, frequenter etiam honorat in mundo, ad eorum memorias signa faciens et prodigia, per quae pravitas confundatur haeretica, et fides catholica confirmetur. Nos ergo, charissimi, quantas possumus, etsi non quantas debemus, omnipotenti Deo gratiarum referimus actiones, qui in diebus nostris, ad confirmationem fidei catholicae et confusionem haereticae pravitatis evidenter innovat signa, et miracula potenter immutat, faciens eos coruscare miraculis, qui fidem catholicam tam corde quam ore, necnon et opere [Col. 0219D] tenuerint.

Inter quos beatae memoriae Cunegundis, Romanorum imperatrix Augusta, quae degens olim in mundo magnis meritis praepollebat, nunc vivens in coelo [Col. 0220B] multis coruscat miraculis, ut ejus sanctitas certis indiciis comprobetur. licet enim ad hoc ut aliquis sanctus sit apud Deum in Ecclesia triumphante, sola sufficiat finalis perseverantia, testante Veritate, quae dicit: Quoniam qui perseveraverit usque in finem hic salvus erit (Matth. X, 22); et iterum: Esto fidelis usque ad mortem, et dabo tibi coronam vitae (Apoc. II, 10); ad hoc tamen ut ipse sanctus apud homines habeatur in Ecclesia militante, duo sunt necessaria, virtus morum, et virtus signorum, videlicet merita et miracula, ut et haec et illa sibi invicem contestentur. Non enim aut merita sine miraculis, aut miracula sine meritis plene sufficiunt ad perhibendum inter homines testimonium sanctitati: cum interdum [Col. 0220C] angelus Satanae transfiguret se in angelum lucis, et quidam opera sua faciant ut ab hominibus videantur. Sed et magi Pharaonis olim signa fecerunt, et Antichristus tandem prodigia operabitur, ut, si fieri posset, in errores etiam inducantur electi. Verum cum et merita sana praecedunt, et clara succedunt miracula, certum praebent indicium sanctitatis, ut nos ad ipsius venerationem inducant quem Deus et meritis praecedentibus, et miraculis subsequentibus exhibet venerandum. Quae duo ex verbis evangelistae plenius colliguntur, qui de apostolis loquens aiebat: Illi autem profecti praedicaverunt ubique, Domino cooperante, et sermonem confirmante, sequentibus signis (Marc. XVI, 20).

Sane cum ad audientiam bonae memoriae Coelestini [Col. 0220D] papae [(83) 1Kb] , praedecessoris mei, merita et miracula praefatae imperatricis, vobis referentibus pervenissent, ut ipse de illis notitiam conciperet, certiorem, inquisitionem eorum venerabilibus fratribus [Col. 0221A] nostris Augustensi et Eistetensi et bonae memoriae Wirtzburgensi episcopis, et dilectis filiis Eboracensi, lancheimensi, et Hailsbrunensi [(84) 1Kb] abbatibus per apostolica scripta commisit: post cujus obitum usque adeo manifestari coeperunt et multiplicari miracula, ut ex evidentia pariter et frequentia, sanctitas ejus ab omnibus quasi notoria praedicetur, sicut ex multis testimonialibus litteris episcoporum, abbatum, praepositorum et principum, necnon et aliorum multorum nuper nostro exstitit apostolatui reseratum.

Venientes igitur ad apostolicam sedem ex parte vestra dilecti filii D. abbas Michelveldensis [(85) 1Kb] , Gundelus decanus, Cunradus custos, Marcus archidiaconus, Hermanus subdiaconus majoris ecclesiae vestrae, lupoldus diaconus sancti Stephani, Burchardus [Col. 0221B] diaconus sanctae Mariae, Henricus presbyter sancti Michaelis, Henricus subdiaconus sanctae Mariae, nobis et fratribus nostris humiliter supplicarunt, ut ex plenitudine potestatis quam Jesus Christus beatissimo Petro concessit, praenominatam imperatricem sanctorum catalogo dignaremur ascribere, decernentes ejus memoriam inter sanctos ab universis fidelibus de caetero celebrandam: cum hoc sublime judicium ad eum tantum pertineat qui est beati Petri successor et vicarius Jesu Christi. Nos itaque cognoscentes, quod hoc revera judicium sublimius est inter caetera judicia judicandum, in ipsius examinatione plenariam volumus habere cautelam. Et ideo praenominatos jurisjurandi religione [Col. 0221C] constrinximus, ut puram nobis super hoc dicerent veritatem. Qui jurati dixerunt quod, sicut ex celebri fama et solemni scriptura noverunt, beata Cunegundis sancto Henrico imperatori fuit matrimonialiter copulata, sed ab eo non exstitit carnaliter cognita. Unde cum dominus imperator ageret in extremis, principibus et parentibus inquit de illa: »Qualem mihi eam assignastis, talem vobis eam resigno. Virginem eam dedistis, et virginem reddo.« Suam ergo virginitatem Domino consecravit et servavit intactam: ita quod cum aliquando, instigante humani generis inimico, suspicio quaedam contra ipsam fuisset exorta, ipsa, ut suam innocentiam demonstraret, super ignitos vomeres nudis plantis incessit, et processit illaesa. Item sanctus imperator [Col. 0221D] Henricus et haec imperatrix egregia Cunegundis de propriis facultatibus Bambengergensem fundaverunt ecclesiam et dotaverunt; quam cum suis omnibus pertinentiis ex fervore devotionis quam ad apostolicam sedem habebant, beato Petro apostolorum principi obtulerunt, annuum ei censum, ad indicium quod juris sit Ecclesiae Romanae, solventes: [Col. 0222A] sed et alia plurima beneficia piis locis et venerabilibus ecclesiis contulerunt, Christum sibi facientes haeredem. Haec et alia retulere de meritis: de miraculis asserentes, quod eis praesentibus et videntibus ad memoriam huius virginis caeci visum, claudi gressum, muti verbum, et surdi recuperaverunt auditum, aliisque languoribus impetiti frequenter et evidenter plenam consecuti sunt sanitatem; et, quod est mirabilis novitatis et novi miraculi, pulvis de tumulo ejus assumptus saepe conversus est in frumentum. Nos ergo de meritis et miraculis ejus multis et magnis non solum testimoniis, sed et testibus certiores effecti, cum secundum Prophetam laudandus sit Deus in sanctis suis; de fratrum nostrorum consilio, et pontificum multorum [Col. 0222B] apud sedem apostolicam existentium, ipsam beatam virginem Cunegundem catalogo sanctorum ascripsimus, ejusque memoriam inter sanctos decrevimus celebrandam. Quapropter universitatem vestram monemus et hortamur in Domino, per apostolica scrita mandantes, quatenus quod nos solemniter et caute statuimus, vos humiliter et devote servetis, ut meritis ejus et precibus apud misericordissimum judicem indulgentiam consequamur. Collectam autem et alias orationes in commemoratione ejus dicendas edidimus, quas in hac pagina duximus subscribendas:


ORATIO.

Omnipotens et misericors Deus, qui a gloria tua [Col. 0222C] nullum excipis sexum, nullamque conditionem excludis, te suppliciter exoramus, ut sicut beatae Cunegundi virgini tuae, post terreni culmen imperii, coelestis regni solium contulisti, ita meritis ejus et precibus, nobis quoque famulis tuis aeternae felicitatis praemia largiaris. Per Dominum.


SECRETA.

Sacrificium laudis tuae tibi, Domine Deus noster, offerimus, tuam clementiam implorantes, ut per hujus sacramenti virtutem, intercedente beata Cunegunde virgine tua, nos et a peccatis expedias, et a periculis tuearis. Per Dominum.


COMPlENDA.

Sacramentum redemptionis humanae, quod in [Col. 0222D] honore beatae Cunegundis obtulimus, tibi nos, Domine, reddat acceptos, ut per hoc quod et accepimus ipsi de tuo, et suscepisti de nostro, in tui semper unione vivamus: qui cum Patre.

Datum laterani III Nonas Aprilis, pontificatus nostri anno tertio.




[Col. 0223]
AD VITAM SANCTAE CUNEGUNDIS ADDITAMENTUM.


Monumenta Germaniae historica, Script. tom. IV, pag. 791.---»In codice Monacensi inter Ranshofenses n. 40, membr., saec. XIII, sequentia de Cunegunde, quae Ranshofen praedium possederat, ejusque familia, leguntur, quae a viro cl. Föringer exscripta, multa continent nova et notatu valde digna.«---Haec D. G. Waitz in prolegomenis ad S. Henricum.

[Col. 0223A] XVI Kal. Martii ordinatio Heinrici imperatoris et Chunigundis imperatricis.

XV Kal. Martii Gisila imperatrix, mater sancti Heinrici imperatoris, obiit.

VI Kal. Martii adventus sanctae crucis in Confungen.

III Kal. Martii Heinricus dux, frater Chunigundis imperatricis, obiit.

Anno Dominicae incarnationis 1033, indictione tertia, V Non. Martii, domina Chunigunda imperatrix Augusta dignae memoriae obiit.

VI Nonas Maii Theodericus Metensis episcopus, frater Chunigundis imperatricis, obiit.

VI Nonas Maii Ermindrut abbatissa, soror ejus, obiit.

[Col. 0223B] XV Kal. Junii Gisilbertus. frater Chunigundis imperatricis, Papiae occisus obiit.

II Nonas Julii Chuonradus imperator Augustus, pater Heinrici imperatoris, obiit.

[Col. 0224A] III Idus Maii liukart comitissa, soror Chunigundis imperatricis, obiit.

Anno Dominicae incarnationis 1024, indictione septima, III Idus Julii, transitus ad translationem sancti Heinrici imperatoris. Eodem die dedicatio Confungensis ecclesiae, quando velata est domina Chunigundis imperatrix Augusta.

IV Kal. Aprilis Dietmarus, pater abbatissae Uotae, obiit.

XIII Kal. Octobris abbatissa Uota, filia sororis Chunigundis imperatricis, obiit.

II Idus Octobris Heinricus, filius fratris Chunigundis imperatricis, obiit.

V Kal. Novembris Sigefridus Kunuz comes, pater Chunigundis imperatricis, obiit.

[Col. 0224B] Idus Decembris domina Hedwich comitissa, mater Chunigundis imperatricis, obiit.

Eodem die Agnes imperatrix, ejus consanguinea, obiit.



SANCTI HEINRICI IMPERATORIS AUGUSTI LEGES ET CONSTITUTIONES
(Pertz, Monum. Germ. hist. leg. tom. II.)




[Col. 0223]
[NOTA.]

Codicum Ambrosiani, londinensis, Florentini, Vindobonensis, Veronensis et Estensis apud Muratorium ope Heinrici II leges recognovimus. De anno cui ascribendae essent dubitabatur; nos 1019 praetulimus auctoritate codicis Ambrosiani indictionem tertiam indicantis, et altero qui in calculum venire poterat, anno 1023, expeditionem Italicam annorum 1021 et 1022 propius subsequente.




[Col. 0223]
[LEGES ET CONSTITUTIONES.]

[Col. 0223C] Heinricus [1 1Kb] Dei gratia miserationis [2 1Kb] Romanorum imperator Augustus. Omnibus nostris fidelibus praesentibus etiam et futuris notum fieri volumus, quod semper rei publicae providentes, quae digna sunt, probabilium [3 1Kb] personarum nostri imperii fidelium acceptione [4 1Kb] disponimus. Cum tempore auctumni [5 1Kb] in parte Elisantiae [6 1Kb] , nostri regni pro utilitate multimoda, moraremur [7 1Kb] in civitate Argentina, quae [Col. 0224C] vulgari nomine Strasburge [8 1Kb] vocatur, multorum perlatum [9 1Kb] est ad nos relatione, quod plurimi tunc erant, qui sub occasione his periculis laborabant. Unde etiam digna provisione omnibus succurrentes, adtestatione laudis quam plurium nobis adstantium fidelium, archiepiscoporum Mediolanensis videlicet et Ravennensis [10 1Kb] , episcoporum [11 1Kb] quoque Strasburgensis [12 1Kb] , Placentini, Cumani, Vercellensis, Parmensis, [Col. 0225A] Aquensis, Januensis [13 1Kb] , lunensis, Vulterensis [14 1Kb] , marchionum quoque et comitum Italiensium, nobilium vero multorum, vassallorum [15 1Kb] , sapientium et judicum, inter multa quae rei publicae congruebant, tria capitula inseruimus; quae ut [16 1Kb] ab omnibus [17 1Kb] nostro subjectis imperio [18 1Kb] observentur stabilique observatione teneantur, amodo et deinceps statuimus, jubemus [19 1Kb] et firmiter praecipimus. Haec sunt quae inviolabiliter observari jubemus.

Cap. 1. Quicumque ex quacumque natione legitimam uxorem accepit [20 1Kb] , vel acceperit [21 1Kb] , si eam mori contigerit sine filiis [22 1Kb] eorum amborum, vir suae uxori succedat et omnia bona ejus percipiat.

[Col. 0225B] 2. Quicumque propter cupiditatem rerum patrem [Col. 0226A] aut matrem aut fratrem aut sororem vel nepotem, vel aliquem suum [23 1Kb] propinquum, per se aut per alium interfecerit, hereditas interfecti ad alios suos legitimos heredes perveniat. Interfectoris vero hereditas in fisco redigatur. Ipse vero ordinante episcopo publica poenitentia subdetur [24 1Kb] . Quod si ille qui crimine arguitur, negare voluerit, per se pugnam faciat; nec liceat ei campionem [25 1Kb] pro se dare, nisi decrepita aetas aut juvenilis, aut infirmitas, pugnare prohibuerit [(86) 3Kb] .

3. Qui vero [26 1Kb] infra treuvam vel [27 1Kb] datum pacis osculum aliquem hominem interfecerit et negare voluerit, pugnam per se faciat; nec campionem pro se dabit, nisi sit [28 1Kb] ut dictum est supra [29 1Kb] . Si vero convictus fuerit, manum qua homicidium fecit [Col. 0226B] amittat [(87) 1Kb] .




[Col. 0225]
S. HENRICI LEGES PAPIENSES. (An. 1022, Aug. 1.) Exstant in actis synodi Papiensis a Benedicto VIII habitae, a Cossarto ex codice in fine corroso tomo IX collectionis conciliorum Parisiensis an. 1671 insertis.



ORATIO PAPAE.
[Col. 0225B]

Communis honor, communis dolor, etc. . . . Autore igitur Deo et principibus nostris Petro et Paulo, florente gloriosissimo filio nostro H. semper augusto, approbantibus fratribus nostris et omnibus consacerdotibus, [Col. 0226B] hunc ita de mundo tollamus errorem, et ita hanc intelligentiam omnibus saeculis, omni dubietate fugata, infundamus, ut nullis umquam temporibus haec pestis repullulet, nec umquam in talibus sine causa secutura posteritas dubitet. Et ut firmum post hac quod sancimus permaneat, et in fines orbis [Col. 0227A] terrae conservandum perveniat, totius hujus summa sententiae hac nostri forma decreti, fratribus et coepiscopis nostris subscribentibus, confirmabitur.

1. Ut nullus in clero mulierem attingat. Nullus presbyter, nullus diaconus, nullus subdiaconus, nullus in clero, uxorem aut concubinam admittat, cum nulli quoque laicorum scire liceat mulierem praeter uxorem. Quod si fecerit, secundum ecclesiasticam regulam deponatur. Sed neque secundum humanas leges ex longo factas et receptas, ullus admirationis [30 1Kb] locum in plebe habeat.

2. Ut episcopus nullam feminam habeat, neque cum aliqua habitet. Episcopus sicut nullam habebit, ita cum nulla penitus habitabit. Quod si fecerit, et nostris [Col. 0227B] regulis et mundanis legibus concordantibus, honore, quo se ipse fecit indignum, abjicietur.

3. Ut filii clericorum, servorum ecclesiae, servi sint ecclesiae cum omnibus adquisitis. Filii et filiae omnium clericorum omniumque graduum de familia ecclesiae, ex quacumque libera muliere, quocumque modo sibi conjuncta fuerit, geniti, cum omnibus bonis per cujuscumque manus adquisitis, servi proprii suae erunt ecclesiae, nec unquam ab ecclesiae servitute exibunt.

4. Ut filiis clericorum, servorum ecclesiae, nullus judex libertatem promittat. Quicumque filios clericorum, servorum ecclesiae, de quacumque libera procreatos, liberos esse judicaverit, anathema sit, et habeat in judicio quod fecit, quia ecclesiae tulit quod [Col. 0227C] non dedit.

5. Ut servi ecclesiarum per manus liberi nihil adquirant. Nulli servorum ecclesiae, sive in clericatu sive in laicatu, de quibus nostrum est et fratrum nostrorum judicare, liceat comparare aut ullo modo adquirere per manus aut nomen alicujus liberi hominis. Quod qui fecerit [in] evasibiliter caesus, tamdiu carceratus habebitur, quamdiu omnes [31 1Kb] ecclesia recipiat scriptiones.

6. Ut ille qui chartam per suas manus accipit finem ecclesiae faciat. Ille autem male liber, qui factus est diaboli servus, per cujus manus latrocinantes servus ecclesiae, quicquid illud fuerit, adquisivit, aut ecclesiae totam faciat securitatem, aut maledictus inter fures ecclesiae et sacrilegos habeatur.

[Col. 0227D] 7. Ut nullus judex aut tabellio chartas scribant, quas servi ecclesiae per manus liberi adquirunt. Judex vero aut tabellio, qui tam inlicitas chartas scripserint, et res pretio servorum ecclesiae comparatas, aut aliqua liberalitate conlatas, nomini alicujus [Col. 0228A] liberi titulari praesumpserint, anathemate ferientur. Sed neque honorabitur in palatio, qui ecclesiam, palatii matrem, non erubuit impugnare.

Hoc autem ecclesiae Dei testamentum, contra malignantes, Deo autore, autoramentum, dilectissimi filii nostri H. augusti edicti lege firmari, corroborari, et humanis inseri et inscribi legibus volumus; et per omnem imperii sui latitudinem, ut suscipiatur, teneatur, et publica autoritate omni tempore judicetur, omnes in commune oramus et obsecramus. Erit enim Deo volente in aeternum valiturum, si, quod ecclesiastica gravitas prohibet, publico fuerit vigore exterminatum. Nec factiosi hujus decreti scientiam dissimulabunt, quae, omnium libris inscripta, per ora omnium evolabit; nec impune [Col. 0228B] putabunt audendum, quod publica damnatum severitate cognoverint.

Ego B. [(88) 1Kb] papa aeternae Urbis huic constituto synodali subscripsi.

Ego A. [(89) 1Kb] sanctae Mediolanensis ecclesiae archiepiscopus subscripsi.

Ego R. [(90) 1Kb] Ticinensis ecclesiae episcopus subscripsi.

Ego A. [(91) 1Kb] Cumanus episcopus subscripsi.

Ego l. [(92) 1Kb] Taurinensis ecclesiae episcopus subscripsi.

Ego P. [(93) 1Kb] Terdonensis ecclesiae episcopus subscripsi.

Ego leo Eusebianae [(94) 1Kb] ecclesiae catholicus episcopus subscripsi.

[Col. 0228C] Actum Papiae, Kal. Augusti, imperante domno H. gloriosissimo augusto, per manus fratris Vercellensis episcopi.



RESPONSIO IMPERATORIS.

Nihil tibi, sanctissime papa B., possum negare, cui per Deum omnia debeo, praesertim cum justa petas, honesta cum justis fratribus suggeras, et me in consortium sanctae solicitudinis ideo advoces, ut sicut laboris, ita participes simus et gaudii. Gratias itaque sancto episcopatui tuo jure habeo uberes, qui et salubriter componit Ecclesiam, et a clericorum incontinentia, unde omne malum velut ab aquilone super terram emersit, correctionis vigilanter fecit principium. Omnia quidem, quae pro Ecclesiae necessaria [Col. 0228D] reparatione synodaliter instituit et reformavit paternitas tua, ut filius laudo, confirmo, et approbo; et ut omnes sint paratiores, eam me inviolabiliter servaturum adjuvante Deo promitto. Et in aeternum mansura, et inter publica jura semper recipienda, et humanis legibus solenniter inscribenda, hac nostra [Col. 0229A] autoritate vivente Ecclesia per Dei gratiam victura, cum senatoribus terrae, cum domesticis palatii, et amicis reipublicae, coram Deo et Ecclesia ita corroboramus.



CAPITULA.

1. Ut nullus in clero mulierem contingat. Nullus in omni gradu ecclesiae uxorem vel concubinam habere praesumat, nec in una domo cum muliere audeat habitare. Quod si fecerit, servata Justiniani Augusti aequitate (Novell. 123, c. 14), curiae civitatis tradatur cujus est clericus. Jure etenim manebit miser in curia, quem ecclesiae regula depositum ejecit ab ecclesia.

2. Ut nullus episcopus mulierem habeat, aut cum ea habitet. Episcopus cum nulla umquam muliere [Col. 0229B] habeat tectum, cum nulla habeat lectum. Quod si fecerit, servato antiquo et moderno ecclesiae judicio, deponatur. Eritque tanto casus gravior quanto gradus altior.

3. Ut filii clericorum, servorum ecclesiae, servi sint suae ecclesiae cum omnibus adquisitis. Filii autem omnium clericorum omniumque graduum servorum ecclesiae, de quacumque muliere, quocumque modo sibi conjuncta, fuerint nati, servi suae erunt ecclesiae, cum omnibus bonis adquisitis; et quia servi sunt et erunt, numquam de servitio ecclesiae exire debebunt. Et omnia quae ipsi per manus et per scriptiones alicujus liberi adquisierint, ecclesiae sicut sua propria reddimus. Suo etenim juri totum ecclesia ut proprium vendicabit, quidquid ullo ingenio ecclesiae [Col. 0229C] servus contraxit; nec ulli secundum phantasmaticos dabit adulterium libertatem, quod corpus in infamiam, et in servitutem trajicit animam.

4. Ut nullus filiis clericorum, servorum ecclesiae, libertatem audeat judicare. Quicumque ergo posthac eos esse liberos judicaverit, et pro eis contra ecclesiam dederit sententiam, et hoc capitulum auctoritate sanctae Ecclesiae statutum non receperit [32 1Kb] , et in suis libris non scripserit, et secundum hoc capitulum, filios clericorum de familia ecclesiae proprios servos esse, suae ecclesiae usu semper valituro, non judicaverit, facultatum publicatione nudatus, perpetuo damnetur exilio. Ubi sicut nulla umquam illi lex judicandi, [Col. 0230A] nulla ita erit spes remeandi. Neque enim mirum, sed justissimum nimirum, si is amisso officio corpore exulabit, quem ecclesia, quia Deum amisit, anathemate fulminavit. Matres vero eorum libertatem adulterio vendentes, prius in foro castigatae fiant exemplum, et postea judicio ecclesiae et nostro exulent. Quia si fuerint in vicinia, vix aut numquam eorum cessabit malitia.

5. Ut servi ecclesiae per manus liberi hominis nihil adquirant. Servis ecclesiae, ut nostris, adquirere licet juste, et licuit; sed per manus alicujus liberi scriptiones ullas contrahere, nullo umquam tempore licebit. Quod si fecerit, ecclesiae judicio ut suus coercerbitur. Si enim ad nostrum spectaret judicium, ut fugitivus addiceretur.

[Col. 0230B] 6. Ut judex aut tabellio chartas non scribant [33 1Kb] , quas servi ecclesiae per manus liberi adquirunt. Judicibus vero et tabellionibus, quorum nostra interest, si posthac tales fecerint scriptiones, manum amputamus dexteram, quae scripsit contra ecclesiam. Ut qui noluit integer verum judicare in palatio, in foro mancus, corrigat alios a mendacio.

7. Ut ille per cujus manus servus ecclesiae chartas accepit, finem et securitatem ecclesiae faciat. Ille autem Deo et hominibus exsecrandus, per cujus manus invalidas et nomen vacuum fraudulenter ecclesiae servus scriptiones accepit, sub sacramento eisdem redditis scriptionibus, ut omnium litium jacula sopiantur, omnem ecclesiae prout constiterit, coactus faciet finem. Moxque eum insequetur stylus proscriptionis, [Col. 0230C] quem mater et magistra nostra ecclesia vulneravit gladio maledictionis.

Subscriptio. Ego H. gratia Dei imperator augustus, hanc constitutionem legis perpetuae per consilium domni papae B. suggerente plurimo coetu episcoporum, Deo autore, statui, firmavi, et semper valere decrevi, et optavi, meosque imperii primores firmare rogavi.

Ego O. marchio interfui, et hanc legem mundo pernecessariam, et oculos ecclesiis sublatos reddentem, firmavi et laudavi.

Ego R. marchio interfui et laudavi.

Ego O. comes palatii interfui et laudavi [(95) 1Kb] .




[Col. 0229]
S. HENRICI CONSTITUTIO ARIMINENSIS. (Dat. die 4 mensis April.)
(Apud Mansi Concil. tom. XIX, col. 357.)

[Col. 0229D] Quoniam legibus cautum est ut nemo clericus jurare praesumat, alibi vero reperitur scriptum ut omnes principales personae in primo litis exordio subeant juramentum calumniae, nonnullis legum peritis res venit in dubium utrum clerici jusjurandum [Col. 0230D] praestare debeant, aut alii personae hoc officium liceat delegare; quia illud constitutionis edictum, ubi clerici jurare prohibentur a Marco [Marciano] Aug. Constantino p. p. de Constantinopolitanis clericis promulgatum fuisse videtur, idcirco ad alios clericos [Col. 0231A] pertinere non creditur. Ut ergo ista dubietas ab omnibus penitus auferatur, nos illam divi Marci [Marciani] constitutionem ita interpretari decrevimus, ut ad omnium Ecclesiarum clericos generaliter pertinere judicetur. Nam cum divus Justinianus jure decrevit ut canones Patrum vim legum habere oporteat, et in nonnullis Patrum canonibus reperiatur ut clerici jurare non audeant, dignum est ut totus clericalis ordo a praestando jurejurando immunis esse procul [Col. 0232A] dubio censeatur. Quapropter nos, utriusque, videlicet divinae et humanae, legis intentione servata, decernimus ut non episcopus, non abbas, non presbyter, non cujuscunque ordinis clericus, non aliquis monachus vel sanctimonialis, in quacunque controversia, sive criminali, sive civili, jusjurandum compellatur qualibet ratione subire, sed suis idoneis advocatis hoc officium liceat delegare.



Dubia.




[Col. 0231]
S. HEINRICI SENTENTIA DE CONJUGIO ClERICORUM. (Anno 1019, Mart.)





[NOTA.]

Proferimus eam ex codice bibl. ducalis Guelferbytanae inter Helmstadienses n. 32 in fol. mbr., cui manu saeculi XI inscripta habetur, unde et Maderus eam in Antiqq. Brunsvicensibus vulgavit. Cum tamen non pro charta justa forma insigni, sed pro memoria tantum rei gestae, defuncto jam Heinrico conscripta, habenda sit, eam hoc potissimum loco referre constituimus. Anno in charta indicato 1025, obitus Bernwardi anterior adversatur, ita ut rem et in conventu Papiensi tractatam, anno 1019, quo Heinricus mense Martio Goslariae moratus est, assignandam duxerimus. Subjicere licet ex eodem codice Bernwardi constitutionem anni 1020 manu saeculi XI exaratam [(96) 4Kb] .

[Col. 0231B] Architecti catholicae doctrinae, quae sectanda forent fidei quasi fundamenta locantes, hoc evidenter noscuntur probasse, sive gregatim seu separatim, ut gloriemur in laude Christi. Ergo anno 1025, in consistorio regali Goslare praeminenti, in aecclesia seilicet australi lateri eodem adherente, collecta fidelium coadunatione, propositum est tractandum quodque utilitatis salutare. Cujus conventus primatui Henricus qui tunc temporis rei publicae monarchiam strennue gubernabat assederat, et constipatione episcoporum, [Col. 0232B] Geronis videlicet Parthenopolitani archiepiscopi, et Unowani Bremensis archiepiscopi, Arnolfi quoque Halverstedensis, et Bennonis Slavensis (97) 1Kb] , Thioderici Mindensis [(98) 1Kb] , et Thioderici Mimigardivordensis [(99) 1Kb] , et Ekkihardi Sleswigensis episcopi, circumfultus undique, fasque nefasque aequa trutinationis lance pensabat. E quibus vero inter questiones citra ultraque habitas Bernwardus sanctae Hildinishemensis aecclesiae piae memoriae antistes quem tanti negotii principatus attinebat, cujusdam [Col. 0233A] ambiguitatis indaginem investigabat, quippe: Cum quilibet episcopus vel cujusvis dignitatis quisquam, proprietatis suae aliquem ad sacerdotalem provehens gradum, suae potestatis juxta collibitum esse permiserit, insuperque sui juris seu alieni sibi aeclesiam clementi benignitate adquisierit, sed is, succedentibus prosperis, altioris meriti elatione sese super verticem extulerit, donumque divinitus collatum in turpe converterit emolumentum, adeo ut, nobilitate generis succensus, quandam in matrimonium usurpaverit liberam, eo tenore ut prolem ex eadem derivatam quoquo modo abalienet servitio ejus cujus ipse suberat dominio; quid potissimum [Col. 0234A] exinde concors illorum fieri decrevisset assensio? His ita praelibatis, procerum unusquisque pro, industriae suae estimatione, hujus rei proposito longa alternabat deliberatione. Sed tandem hujus haesitationis amfractus imperatore anticipante, omnis illius concionis consessus in suffragium hujusmodi assurgit, acclamantque cuncti: legitime oportere, tam ipsam quam ejus posteritatem eodem quo et ipse servitutis jugo succumbere. Addunt nihilominus praesentis compactionis decretum, Romani imperii majestate sancitum, nullo penitus in perpetuo jure solvendum, maxime cum, in bene placito universalis papae, prospectum vegetet sanctae aeclesiae.





[Col. 0233]
S. HENRICI PACTUM CUM BENEDICTO VIII. (An. 1020, April.)





[NOTA.]

Authenticum ejus quod in archivo olim Vaticano asservatum fuisse dicitur, haud amplius exstat, sed primum constitutionis exemplar in collectione canonum cardinalis Deusdedit habetur; quare transumptum authentici, quod credebatur, in concilio lugdunensi confectum, et a Borgia in libro Breve Istoria del dominio temporale della sede apostolica, append., pag. 40-43, iterum expressum, repetere juvat. Charta pactum Ottonianum presso pede sequitur; ita ut praecipue una sententia in codice Vaticano 1984 descripta [(100) 2Kb] ab illo recedat; unde idem de utroque judicium ferendum est. Nota temporis in charta tanti momenti omitti minime poterat, ideoque authenticum ad concilium lugdunense provenisse haud credendum est. Caeterum cum in charta de commutatione praediorum Anthesna, Wieneringa et Wilinbach sermo sit, quam d. 8 Febr. a. 1018 locum habuisse constat, chartam conventui potissimum imperatoris et papae Babenbergensi, mense Aprilis a. 1020, assignandam credideris; cui suffragatur, quod ex testibus Macelinus sive Meginhardus d. 2 Dec. a. 1018 in episcopum Wirciburgensem promotus est, et Heribertus Coloniensis archiepiscopus XVII Kal. Aprilis a. 1021 supremum diem clausit.

[Col. 0233B] In nomine Domini Dei omnipotentis Patris, et Filii, et Spiritus sancti. Ego Heinricus Dei gratia imperator augustus spondeo atque promitto, per hoc pactum confirmationis nostre, tibi beato Petro principi apostolorum et clavigero regni celorum, et per te vicario tuo domno Benedicto summo pontifici et universali pape, sicut a predecessoribus vestris usque nunc in potestate vestra ac ditione tenuistis et disposuistis, civitatem Romanam cum ducatu suo, et suburbanis, atque viculis omnibus, et territoriis ejus, montanis ac maritimis, litoribus et portubus, seu cunctis civitatibus, castellis, oppidis, ac viculis Tuscie [Col. 0234B] partibus, idest Portum, Centumcellas, Ceram, Pledam, Marturiani, Sutriam, Nepem, Castellum, Gallisem, Ortem, Polimartium, Ameliam, Tudam, Perusiam cum tribus insulis suis, idest majore, et minore, Pulvensim [34 1Kb] , et lacu, Narniam, et Utriculam cum omnibus finibus et territoriis ad supradictas civitates pertinentibus, nec non et exarchatum Ravennatum sub integritate cum urbibus, civitatibus, oppidis, et castellis, que pie recordationis domnus Pipinus, et domnus Karolus et domnus lodovicus, et Otto, et itidem Otto filius ejus, predecessores videlicet nostri, beato Petro apostolo et predecessoribus [Col. 0235A] vestris jam dudum per donationis paginam contulerunt, hoc est civitatem Ravennam, et Emiliam, Bobium, Cesenam, Forumpopuli, Forumlivii, Faventiam, Imolam, Bononiam, Ferrariam, Comaclum, Adrianis, atque Gabellum, cum omnibus finibus, territoriis atque insulis terra marique ad supradictas civitates pertinentibus, simul et Pentapolim, videlicet Ariminum, Pensaurum, Fanum, Senogalliam, Anconam, Ausimum, Humanam, Hesim, Forumsimpronii, Montemfeltri, Urbanum, et territorium Balvensem, Callis [35 1Kb] , Luciolis, et Eugubium, cum omnibus finibus ac territoriis ad easdem civitates pertinentibus. Eodem modo territorium Sabinense, sicut a predictis imperatoribus antecessoribus nostris beato Petro apostolo per donationis scriptum concessum est sub integritate, id est [36 1Kb] in partibus [Col. 0235B] Tuscie langobardorum castellum Felicitatis, Urbemveterem, Balneum Regis, Ferenti, Viterbium, Ortem, Martam [37 1Kb] , Pledam, Tuscanam, Suanam, Populonium, Roselles, cum suburbanis atque viculis, et omnibus territoriis ac maritimis oppidis, seu finibus omnibus. Itemque a lunis cum insula Corsica, in Suriano, deinde in monte Bardonis, deinde in Berceto, exinde in Parma, deinde in Regiam, exinde in Mantua, atque in Monte Silicis, atque provincia Venetiarum, Istria, nec non et cunctum Spoletanum ducatum, seu Beneventanum una cum ecclesia sancte Christine posita prope Papiam juxta Padum quarto miliario. Item in partibus Campanie Sora, Arces, Aquinum, Arpinum, Teanum, Capuam, nec non et patrimonium ad potestatem et ditionem vestram [Col. 0235C] pertinentia, sicut est patrimonium Beneventanum et Neapolitanum, atque patrimonia Calabrie superioris et inferioris; de civitate autem Neapolitana cum castellis, et territoriis, ac finibus, et insulis sibi pertinentibus sicut ad easdem aspicere videntur, nec non patrimonium Sicilie, si Deus nostris illud tradiderit manibus. Simili modo civitatem Gaietam, et Fundum, cum omnibus earum pertinentiis. Super hoc confirmamus vobis Fuldense monasterium, et abbatis ejus consecrationem, atque omnia monasteria, cortes, et villas, quas in ultramontanis partibus sanctus Petrus habere dinoscitur absque Antesna Winiheringa [38 1Kb] sive Willinbach, que a sancti Petri ecclesia per commutationis paginam episcopo nostro Bambergensi collate sunt, pro quibus sepedicte eclesie [Col. 0235D] sancti Petri transcribimus, concedimus et firmamus omnem illam terram, quam inter Narniam, Terannem, vel Spoletum ex regni nostri parte habuimus. Sub tuitione preterea sancti Petri, et vestra, vestrorumque successorum, pretaxatum episcopium Bambergense offerimus. Unde sub pensionis nomine equum unum album faleratum ex ejusdem loci episcopo vos annualiter suscepturos sancimus. Offerimus insuper, firmamus, et corroboramus tibi beato Petro, ac vicario tuo domno Benedicto, et successoribus [Col. 0236A] ejus, prout bone memorie pape Johanni suisque successoribus a predecessoribus nostris Ottonibus factum est, civitates et oppida cum piscariis suis Reatem, Amiternam, Furconem, Nursiam, Balvam, et Marsiam, et alibi civitatem Terannem cum pertinentiis suis. Has omnes supradictas provincias, urbes et civitates, oppida atque castella, viculos ac territoria, simulque patrimonia pro statu regni nostri cunctoque christianorum populo conservando jam dicte ecclesie tue, beate Petre, vicarioque tuo Benedicto, ac successoribus ejus usque in finem seculi eo modo confirmamus, ut in suo detineant jure, principatu, atque ditione. Simili modo per hoc nostre delegationis pactum confirmamus donationes, quas pie recordationis Pipinus rex, et postea domnus Karolus [Col. 0236B] excellentissimus imperator, ac deinceps Ottones piissimi beato Petro Christi apostolo spontanea voluntate contulerunt, nec non et censum, et pensionem, seu ceteras dationes, que annuatim in palatium regis langobardorum inferri solebant, sive de Tuscia, sive de ducatu Spoletano, sicut in supradictis donationibus continetur, et inter sancte memorie Adrianum papam et domnum Karolum imperatorem convenit, quando idem pontifex eidem de supradictis ducatibus, idest Tuscano et Spoletano, sue auctoritatis preceptum confirmavit, eo scilicet modo ut annis singulis predictus census ad partem ecclesie sancti Petri persolvatur; salva super eosdem ducatus nostra in omnibus dominatione, et illorum ad nostram partem subjectione. Ceterum, sicut diximus, omnia suprascripta nomina ita ad nostram partem per hoc nostre [Col. 0236C] confirmationis pactum corroboravimus, ut in vestro permaneant jure, principatu atque ditione, et neque a nobis neque a successoribus nostris per quodlibet argumentum sive machinationem in quacumque parte vestra potestas imminuatur, aut a vobis inde aliquid subtrahatur, de suprascriptis videlicet provinciis, urbibus, civitatibus, oppidis, castris, viculis, territoriis ac patrimoniis, nec non et pensionibus, atque censibus, ita ut neque nos facturi simus, neque a quibuslibet ea facere volentibus consentiamus, sed potius omnia que superius leguntur, id est provincie, civitates, urbes, castella, oppida, terras, patrimonia, atque insule, censusque, pensiones ad partem ecclesie beati Petri apostoli atque pontificum in sacratissima sede illius residentium nos in quantum possumus [Col. 0236D] defensores esse testamur, ad hoc ut eam illis ditionem ad utendum atque disponendum firmiter valeant optineri; salva in omnibus potestate nostra posterorumque nostrorum, secundum quod in pacto, et constitutione, ac promissionis firmitate Eugenii pontificis successorumque illius continetur, ut omnis clerus et universi populi Romani nobilitas propter diversas necessitates et pontificum irrationabiles erga populum sibi subjectum asperitates retundendas sacramento se obliget, quatinus futura pontificum [Col. 0237A] electio, quantum uniuscujusque intellectus fuerit, canonice et juste fiat, et ut ille qui ad hoc sanctum apostolicum regimen eligetur, nemine consentiente consecratus fiat pontifex, priusquam talem in presentia missorum nostrorum seu universe generalitatis faciat promissionem pro omnium satisfactione atque futura conservatione, qualem domnus et venerandus spiritualis pater noster leo sponte fecisse dinoscitur. Preterea alia minora huic operi inserenda praevidimus, videlicet ut in electione pontificum neque liber neque servus ad hoc venire presumat, ut illis Romanis, quos ad hanc electionem per constitutionem sanctorum patrum antiqua admisit consuetudo, aliquod faciat impedimentum; quod si quis contra hanc nostram constitutionem ire presumpserit, [Col. 0237B] exilio tradatur. Insuper etiam, ut nullus missorum nostrorum cujuscumque impeditionis argumentum componere audeat in prefatam electionem, prohibemus; nam et hoc omnimodo instituere placuit ut qui semel sub speciali defensione domni apostolici sive nostra fuerint suscepti, impetrata juste utantur defensione. Quod si quis in quemquam illorum qui hoc promeruerunt violare presumpserit, sciat se periculum vite sue esse incursurum. Illud etiam confirmamus, ut domno apostolico justam in omnibus servent obedientiam, seu ducibus et judicibus suis ad faciendam justitiam. Huic enim institutioni hoc necessario annectendum esse perspeximus, ut missi domni apostolici seu nostri semper sint constituti, qui annuatim nobis renuntiare valeant, [Col. 0237C] qualiter singuli duces et judices populo justitiam faciant, hanc imperialem constitutionem quomodo observent; qui missi decernimus ut primum cunctos clamores qui per negligentiam ducum vel judicum fuerint inventi, ad notitiam domni apostolici [Col. 0238A] deferant, et ipse unum e duobus eligat, aut statim per eosdem missos fiant necessitates emendate, aut, misso nostro nobis renuntiante, per nostros missos a nobis directos emendentur. Hoc ut ab omnibus fidelibus sancte Dei ecclesie et vestris firmum esse credatur, proprie manus signaculo subscriptionibus hoc pactum confirmationis nostre roboravimus, et sigilli nostri impressione assignari jussimus. + Signum domni Henrici gloriosissimi Romanorum imperatoris augusti. Signum Erchandildi [39 1Kb] Maguntinensis archiepiscopi. Signum Heriberti Coloniensis archiepiscopi. Signum Bobonis Treverensis archiepiscopi. Signum Thiedirici Metensis episcopi. Ego Eberhardus Babembergensis ecclesie episcopus Romane sedis subditus subscripsi. Ego Mazelinus [Col. 0238B] Wirziburgensis episcopus subscripsi. Ego Walterus Spirensis episcopus subscripsi. Ego Ruodardus Constantiensis episcopus subscripsi. Ego Uodalricus [40 1Kb] Curiensis episcopus subscripsi. Ego Adalbertus Basiliensis episcopus subscripsi. Ego Heimmo Werdunensis episcopus subscripsi. Ego Valterus Heihsteidensis episcopus subscripsi. Signum Richardi Fuldensis abbatis. Signum Arnoldi Herfendensis abbatis. Signum Bruchardi abbatis. Signum Gotifredi ducis. Signum Beringardi ducis. Signum Thiederici ducis. Signum Welphonis comitis. Signum Cunonis comitis. Signum Cunradi comitis. Signum Ottonis comitis. Signum Adilbrahtis comitis. Bobonis comitis. Signum Frederici comitis. Signum Bezelini comitis. Signum Ezonis comitis Palatini. Signum [Col. 0238C] Frederici camerarii. Signum Ezonis [41 1Kb] infertoris. Signum Heuzonis [42 1Kb] pincernarii. Signum Huzis. Alimun. Herenger [43 1Kb] . Adilman. Adhilbero. Ego Wicilinus Astrazburgensis episcopus. Signum Ryodhois Fluvanensis [44 1Kb] abbatis.





[Col. 0237]
SANCTI HENRICI IMPERATORIS AUGUSTI DIPLOMATA ECCLESIASTICA.



I. Praeceptum Henrici Germaniae regis coenobitis Remigianis concessum. (Anno 1002.)
[Marlot, Metropol. Rem. II, 58.]
[Col. 0237D]

In nomine sanctae et individuae Trinitatis, HENRICUS divina favente clementia, rex.

Quoniam regiae dignitatis officium esse constat ut monasteria Deo et sanctis ejus dicata, ob conservandum [Col. 0238D] sanctae religionis statum, novis semper privilegiis contra omnes infestantum incursiones muniantur; idcirco nos, interventu dilectae conjugis nostrae, reginae videlicet Cunegundis, fidelis etiam nostri episcopi Notheri, regiae nostrae auctoritatis scriptum sive praeceptum monachis Deo sanctoque Remigio eximio Francorum doctori sub regulari disciplina in suburbio Remorum militantibus, a magno Ottone concessum, regii etiam nominis auctoritate [Col. 0239A] a Deo nobis collata roborare decrevimus. Unde volumus et firmiter jubemus ut curtem Coslam vocatam cum omnibus appenditiis suis ad jus et proprietatem ejusdem beati Remigii pertinentem, infra regni nostri terminos constitutam, quam omnibus retro temporibus sub antecessoribus nostris beneficiariam, pro statu et incolumitate regni vel imperii sui, idem magnus Otto ad usum praedicti coenobii sicut et nos modo remisit, et absolvit, monachi ibidem Deo sanctoque Remigio famulantes absque ullius contradictione teneant et possideant, et quidquid utilitatis exinde provenerit, suis et ut libuerit usibus adjungant. Nullus etiam judex vel advocatus hinc aliquid exigendi habeat potestatem, nisi quantum abbas aut monachi ejusdem coenobii [Col. 0239B] dederint vel permiserint. Et ut hoc nostrae auctoritatis praeceptum firmum et stabile permaneat, hanc chartam conscribi et annuli nostri impressione signari jussimus quam et propria manu subter firmamus.

Signum domni Henrici invictissimi regis.

Egilbertus cancellarius vice Willigisi archicancellarii recognovi.

Data V Idus Septemb., anno Dominicae incarnationis 1002, indictione I, anno vero Domini Henrici regis primo. Actum Aquisgrani.



II. Rex Henricus II donat Godehardo abbati Niederaltacensi aream Ratisbonae sitam. (Anno 1002, 13 Jul.)
[Ried, Cod. diplom., I, 115.]
[Col. 0239C]

In nomine sanctae et individuae Trinitatis, HEINRICUS divina favente clementia rex.

Notum sit omnibus nostris fidelibus, praesentibus scilicet et futuris, qualiter nos, piam Godehardi abbatis intendentes petitionem, quia nobis fideliter servivit, et dignus quam beneficiaremur, fuit, quandam nostri juris aream infra muros urbis Radesponensis sitam [(101) 1Kb] , habentem in latitudine pedes Xl et in longitudine lXXX, quae ex una parte plateae quae ducit ad flumen, ex altera vero parte areae cujusdam hominis nomine Ruozi collimitat, monasterio sancti Mauritii martyris, cui idem venerabilis abbas in loco qui dicitur Altaha, praeesse dinoscitur, jure [Col. 0239D] perpetuo retinendam per hoc regale praeceptum contulimus cum terminis suis, exitibus quoque et reditibus, sive caeteris, quae quolibet modo vocari juste et legaliter possunt, appendiciis, ea ratione quatinus praelatus abbas Godehardus sive successores ejus liberam deinceps de eadem area habeant potestatem possidendi, vel quidquid pro utilitatibus monasterii illis libeat potestative faciendi. Et ut haec nostrae traditionis auctoritas stabilis et inconvulsa permaneat, manu propria eam roborantes sigillari nostra imagine jussimus.

Signum domni Heinrici regis invictissimi. (Monogramma.)

[Col. 0240A] Engilbertus cancellarius vice Willegisi archicapellani recognovi.

Data III Idus Julii, anno Dominicae incarnationis 1002, indictione XV, anno vero domini Heinrici regis I.

Actum Babenbere in Dei nomine feliciter. Amen.


Cum sigillo majestat. illaeso, intus impresso.



Rex Henricus II donat monasterio Tegernseensi aream Ratisbonae sitam. (Anno 1002, 12 Nov.)
[Ried, ubi supra, p. 116, ex Mon. Boic. VI, 156.]

In nomine sanctae et individuae Trinitatis, HEINRICUS coelica imperante clementia rex electus.

Dum cunctis mortalibus a Deo concessum sit, secundum [Col. 0240B] proprium arbitrium uniuscujusque, pro felicitate et spe mansura sibi praecavenda posse thesaurizare futura bona, idcirco notum volumus esse cunctis fidelibus, praesentibus et futuris, quod, ad prosperitatem regni nostri et vitam perennem promerendam, impetrante venerabili viro Ebarhardo abbate, ad monasterium sancti Quirini dedimus unum curtile in Ratisponensi civitate, situm juxta mercatum, vicinum loco qui dicitur Ahachircha, in comitatu Ruodperti. Et ut haec nostra regalis traditio absque ulla contradictione ad idem monasterium firmiter permaneat jure perpetuo, propria manu in hac charta subnotavimus signum, et sigilli nostri impressione jussimus imaginari.

Signum domni Heinrici regis invictissimi. (Monogramma.)

[Col. 0240C] Egilbertus cancellarius vice Willigisi archicapellani recognovi.

Data II Idus Nov., anno Dominicae incarnationis 1002, indictione I, anno vero domni Heinrici regis primo. Actum in urbe Radesbona.



IV. Rex Heinricus donat regiae capellae Veteri a se restauratae villam sui juris Duveninga cum ejusdem pertinentiis. (Anno 1002, 16 Nov.)
[Ried, ubi supra, pag. 116.]

C. In nomine sanctae et individuae Trinitatis, HEINRICUS divina favente clementia rex.

Si collapsa vetustate aut negligentia sanctorum [Col. 0240D] loca reparamus, et ibi divino cultui mancipatis aliqua vivendi solatia devoti conferimus, et in hac et in aeterna vita nobis hoc profuturum esse minime dubitamus. Proinde notum sit omnibus Christi nostrisque fidelibus, praesentibus scilicet et futuris, qualiter nos una cum dilecta conjuge nostra, Cunigunda videlicet regina, intus in urbe Radesponensi in curte regia quamdam capellam, quam olim Veterem vocabant, in honore sanctae Dei genitricis Mariae, a fundamentis in matrem ecclesiam ereximus, dataque ei per praeceptum libertate regali, institutae ibi in Dei servitio canonicorum congregationi sub abbate vel praeposito nomine Tagini, pro stipendiis [Col. 0241A] inter caetera dono contulimus, et per hoc regiae majestatis insigne confirmavimus quandam nostri juris villam, nomine Dweninga in Kelesgowe et in comitatu Magenes sitam, cum omnibus ejusdem villae legalibus pertinentiis, mobilibus et immobilibus, servis et ancillis, areis, aedificiis, terris cultis et incultis, pratis, pascuis sive compascuis, silvis, venationibus, aquis aquarumque decursibus, piscationibus, molendinis, viis et inviis, exitibus et reditibus, quaesitis et inquirendis, ac caeteris quae quolibet modo rite vocari possunt, utensilibus et appendiciis, eo tenore quatinus praefati loci congregatio liberam de eodem praedio deinceps habeat potestatem quidquid sibi decreto communi pro suis et praefatae matris ecclesiae necessitatibus libeat faciendi. [Col. 0241B] Et ut haec nostra traditio stabilis et inconvulsa permaneat, hanc nostri praecepti paginam manu propria roborantes, sigillo nostro imprimi jussimus.

Signum domni Heinrici regis invictissimi. (Monogramma.)

Egilbertus cancellarius vice Willigisi archicapellani recognovi.

Data XVI Kal. Decembr, anno incarnationis Dom. 1002, indict. I, anno vero domini Heinrici reg. I.

Actum in ipsa urbe Radespona.


Sigillum intus impressum integrum exstat.



V. Rex Henricus II donat episcopo Brixinensi aream Ratisbonae sitam. (Anno 1002, 16 Nov.)
[Ried, ubi supra, ex Reschii Annalibus Ecclesiae Sabion. III, 701.]
[Col. 0241C]

C. In nomine sanctae et individuae Trinitatis, HEINRICUS divina favente gratia rex.

Notum esse volumus omnibus nostris fidelibus, praesentibus et futuris, qualiter nos, ob interventum devotumque obsequium fidelis nostri Sabionensis venerabilis episcopi Albwini, ad ecclesiam sancti Ingenuwini curtiferum unum in provincia Bajoariorum in civitate Radespona, in comitatu Ruotperti situm, possessum a tribus viris ita vocitatis Azo, lanzo, Gotti, habens in longitudine perticas XI et demidiam, et in latitudine VI, in proprium dedimus, cum exitibus et reditibus omnibusque rebus jure legitimeque ad idem curtiferum [Col. 0241D] pertinentibus, eo scilicet tenore ut idem praetitulatus antistes omnesque sui successores ex eodem curtifero ad usum praelibatae ecclesiae potestatem habeant sine omni malivolorum contradictione habendi, commutandi, et quidquid sibi libuerit, exinde faciendi. Et ut haec traditio nostrae auctoritatis, quae in Dei voluntate et ob remedium animae nostrae facta est, firmior, stabilior diuturniorque fiat, hanc paginam nostra manu propria corroborantes sigillari jussimus.

Signum domni Heinrici regis invictissimi. (Monogramma.)

Egilbertus cancellarius vice Willigisi archicapellani recognovi.

[Col. 0242A] Data XVI Kalendas Decembris, anno incarnationis Dominicae 1002, indictione I, anno vero domni Heinrici regnantis I. Actum in urbe Radespona.


Cum sigillo majestat. integro.



VI. Mundiburdium regis Henrici II monasterio inferiori concessum. (Anno 1002, 20 Nov.)
[Ried, ubi supra, p. 118.]

In nomine sanctae et individuae Trinitatis, HEINRICUS divina favente clementia rex.

Justa regum et religiosa cogitatio debet ecclesiis Dei, ubicunque facultas suppetit, aliquid accommodare, ut inde proclivius mercedis aeternae praemia consequantur. Proinde notum sit omnibus fidelibus [Col. 0242B] nostris, praesentibus scilicet et futuris, qualiter venerabilis abbatissa Ouda, per interventum dilectae conjugis nostrae, Cunigundae videlicet reginae, nostram adiit majestatem, suppliciter rogitans ut monasterium sanctimonialium, cui ipsa tunc temporis intra Radesponensem civitatem praesidere videtur, quod divae memoriae avia nostra Juditha olim in honore sanctae Dei genitricis Mariae a fundamentis in abbatiam erexit, et donis praediorum inter alia pro loco ditavit, in nostrum mundiburdium et regiae immunitatis tuitionem reciperemus cum omnibus pertinentiis ejus. Nos ergo, ob divinum amorem piae ejus annuentes petitioni, per hoc nostrae majestatis insigne, praefatum monasterium nostrae nostrorumque post nos successorum regiae [Col. 0242C] et imperiali perpetuo defensioni subjicimus, et insuper optima ea libertate donamus, qua caetera monasteria regalia ubicunque terrarum nostri regni perfrui videbuntur, quatinus ibi sanctimoniales monasticae vitae sub regula sancti Benedicti mancipatae, liberius et devotius illam, quam aggressae sunt, vitam absque inquietudine regalium exactorum et subintroeuntium personarum dehinc conservare valeant. Regio igitur verbo et praecepto jubemus et firmiter interdicimus ut nullus dux, marchio, comes, vicecomes, episcopus, vel aliquis sub episcopo, aut judex publicus sive regius exactor, seu quaelibet judiciaria persona major aut minor deinceps in praedicto monasterio intus vel foris, et in locis aut hominibus, vel omnibus ibi pertinentibus aliquam publici juris [Col. 0242D] exerceat potestatem, aut quicquam de rebus monacharum sibi ipsi vel nobis aut successoribus nostris usurpare praesumat sine advocato, quem praesens abbatissa, et quae ei succedant, in hunc usum elegerint et constituerint, qui etiam in ipso monasterio et in locis ejus aliud sibi non imponat potestatis officium aut exigat servitium, nisi quod abbatissa cum sacris sororibus illi praescripserit.

Confirmamus etiam eidem monasterio quidquid ibi unquam per reges et imperatores praeceptoria lege, sive per duces vel alios Christi fideles in quocunque pago vel comitatu aliqua traditum vel concessum est oblatione, cum curtibus et curtilibus, aedificiis, mancipiis, molendinis, aquimolis in utraque [Col. 0243A] parte fluminis Danubii urbem praecurrentis, pariter cum omnibus utensilibus et appendiciis locorum ibi pertinentium, quorum haec pro parte sunt nomina: Schirelinga, lirundorf, Roggingun, Biberbahe, linthart, Heroldeslinthart cum omnibus appenditiis illorum, Hardkiricha cum decimis suis undecunque villarum conferendis, Salla cum Foresto, aqua, molendinis et caeteris pertinentiis, in Sinzingun omnem illam, quae ibi praescripto monasterio pertinet, utilitatem, Deggindorf cum decimis et usibus suis, Berge, quod situm est juxta flumen Philisa, et Budelshuson cum aquis, aquimolis, molendinis et areis in fluviis Isara et Walechenesbah cum pontibus suis vel totis eorum adjacentiis. Habeant etiam monachae potestatem liberam per decessiones [Col. 0243B] inter se eligendi abbatissam, quam probabilis vitae et morum regula Deo propitio composuerit, omnium potestatum vel personarum contradictione remota. Et ut haec nostra traditio, confirmatio sive libertas stabilis et inconeussa permaneat, hanc nostri praecepti paginam manu propria roborantes sigillo nostro imprimi jussimus.

Signum domni Heinrici, regis invictissimi. (Monogramma.)

Egilbertus cancellarius vice Willigisi archicapellani recognovit.

Data XII Kalend. Decembris, anno incarnationis Dominicae 1002, indictione I, anno vero domni Heinrici regnantis I. Actum in ipsa urbe Radesponensi.


Cum sigillo majestat. illaeso.



VII. Rex Henricus donat collegiatae ad Veterem capellam Ratisbonae villam Walchina in pago Nordgowe sitam. (Anno 1003, 20 Nov.)
[Ried, ubi supra, p. 120.]
[Col. 0243C]

In nomine sanctae et individuae Trinitatis, HEINRICUS divina favente clementia rex.

Si collapsa vetustate aut negligentia sanctorum loca reparamus, et ibi divino cultui mancipatis aliqua vivendi solatia devoti conferimus, et in hac et in aeterna vita nobis hoc profuturum esse minime dubitamus. Proinde notum sit omnibus Xpi nostrisque fidelibus, praesentibus scilicet et futuris, qualiter nos una cum dilecta conjuge nostra, Cunigunda [Col. 0243D] videlicet regina, intus in urbe Ratesponensi, in curte videlicet regia, quandam capellam, quam olim Veterem vocabant, in honore sanctae Dei genitricis Mariae a fundamentis in matrem ecclesiam ereximus, dataque ei per praeceptum regali libertate, institutae ibi in Dei servitio canonicorum congregationi sub abbate vel praeposito nomine Tagini, pro stipendiis inter caetera dona contulimus et per hoc regiae majestatis insigne confirmavimus unam nostri juris villam Walehinga, in pago Nordgowe, in comitatu Heinrici sitam, cum omnibus ejusdem legalibus pertinentiis, mobilibus et immobilibus, servis et ancillis, areis, aedificiis, terris cultis et incultis, pratis, pascuis sive conpascuis, silvis, venationibus, [Col. 0244A] aquis, aquarumque decursibus, piscationibus, molendinis, viis et inviis, exitibus et reditibus, quaesitis et inquirendis, ac caeteris, quae quolibet modo rite vocari possunt, utensilibus et appendiciis, eo tenore quatinus praefati loci congregatio liberam de eodem praedio deinceps habeat potestatem, quidquid sibi communi decreto pro suis et praedictae matris ecclesiae necessitatibus libeat, faciendi. Et ut haec nostra traditio stabilis et inconvulsa permaneat, hanc nostri praecepti paginam manu propria roborantes, sigillo nostro imprimi jussimus.

Signum domni Heinrici regis invictissimi. (Monogramma.)

Egilbertus cancellarius vice Willigisi archicapellani recognovit.

[Col. 0244B] Data XII Kal. Decembris, anno incarnationis Dominicae 1002, indictione I, anno vero domni Heinrici regn. I. Actum in ipsa urbe Radesponensi.


Sigillum majest. intus impressum integrum exstat.



VIII. Rex Heinricus II donat episcopo Brixinensi villam Teign prope Ratisbonam. (Anno 1002, 24 nov.)
[Ried, pag. 121, ex Reschii Annal. Ecclesiae Sabion III, 704.]

In nomine sanctae et individuae Trinitatis, HEINRICUS divina favente clementia rex.

Notum sit omnibus nostris fidelibus, praesentibus scilicet et futuris, qualiter nos, per interventum dilectae [Col. 0244C] conjugis nostrae, Chunigundae videlicet reginae, fideli nostro Albuvino Sabiniensis Ecclesiae episcopo quoddam nostri juris praedium, id est quidquid in villa Tiginga pro nostra parte hactenus visi sumus possidere, cum omnibus ad id legaliter pertinentibus, mobilibus et immobilibus, servis et ancillis, ecclesia, decimis, areis, aedificiis, terris cultis et incultis, pratis, pascuis sive conpascuis, silvis, aquis aquarumve decursibus, viis et inviis, exitibus et reditibus, quaesitis et inquirendis, et, quae quolibet modo rite vocari possunt, appendiciis et utensilibus tradidimus, eo tenore quatenus praefatus venerabilis episcopus Albuvinus suique successores praedictum praedium deinceps libera potestate teneant atque in perpetuos Ecclesiae suae usus absque omnium personarum [Col. 0244D] sive potestatum contradictione convertant atque possideant, habentes inde licentiam commutandi, et quidquid sibi libeat faciendi. Et ut haec nostra traditio stabilis et inconvulsa permaneat, hanc praecepti nostri paginam manu propria roborantes sigillari praecepimus.

Signum domni Heinrici regis invictissimi. (Monogramma.)

Egilbertus cancellarius vice Willigisi archicapellani recognovit.

Data VIII Kalendas Decembris, anno Dominicae incarnationis 1002, indictione I, anno vero domni Heinrici regnantis I. Actum Radasponae.


Cum sigillo majestat. intus impresso.



IX. Henrici II regis praeceptum per quod Burchardo Wormatiensi episcopo attribuit omne praedium quod Otto dux in ipsa civitate obtinebat. (Anno 1002.)
[Schannat, Episcopatus Wormat., p. 35.]
[Col. 0245A]

In nomine sanctae et individuae Trinitatis, Heinricus divina favente clementia rex.

Si ecclesias Dei ex aliquibus divino nutu nobis concessis rebus ditamus, non solum ad regni nostri feliciorem stabilioremque statum nobis prodesse sapimus, verum etiam ad aeterna paradisi gaudia capienda multum nos inde juvari minime dubitamus. Quapropter noverint omnes nostri fideles, praesentes scilicet et futuri, qualiter nos, pro remedio animae [Col. 0245B] dilectissimi senioris nostri bonae memoriae Ottonis videlicet imperatoris Augusti, et etiam pro Wormatiensi Ecclesia, per interventum Cunigundae, dilectae conjugis nostrae, et per ejusdem Ecclesiae venerabilis episcopi, scilicet Burchardi, dignas postulationes, totum praedium, omniumque proprietatem, quam nos per dilecti consanguinei nostri Ottonis quoque ducis firmam traditionem in proprium jus accepimus, sicut ipse visus est habere infra eamdem civitatem, hoc est Wormatiam, praedictae ecclesiae in honore sancti Petri consecratae, et venerabili praenominatae Ecclesiae episcopo, ejusque successoribus per hoc regium praeceptum in proprium jus tradidimus cum omnibus ad eamdem proprietatem juste et legaliter pertinentibus, id est areis, aedificiis, [Col. 0245C] viis et inviis, exitibus et reditibus, aquis aquarumque decursibus, piscationibus, molendinis, mancipiis utriusque sexus, exceptis tribus supradicti ducis Ottonis servientibus videlicet: Syggelone, Ebone, Hezilino, cum uxoribus et filiis filiabusque eorum, eo videlicet tenore ut idem praenominatus episcopus Burkardus suique successores de his supra scriptis rebus ad utilitatem Ecclesiae liberam potestatem habeant faciendi quod velint. Et ut haec nostrae traditionis auctoritas stabilis et inconvulsa permaneat, hanc praecepti paginam inde conscriptam manu propria roborantes, sigilli nostri impressione signari jussimus.

Egilbertus cancellarius, vice Willigisi archicapellani recognovi.

[Col. 0245D] Data V Non. Octobris, anno Dominicae incarnationis 1002, indict. I; anno vero domini Heinrici regis primo.

Actum Bruochsale.



X. Henrici II regis praeceptum per quod regium bannum concedit Wormatiensi Ecclesiae in silva Forehichi. (Anno 1002.)
[Schannat ubi supra, p. 34.]

In nomine sanctae et individuae Trinitatis, HENRICUS divina favente clementia rex.

Quidquid pro divino amore Ecclesiis Dei concedimus et donamus, id procul dubio ad praesentem et futuram vitam nobis profuturum fore credimus; [Col. 0246A] quapropter omnium fidelium nostrorum, tam praesentium quam et futurorum, sciat industria qualiter nos, ob interventum Willigisi Moguntinae sedis venerandi archipraesulis, et Heinrici Wirchiburgensis Ecclesiae illustris antistitis, nec non et per petitionem dilecti nepotis nostri Ottonis ducis, fideli nostro Burchardo Wormatiensis Ecclesiae venerabili episcopo, pro eo quod nobis devoto animo saepius servivit, concessimus regium bannum in forestu Forehahi nuncupato: a villa, Elmeresbach nominata, juxta Rhenum sita, inde usque Heriveldon; hinc etiam ad Bibiloz; inde per rectam plateam ad Otterestat; illinc rectam plateam ad Ecclesiam, quae est in Bezcingun sita; hinc rectam montanam plateam ad Herbestat; ab Herbestat, per rectam montanam [Col. 0246B] plateam ad Bosinesheim; inde per totam montanam plateam ad Winenheim; ab Winenheim per rectam montanam plateam ad Sericzesheim in lobotunaha; hinc deorsum usque in fluvium Neccarum, a fluvio Neccaro usque ad Rhenum; inde per universa Rheni littora deorsum usque ad Elmersbach; omnia haec loca ab Elmersbach usque ad Winenheim, sunt in Rinecgovve sita, in comitatu Gerungi comitis; reliqua vero loca jacent in lobotungovve in comitatu Mezingozi comitis; hunc praefatum Forestum cum tota integritate et universis utilitatibus ad se pertinentibus concedimus nostra regia potestate ad sanctum Petrum Wormatiensis Ecclesiae, ut nulla de eo forestu persona parva sive magna aliquam feram vel bestiam ibi venari vel capere aut insequi [Col. 0246C] praesumat, sine licentia superius jam dicti episcopi Burchardi, sive successorum ejus: et si hoc agere, quod absit! praesumpserit, quem regio fisco solvere debuit regium bannum et pacem, adhuc in carne viventi episcopo suisque successoribus invitus persolvat, et bannus et pax, sicut aliis forestibus a regibus vel imperatoribus jam concessum est, sub perpetuo jure Ecclesiae Wormatiensis et episcoporum ei praesidentium consistat. Et ut haec nostrae concessionis donatio per futura temporum curricula firma permaneat, hujus praeceptionis tenorem inde conscriptum sigillo nostro signare jussimus, manuque propria, ut infra videtur, corroboravimus.

Signum domni Henrici regis invictissimi.

Egilbertus concellarius vice Willigisi archiepiscopi [Col. 0246D] recognovit.

Data anno incarn. Dominicae 1002, indict. XV, IV Idus Junii, anno vero domini Heinrici regis primo.

Actum Wormatiae feliciter.



XI. S. Henrici privilegium domnae Godesdihui Herifurdensis monasterii abbatissae concessum. (Anno 1002.)
[Dronke, Cod. diplom. Fuld., p. 57.]

C. In nomine sanctae et individuae Trinitatis, HEINRICUS divina favente clementia rex.

Si Ecclesias Dei nostra regali potentia sublimare [Col. 0247A] conamur, hoc procul dubio et ad praesentis nostri regni statum et aeternae beatitudinis praemium nobis profuturum esse credimus. Quapropter omnibus fidelibus nostris, praesentibus scilicet atque futuris, notum esse volumus quomodo nos, per interventum dilectae conjugis nostrae et reginae Cunigundae, una cum consilio Willigisi Mogontiacensis Aecclesiae archiepiscopi honorandi, ac Berenhardi ducis, aliorumque fidelium nostrorum, vota et petitiones domnae Godesdhivi Herifurdensis monasterii venerabilis abbatissae cunctaeque congregationis sanctae Mariae sibi commissae sequentes, nostra regia auctoritate tres Ecclesias in pagis Bursibant et Scopingon nominatis, in villis quoque Hreini, Wadiringas et Stochheim constructas, cum omnibus rebus et decimationibus [Col. 0247B] suis a Hludowico imperatore ob remedium animae suae ad praefatum Herifurtense monasterium traditis, eidem monasterio more antecessorum nostrorum confirmamus, eo tenore ut jam dicta domna Godesdhu abbatissa omnesque in eodem honore sibi succedentes cum praedictis ecclesiasticis rebus aliisque omnibus a regibus et imperatoribus per praecepti paginam illuc traditis liberam dehinc potestatem habeant cum suis ministris ecclesiastico ordine disponere atque gubernare, remota omnium hominum contradictione. Insuper sub eadem corroboratione concludimus quidquid a religiosis et Deum timentibus personis ad saepe jam dictum monasterium Herifurtense in praesenti traditum est vel in futuro tradendum erit. Et ut haec nostrae regiae donationis [Col. 0247C] corroboratio ab hac hora in antea firma et inconvulsa permaneat, hanc nostrae donationis confirmationem inde conscriptam sigilli nostri impressione signare jussimus manuque propria, ut infra videtur, corroboravimus.

Signum domni Heinrici (l. M.) regis invictissimi.

Egilbertus cancellarius vice Willigisi archicapellani recog.

Data II Id. Aug., anno Dominicae incarnationis 1002, indict. XV, anno vero domni Heinrici regis I.

Actum Aruitdi.



XII. S. Henrici privilegium pro Nova Corbeia. (Anno 1002.)
[Dronke, ubi supra, p. 58.]

[Col. 0247D] C. In nomine sanctae et individuae Trinitatis, HEINRICUS divina favente clementia rex.

Notum sit omnibus fidelibus nostris, praesentibus scilicet et futuris, qualiter venerabilis abbas nomine Hosat nostram adiit excellentiam, suppliciter orans ut nostra magnifica munificentia prospiceremus monasterio cui presidere videretur, quod est constructum super fluvium Vuisera in loco qui dicitur Nova Corbeia in honorem Dei et sancti protomartyris Stephani, ubi et sancti Viti martyris pretiosa pignora servari noscuntur. Cujus petitioni rationabili propter divinum amorem et venerationem beatorum martyrum assensum prebentes, hos apices serenitatis nostrae circa ipsum monasterium fieri jussimus, [Col. 0248A] per quos decernimus atque jubemus ut nullus judex publicus vel quilibet ex judiciaria potestate, nisi solus illius loci provisor et advocatus praedicti monasterii, in Ecclesias aut loca vel agros seu reliquas possessiones prefati monasterii, quas moderno tempore juste et rationabiliter possidere videtur, in quibuslibet episcopiis, pagis vel territoriis, vel quidquid ibidem propter divinum amorem et illius sancti loci venerationem collatum fuerit, ad causas audiendas vel freda exigenda aut mansiones vel paratas faciendas aut fidejussores tollendos, aut ullas reddibitiones vel illicitas occasiones requirendas, aut homines ipsius monasterii tam ingenuos quam et servos vel latos injuste distringendos, ullo unquam tempore ingredi audeat, vel ea quae supra memorata sunt [Col. 0248B] penitus exigere aut exactitare presumat; sed liceat ibidem Deo famulantibus, sub nostrae immunitatis tuitione quieto ordine vivere ac residere, quatinus melius illos delectet omni tempore pro nobis et conjuge nostra atque stabilitate totius regni a Deo nobis collati, Domini misericordiam attentius exorare. Insuper etiam decimas vel decimales ecclesias in quibusque episcopiis ita teneant atque disponant, sicut sub antecessoribus nostris regibus videlicet et imperatoribus tenere per precepta visi sunt atque disponere. Episcopis vero quibus servitium et mansionatica debent tempore circuitus sui, secundum scripta sua, singulis annis persolvant. Et ut haec auctoritas concessionis atque confirmationis nostrae firmior habeatur, et per futura tempora a cunctis fidelibus [Col. 0248C] sanctae Dei Ecclesiae nostrisque praesentibus et futuris melius credatur atque diligentius conservetur, manu propria subter eam firmavimus et sigilli nostri impressione assignari jussimus.

Signum domni Heinrici (l. M.) regis invictissimi.

Egilbertus cancellarius vice Willigisi archicapellani recogn.

Data VIII Kal. Sept., anno Dominicae incarnationis 1002, indictione XV, anno vero domni Heinrici regis I. Actum Noviomago.



XIII. S. Henrici privilegium pro ecclesia Paderbornensi. (Anno 1002.)
[Dronke, ibid.]

C. In nomine sanctae et individuae Trinitatis, [Col. 0248D] HEINRICUS divina favente clementia rex.

Notum sit omnibus fidelibus nostris, praesentibus scilicet et futuris, qualiter nos, incendio Paderburnensis ecclesiae miserabili condolentes, peticionique nostri fidelis Retharii venerabilis episcopi, qui eidem sedi modo praeesse videtur, ut oportuit, annuentes, in supplementum jam dictae ecclesiae in jus concedimus, et per hoc regale preceptum corroboramus forestum quod incipit de luthera flumine et tendit per Osnig et Sinidi usque in viam quae ducit ad Horohusen, et de hominibus predicti episcopi tam liberis quam et servis nulla judiciaria potestate constringendis, nisi coram advocato quem ipse episcopus elegerit, nostra omniumque nostrorum successorum et omnium [Col. 0249A] mortalium contradictione remota. Et ut haec confirmatio stabilior cunctis permaneat temporibus, hanc paginam manu propria corroboravimus et sigilli nostri impressione insigniri precepimus.

Signum domni Heinrici (l. M.) regis invictissimi.

Egilbertus cancellarius vice Willigisi archicapellani recognovi.

Data XVII Kal. Octobr., anno incarnationis Dominicae 1002, indictione I, anno vero domni H. regnantis I. Actum Bochbardon.



XIV. S. Henrici privilegium pro eadem ecclesia. (Anno 1003.)
[Apud Dronke, Codex diplomaticus Fuld., p. 59.]

C. In nomine sanctae et individuae Trinitatis, [Col. 0249B] HEINRICUS superna favente clementia rex.

Si locum divino cultui mancipatum igneque subitaneo cum ornatu et corroborationum paginis concrematum restaurare, ornare et iterum sublimare videbimur, scimus et certi sumus id non solum laude humana praedicandum, verum etiam divina mercede remunerandum. Cunctis igitur Ecclesiae Dei fidelibus nostrisque astantibus et succedentibus compertum fore volumus quod, de incendio Paterbrunnensis aecclesiae nimium condolentes, praecepta antecessorum nostrorum et oblationes fidelium memoratae sedi hac praeceptali pagina renovamus iterumque confirmamus, de quibus unum est de episcopatus statu, dehinc de tuitione atque mundiburdio ejusdem aecclesiae, et de omni proprietate ad eamdem aecclesiam [Col. 0249C] pertinenti, et de ejus hominibus tam liberis quam et servis nulla judiciaria persona constringendis, nisi coram advocato, quem ipse episcopus elegerit. Insuper renovamus et confirmamus jam habitae sedi comitatus super pagos Paterga, Aga, Threveresga, Auga, Sorehtfeld, datos pro decimis novae Corbeiae ad monasterium pertinentibus, et de proprietate clericorum, si quis sine haerede illorum abierit, eidem aecclesiae concessa, et de tribus mansis in Tuisburcg et in Trutmannia, et de foresto quod incipit de Delhna flumine et tendit per Ardennam et Sinedi usque in viam quae ducit ad Herisi. Haec igitur omnia quae supra scripta habentur, et quae illa die tenere et possidere videbatur quando combusta [Col. 0249D] fuit, saepe nominatae sedi Paterbrunnensi in jus proprietarium donamus et firmissima traditione restauramus, ea scilicet serie ut domnus Retharius memoratae sedis venerabilis antistes omnesque sui successores universa quae ad episcopium aliqua legali datione pertinent, securiter obtineant, nostra omniumque nostrorum successorum et omnium mortalium contradictione remota. Et ut haec renovatio et confirmatio stabilior cunctis permaneat temporibus, hanc paginam manu propria roboramus et sigilli nostri impressione insigniri precepimus.

Signum domni Heinrici (l. N.) regis invictissimi.

Egilbertus cancellarius vice Willigisi archicapellani recog.

Data III Non. April., anno Dominicae incarnationis [Col. 0250A] 1003, indictione I, anno vero domni Heinrici regis I. Actum Quidlingaburc.



XV. S. Henricus Sigifredo episcopo Parmensi abbatiam Nonantulanam largitur. (Anno 1003.)
[Ughelli, Italia sacra, II, 161.]

In nomine sanctae et individuae Trinitatis, HENRICUS divina favente clementia rex.

Omnibus fidelibus notum fieri volumus quod Sigifredus venerabilis S. Parmensis Ecclesiae episcopus fidelis noster, et per interventum nostri fidelis Theobaldi marchionis adiit nostram clementiam jam dictus Sigifredus episcopus S. Parmensis Ecclesiae, quatenus firmatus in fide acriter deserviret nobis, [Col. 0250B] et ab aeterno remuneratore, qui omnibus abundat bonis, retributionem aeternae remunerationis. . . ut nos abbatiam monasterii, quod dicitur Nonantula, in honorem S. Sylvestri confessoris Dei atque pontificis, sibi suaeque ecclesiae Parmensi jure proprietario cum omnibus adjacentiis et pertinentiis ejus in integrum perpetuis temporibus concederemus, praeter illam terram quam concessimus Huberto episcopo nostro fideli, et illa terra sita est juxta Athesim flumen. Cujus precibus benignitatis nostrae aures accommodantes, ejusque erga nos devotissimam fidelitatem intendentes, jussimus ei, suaeque Parmensi ecclesiae in honorem S. Mariae Dei genitricis dedicatae, hoc imperialis nostrae auctoritatis conscribi praeceptum, per quod concedimus ei, donamus [Col. 0250C] atque largimur praelibatam abbatiam, quae dicitur Nonantula S. Sylvestri confessoris atque pontificis, cum omnibus adjacentiis et pertinentiis, curtibus, capellis atque aedificiis earum, terris, campis, pratis, vineis, silvis, servis et ancillis utriusque sexus, mobilibus et immobilibus, cum integritate eorum et universis, quae dici et nominari possunt, ad praedictam abbatiam pertinentibus nostra imperiali concessione, ut habeat, teneat et fruatur perenniter, tam ille quam et successores ejus, ad partem saepe nominatae suae ecclesiae, faciantque exinde quidquid secundum aeternum arbitrium melius eis praevisum fuerit. Quicunque vero contra hanc nostram donationem, etc.

[Col. 0250D] Signum D. Henrici invictissimi regis.

Aubertus cancellarius Videchi archiepiscopi recognovi.

Data II Martii, anno incarnationis Dominicae 1003, indict. 1, anno vero D. Henrici regis I.

Actum Noviomagi.



XVI. S. Henrici privilegium pro Ecclesia Hamburgensi. (Anno 1003, Maii 25.)
[Lappenberg, Hamburgische Urkundenburch, p. 62.]

In nomine sanctae et individuae Trinitatis HEINRICUS, divina favente clementia rex.

Si pias petitiones sacerdotum prona devotione ad effectum duxerimus, id procul dubio ad statum praesentis vitae et aeternae beatitudinis praemla capescenda [Col. 0251A] nobis profuturum credimus. Quapropter omnium fidelium nostrorum praesentium et futurorum noverit industria, qualiter vir venerabilis liebizo, sanctae Hammaburgensis Ecclesiae archiepiscopus, nostris obtutibus praesentari fecit praeceptum beatae memoriae senioris et antecessoris nostri, Ottonis tertii, imperatoris Augusti, in quibus continebatur quomodo ipse, pro divino amore, monasteriis in ejus episcopio consistentibus imperiali auctoritate libertatem et tuitionem concessisset, rogavitque celsitudinem nostram ut nos denno nostra praeceptione eadem monasteria et omnia illuc aspicientia confirmaremus. Nos vero ejus justae et rationabili petitioni assensum prebentes, interveniente dilecta conjuge nostra et regnorum consorte Cunigunda, ad honorem [Col. 0251B] sanctae Dei genitricis Mariae cui locus ille Hammaburg est consecratus, idem loco supradicto concedimus omnes concessiones quas concesserant piae memoriae imperatores, avus scilicet et genitor noster, caeterisque monasteriis ad hanc dioecesim pertinentibus, id est Bremun, Bukkiun, Ramaslaun, Birchisinun, Hasalinge, Ripesholt, ea videlicet conditione ut semper sub tuitione nostra sint perpetualiter, et quidquid modo habeant, vel deinceps aliquo modo adquirere possint, eis eorumque episcopo libere serviant, omni judiciaria potestate remota.

Concedimus insuper praefato archiepiscopo ejusque successoribus licentiam construendi mercatum in loco Bremun nuncupato, bannum et theloneum. nec non monetam publici ponderis et puri argenti, [Col. 0251C] totumque. . . potestatem eligendi inter se, sive aliunde, si necessitas exposcat, episcopum, aequo tamen regis consensu. Et ut hoc. . . roboratam sigilli nostri impressione insigniri jussimus.

Signum domni Heinrici (M.) regis invictissimi.

Egilbertus cancellarius vice Willigisi archicapellani recognovit.

Data VIII Kalendas Junii, anno Dominicae incarnationis 1003, indictione I, anno vero domni Heinrici regis I.

Actum Gebehildehuson.



XVII. Diploma S. Henrici regis Romanorum pro parthenone Mulenbechano, quo privilegia eidem ab Arnulfo et Ottone II imperatoribus concessa confirmat, liberam eligendae abbatissae potestatem tribuit, etc. (Anno 1003.)
[Martene, Ampl. Collect. I, 363.)
[Col. 0251D]

In nomine sanctae et individuae Trinitatis, HENRICUS divina favente clementia rex.

Si loca divino cultui dicata nostro studuerimus amplificare subsidio, aeterni regni portionem nos ob hoc adepturos esse liquido confidimus. Quapropter noveritomnium fidelium nostrorum, praesentium scilicet atque futurorum, industria, qualiter quaedam venerabilis abbatissa, nomine Bertheid, quaedam imperialia nostris obtutibus repraesentavit praecepta, per nostros antecessores Arnolfum et Ottonem secundum [Col. 0252A] pro immunitate suo collata monasterio, a quibusdam nobilibus personis Hildiburga et presbytero Folcharto a fundamentis olim in loco Mulinbeche constructo, nostramque suppliciter precata est clementiam, ut et nos ipsum locum cum suis pertinentiis in nostrum mundibrium et defensionem, pro redemptione animae nostrae susciperemus, et eam, quae in suis scriptis inventa est, convenientiam et oblationem nostrae auctoritatis scripto corroboraremus. Nos itaque, intervenientibus Bernhardo duce et episcopo [(102) 1Kb] Thiederico, in cujus hoc monasterium puellare constructum est dioecesi, pro divinae mercedis augmento, ipsum monasterii locum cum suis adjacentiis et omnibus pertinentiis in nostrum mundiburdum suscepimus, et ad ordinem priorum praeceptorum [Col. 0252B] in omnibus confirmavimus, hoc regio insigni roboravimus. Hoc firmiter sancientes, ut sanctimoniales ibi Deo devote per decessionis tempora quam meliorem noverint, inter se eligant licenter, et sibi praeponant abbatissam, communicato episcopi sui consensu. Insuper etiam in nostri memoriam nominis concessimus, ut ab hominibus praedictae ecclesiae usibus et servituti ancillarum Dei subditis regalis vel imperialis census, qui inde solebat persolvi, a nullo comite, vel judiciali, sive regiae exactionis persona deinceps exigatur; et ut nullus comes, vel judex publicus, aut aliqua potens persona homines praefatae ecclesiae in suo judicio, bannum eis imponendo, aut justitiam ab eis nullam aliquatenus exigendo, audeat inquietare, [Col. 0252C] excepta solummodo lege illa quam advocatus episcopi qui praesidet eidem ecclesiae, solito more ab eis debet reposcere, et illa juris sanctione, si quid necessario propter capitale crimen in praesentia ducis opus habet finiri judicialiter et determinari. Et ut haec nostrae concessionis auctoritas firmior habeatur, hoc nostrae dominationis praeceptum manu propria roboratum, nostrae imaginis signo jussimus insigniri.

Signum domni Henrici regis in Christo invictissimi.

Egilbertus cancellarius vice Willigisi archicapellani notavi.


locus sigilli quod est integerrimum.

Data III Idus Martii anno incarnationis Domini [Col. 0252D] 1003, indictione I, anno vero domni Henrici regnantis adhuc primo

Actum Mindae.



XVIII. S. Henricus imperator confirmat possessiones monasterii S. Bavonis Gandensis, ordinis S. Benedicti. (Anno 1003.)
[Miraeus, Opp. diplom., I, 347.]

HENRICUS divina favente clementia rex.

Si ea quae fideles nostri . . . Idcirco noverit omnium fidelium sanctae Dei Ecclesiae, nostrorumque, praesentium scilicet et futurorum industria, quod vir venerabilis [Col. 0253A] Eremboldus abba, ex monasterio Gandensi, quod est situm ubi Scaldis fluvius legiae fluvio jungitur, constructum a B. Amando pontifice in honore S. Petri principis apostolorum, ubi etiam insignis Bavo confessor Christi quiescit, obtulit nobis auctoritatem immunitatis domni antecessoris nostri, scilicet Ottonis invictissimi imperatoris.

In qua continebatur insertum qualiter ipse, ob amorem Dei et praemium aeternae retributionis, proprietates rerum, quorumdam tyrannica invasione injuste praereptas, eidem monasterio restituerit, hocque suae confirmationis scripto roboraverit, et quod gratiam fraternae societatis in eodem monasterio sibi concessam habuerit, vel qualiter omnium exactiones teloneorum indulserit.

[Col. 0253B] Pro firmitatis namque studio rogavit nos praedictus Eremboldus abba eam renovari, scilicet ut, tantae firmitatis gratia, nostram quoque superadderemus auctoritatem. Cujus petitioni libenter assensum annuentes, decrevimus regiae dignitatis praeceptum fieri, videlicet ut idem monasterium res suas quiete possideat, quarum haec sunt vocabula:

Hoc est in pago Baagbatensi villam Suolmam [(103) 1Kb] cum ecclesiis duabus et omnibus adjacentiis suis, et villam Holthem [(104) 1Kb] cum ecclesia ac silva, et Mereshem, et Fliethersele [(105) 1Kb] cum ecclesiis et omnibus appendiciis eorum, et in eodem pago villas his nominibus dictas, Merem et lietheka et Setteka et Cranihom, et in Rien Boholt [(106) 1Kb] . Cum ecclesiis singulis, silvis et omnibus appendiciis propriis; quas quidem villas [Col. 0253C] cum aliis rebus, quorumdam hostili praedatione injuste abreptas, dominus antecessor noster gloriosus imperator jure ac pie redonavit.

Et in Rien villam Frunethe, cum ecclesia et omnibus appenditiis propriis. Et nemus Summi Gerotha et in Wilrika ecclesiam cum appenditiis. In pago quoque Scaldis possessionem vocabulo Erika, et Papingolant cum ecclesia et omnibus appenditiis propriis, et super Odrorstiet terram, in qua possunt ali oves quingentae, et quidquid ex ditione S. Bavonis in Bevelanda [(107) 1Kb] et in Walacra, et in Bruinsela contineri dignoscitur, et in Essperia terram in qua possunt pasci verveces CCCC, et in alio loco CC et in Holfcols super fluvium lora CCCC.

Hoc ergo, cum omni rerum ad se pertinentium [Col. 0253D] summa integritate, confirmamus perenniter usibus fratrum praefati coenobii, sub perpetua immunitatis defensione, ac nostrae celsitudinis facto testamento. Per quod jubemus atque praecepimus ut nullus comes aut judex publicus, vicarius, advocatus, seu quilibet ex judiciaria potestate in ecclesias, aut loca vel agros, seu reliquas possessiones praefati monasterii, quas moderno tempore in quibuslibet [Col. 0254A] plagis ac territoriis, infra ditionem imperii nostri, juste ac legaliter possidet, vel quae deinceps in jure ipsius sancti loci voluerit divina pietas augeri, ad causas audiendas, vel freda exigenda, aut mansiones vel paratas faciendas, aut fidejussores tollendos, aut homines illius loci, tam ingenuos quam servos, super terram ipsius commanentes distringendos, nec ullas redhibitiones aut illicitas occasiones requirendas, nostris ac futuris temporibus ingredi audeat, vel ea quae supra memorata sunt penitus exigere praesumat.

Sed et memorato monasterio, spe beatitudinis aeternae, ut ad salutem animae meae in aeterna quiete proveniat, cum cessis fredis, omnium teloniorum exactiones indultas esse volumus ac remissas, sicut in [Col. 0254B] praecepto antecessoris mei continetur: ita ut quoties pro utilitate monasterii ac fratrum aliquas dirigi contigerit, per diversa loca imperii nostri euntibus et revertentibus, absque ulla sollicitationis inquietudine, negotium suum liceat exercere, quatenus ipsos servos Dei ibidem famulantes, pro me atque statu regni a Deo mihi concessi, jugiter misericordiam Dei exorare delectet. Ut autem hujus renovationis ac confirmationis auctoritas majorem in Dei nomine obtineat vigorem, manu propria subter confirmavi, annulique impressione assignari jussi.

Signum Domini Henrici regis invictissimi

Egilbertus cancellarius, vice Willigisi archicapellani, recognovit.

Data Nonis Februarii, anno Dominicae incarnationis [Col. 0254C] millesimo tertio, indictione prima, anno secundo domni Henrici regis II.

Actum in Aquisgrano palatio feliciter.



XIX. Diploma regis Henrici II, concedentis Adalberoni comiti bannum super agrestes feras. (Anno 1003, 30 Jun.)
[Ried, ubi supra, p. 122.]

In nomine sanctae et individuae Trinitatis, HEINRICUS divina favente clementia rex.

Notum sit omnibus nostris fidelibus, praesentibus scilicet et futuris, qualiter nos, fidele per omnia servitium dilecti nobis comitis videlicet Adalberonis intuentes, atque ipsius supplicationem per interventum venerandi praesulis Gotescalchi attendentes, sibi, [Col. 0254D] prout ipse postulaverat, quia legaliter potuimus, regalis potentiae bannum super agrestes feras concessimus inter duos fluvios Ysara et liubasa tam super propriam ipsius, qui praefatus est, Adalberonis terram, quam super domorum pontificalium vel monasteriorum in abbaciis, quae ibi nobis pertinent, terras, sive omnium illorum hominum terras, qui in presenti vel in futuro hujusmodi rem cum eo collaudabunt [Col. 0255A] in comitatu Friderici, qui judicat in Hachingun, in pago Sundergowe: primum ab hostio praedictorum fluviorum, Ysaram sursum versus usque ad Hohenberg; inde ad Huggenberg, ad Cumizdorf; inde ad Carphse et Winidowe, secundum vero decursum fluminis Liubase (Loisach) usque ad Wolveradeshusun. Nostra igitur regali, ut praescriptum est, auctoritate, inter praenominatos fluvios et terminos bannum agrestium ferarum ei tradidimus et per hoc praeceptum largiti sumus, regio verbo omnimode interdicentes quatenus, hoc ambitu, sine sua ipsius licentia, feras illas, quae in aliis dominicalibus forestis in banno sunt positae, nullus aliquo ingenio vel genere venandi audeat deinceps captare. Et ut haec nostrae concessionis auctoritas stabilis et inconvulsa [Col. 0255B] permaneat, hanc praecepti nostri paginam manu propria roborantes, signo nostrae imaginis imprimi jussimus.

Signum domni Henrici regis invictissimi. (Monogramma.)

Egilbertus cancellarius vice Willigisi archicapellani recognovi.

Data II Kal. Julii, anno Dominicae incarnationis 1003, indict. I, anno vero domni Heinrici secundi regn. secundo. Actum Radespone.


Cum sigillo maxima ex parte fracto.



XX. S. Heinrici privilegium Frederunae abbatissae concessum. (Anno 1004.)
[Dronke, ubi supra, p. 60.]
[Col. 0255C]

C. In nomine sanctae et individuae Trinitatis, HEINRICUS divina favente clementia rex.

Omnium sanctae Dei Ecclesiae nostrorumque fidelium praesentium ac futurorum comperiat universitas, qualiter domna Frederuna venerabilis abbatissa ejusque soror Imma comitissa, Gerone comite adjuvante, construxerunt quoddam monasterium ad honorem sanctae Dei genitricis et perpetuae virginis Mariae dedicatum, ad quod omnem haereditatem, hoc est Keminetan, Haegen, Barigi, Tundiriun, Othere, haec sunt in Tilithi, Varstan in Auga, Rothe in Wikanavelde, Bardenwic, Hotmannessun, Witthorp, [Col. 0255D] Britlingi, Biangibudiburg, Addunesthorp, Hatherbiki, Bodanhuson, Sutherburg, in Bardanga, Claniki, in Drevani, Wigmannesburstal, Bennedestorp, in Mosidi, Widila, Waldersidi, Kokerbiki, in Heilanga, Holana, Aun, Setila, in Hogtrunga, Hepstidi, Sinigas, cunctaque earum hic prememorata predia gratissima voluntate tradiderunt, quae vero sita sunt in comitatu Bernhardi ducis, unde, nostram regalem aggressae majestatem, supplices rogaverunt ut ipsum monasterium in nostri mundiburdio susciperemus, talisque libertatis ac legis primatum concederemus, qualem Gandesheim, Quitilinburg, Heriwurti tenere [Col. 0256A] videntur. Quod nos petitione Theodrici Mimidonensis episcopi fecisse, omnium noscat universitas fidelium. Ad haec statuimus ut in prefatae abbatissae suaeque sororis comitissae potestate predictum monasterium et abbatia nostro persistat concessu diebus vitae earum; post obitum vero utrarumque earum ad nostrum publicum eadem abbatia jus in perpetuum pertineat. Insuper autem volumus ut nulla major sive minor regni nostri persona in eadem abbatia placitum facere aut aliquam sibi molestiam inferre vel publicam funccionem exercere, nisi advocatus abbatissae sanctarumque monialium. Hoc etiam nostra regali auctoritate eidem concedimus abbatiae, ut sanctae moniales ejusdem monasterii, abbatissa defuncta, licentiam habeant eligendi aliam ad hoc [Col. 0256B] idoneam. Et ut hujus nostrae auctoritatis praeceptum firmius omni tempore perseveret, hanc paginam manu propria roborantes, sigillo nostro jussimus insigniri.

Signum domni Heinrici (L. M.) regis invictissimi.

Egilbertus cancellarius vice Willigisi archicapellani notavi.

Data IIII. Non. Novembr., anno Dominicae incarnationis 1004, indictione II, anno vero domni Heinrici II regis III. Actum Magadeburc.



XXI. Diploma S. Henrici Keminadensi virginum monasterio concessum (Anno 1004.) Monasterium sub sua protectione suscipit, et monialibus potestatem eligendae abbatissae concedit.
[Martene, Ampl. Collect. I, 365.]
[Col. 0256C]

In nomine sanctae et individuae Trinitatis, HENRICUS divina favente clementia rex.

Omnium sanctae Dei Ecclesiae nostrorumque fidelium, praesentium ac futurorum, comperiat universitas qualiter domna Frideruna necnon abbatissa, ejusque soror Imma comitissa, Gerone comite adjuvante, construxerunt quoddam [(108) 1Kb] monasterium in honorem sanctae Dei genitricis et perpetuae virginis Mariae dedicatum, ad quod omnem haereditatem, hoc est Keminadam, Hogen, Barigi, Tundivium, Othere; haec sunt in Tilichi Warstan, in Auga Rohten, in Wakenafalde Bardewik, [Col. 0256D] Hottmannessum, Wintorp, Britlingi, Biangi, Budiburg, Addunestorp, Hatterbiki, Bodenhusen, Suterburg, in Gardanga Clomkey; in Drevan Wigmannesburgscal, Bennestorp; in Mosidi Widila, Waldersidi, Kokerbiki; in Heilanga Holana, Aunsetila; in Hostrunga Hepenstidi, Sungad, cunctaque eorum hic praememorata praedia gratissima voluntate tradiderunt. Quae vero sita sunt in comitatu Bevardi ducis, unde, nostram regalem aggressae majestatem, supplices rogaverunt, ut ipsum monasterium in nostro mundiburgio susciperemus, talisque libertatis ac legis primatum concederemus, qualem [Col. 0257A] [(109) 1Kb] Gaudersheim [(110) 1Kb] , Guintiliburg, Gernivisti tenere viderunt. Quod nos petitione Theoderici Mindonensis episcopi fecisse omnino noscat universitas fidelium. Ad hoc statuimus ut in praefatae abbatissae suaeque sororis comitissae praedictum monasterium et abbatia nostro persistat consensu diebus vitae eorum; post obitum vero utrarumque earum ad nostrum publicum eadem abbatia jus in perpetuum pertineat. Insuper autem volumus ut nulla major aut minor regni nostri persona in eadem abbatia placitum facere, aut aliquam sibi molestiam inferre, vel publicam functionem exigere [suppl., praesumat], nisi advocatus abbatissae cunctarumque monialium. Hoc etiam nostra regali auctoritate ad hoc concedimus abbatiae, ut sanctimoniales ejusdem monasterii, [Col. 0257B] abbatissa defuncta, licentiam habeant eligendi aliam ad hoc idoneam. Et ut nostrae auctoritatis praeceptum firmius omni tempore perseveret, hanc paginam manu propria roborantes signo nostro jussimus insigniri.

Signum domni Henrici regis invictissimi.

Egibertus cancellarius vice Willigisi archicapellani notavi.

Data IV Nonas Novembris, anno Dominicae incarnationis 1004, indictione II, anno vero domni Henrici regis. . . .

Actum Magadeburg.



XXII. S. Henricus Ecclesiae Comensis privilegia confirmat et possessiones auget. (Anno 1004.)
[Ughelli, Italia sacra, V, 280.]
[Col. 0257C]

In nomine sanctae et individuae Trinitatis, HENRICUS Francorum pariterque Longobardorum divina favente clementia rex.

Notum sit omnibus nostris fidelibus quia, interventu Everardi Cumali episcopi divino respectu, et remedio gloriosissimorum antecessorum nostrorum imperatorum, et propagatione regni nostri, dedimus in integrum ac in perpetuum S. Abundio omnem illam partem de castro Berinzona, quae ad nostram publicam pertinuit tam intus quam foris, cum omnibus appendiciis et pertinentiis suis, cum mercatis, theloneis, cum omnibus publicis reditibus et functionibus, [Col. 0257D] cum ipsa quoque porta, quae publico usui hactenus deservivit, ut libere, secure, quiete, pacifice cum omni potestate; et idem Everardus episcopus Cumanus, pro integritate suae fidei et puritate servitii, et omnes sui successores habeant et teneant, et quidquid eorum voluntas decreverit, ad cultum divinum faciant; quia praedictum castrum Birinzona, cum omnibus quae ad illud intus aut foris pertinuerunt, a nostro jure et dominio, et ab omni publica repetitione, in jus et dominium S. Abundii [Col. 0258A] omnino transfundimus, dedimus, donavimus, ut, absque ullo respectu et sine omni publica inquietudine, omnia supradicta pertinentia cum servis et ancillis ita teneant, judicent, ordinent, sicut caetera loca, quae ante centum annos ecclesia S. Abundii acquisivit, et tenuit. Decet enim et regno nostro est incrementum de iis quae Deus dedit, donare, et ei honorem retribuere qui gratis honorat, et a quo omnis honor procedit. Honoremus ergo sanctos, ditemus loca sanctorum, et ipsos apud Deum adjutores habeamus et intercessores. Per hoc enim praedecessores nostri multum Deo placuerunt, per hoc et nos speramus et vitae salutem et regni augmentum, et pacis prosperitatisque honorem. Jubemus igitur, ut nullus dux, marchio, comes, vicecomes, nullus [Col. 0258B] Latinus, nullus Theutonicus, nulla regni nostri magna vel parva persona deinceps de praedicto castro Birinzona, aut de aliqua ejus pertinentia, aut intus, aut foris ullo in tempore per aliquod ingenium se intromittere audeat, nec unquam ecclesiam S. Abundii inde disvestire praesumat, aut Everardum nostrum fidelissimum episcopum Cumanum, aut ejus ullum successorem inde inquietare, molestare, aut per illum placitum fatigare contendat. Si quis autem fecerit, mille libras probatissimi auri componat, medietatem nobis, et S. Abundio alteram; et hoc praeceptum temporibus omnibus in sua maneat firmitate. Quod ut verius credatur, et diligentius observetur, hoc praeceptum scribi jussimus, manu [Col. 0258C] nostra firmavimus, et nostro sigillo insigniri praecepimus.

Signum D. Henrici invictissimi regis.

Egilbertus cancellarius ad vicem Villigisii archicapellani recognovit.

Dat. II Id. Junii, anno Dominicae incarnationis millesimo quarto, indictione secunda, anno vero D. Henrici II regis tertio. Actum in Lacunavara in Dei nomine feliciter. Amen.



XXIII. S. Henrici diploma per quod praedium Pipinesdorff Ecclesiae Wormatiensi liberaliter confert. (Anno 1004.)
[Schannat, Episcopatus Wormat., II, 36.]

[Col. 0258D] In nomine sanctae et individuae Trinitatis, HEINRICUS divina favente clementia rex.

Si loca sanctorum munificientiae regalis largitate sublimamus, hoc nobis tam in praesentis vitae decursu quam in futurae gloriae statu prodesse liquido profitemur. Proinde noverit omnium sanctae Dei Ecclesiae nostrorumque fidelium industria, qualiter Burchardus sanctae Wormatiensis Ecclesiae venerabilis praesul, nostram regiam adiit humiliter obsecrans excellentiam, ut praedium quod habere in villa [Col. 0259A] nuncupante Pipinesdorff videmur, suo episcopio ac sanctae Wormatiensi Ecclesiae in honorem sancti Petri apostolorum principis dedicatae, largiri, nostrae pro remedio animae, dignaremur. Cujus itaque petitioni, per interventum Cunigundae nostrae dilectae conjugis videlicet reginae, ac pro futurae remunerationis augmento, assensum praebentes, praefatum praedium, quod est situm in villa Pipinesdorff, in pago Mulselgowe in comitatu vero . . . . . integre cum cunctis suis pertinentiis, hoc est areis, aedificiis, servis et ancillis, terris cultis et incultis, pratis, pascuis, silvis, venationibus, etc., jam praememoratae ecclesiae sancti Petri, ejusque rectoribus, qui pro tempore ibi ordinati fuerint, regali et praeceptali hac pagina concesssimus, et de nostro jure [Col. 0259B] in ejus jus . . . . . . ut haec auctoritas nostra inviolabilem in Dei nomine obtineat stabilitatem, manu nostra roborantes, eam sigillo nostro subter jussimus insigniri.

Signum domni Heinrici invictissimi regis.

Egilbertus cancellarius vice Willigisi archicapellani recognovit.

Dat. V Kalend. Januarii, anno Dominicae incarnat. 1004, indict. II, anno vero domni Heinrici secundi regni III.

Actum Dhornburg in Dei nomine feliciter, amen.



XXIV. Super emunitate. (Anno 1004.)
[Apud Ludewig, Script. rer. Germ. I, 330.]

[Col. 0259C] In nomine sanctae et individuae Trinitatis, HEINRICUS divina favente clementia, rex.

Quia si piis Dei famulantium flagitationibus accommodamus benignum auditum, summae salutis inde provenire nobis incunctanter credimus remedium: idcirco omnium sanctae Dei Ecclesiae fidelium noverit religiositas, quoniam, tam animae nostrae consulentes, quam etiam dilecti nostri Godehardi abbatis petitionibus obtemperantes, venerabilem Mauritii martyris abbatiam Altaha nuncupatam, sub nostrae defensionis mundiburdium ac tuitionem, cum omnibus eidem praefatae abbatiae aliquo modo adhaerentibus, villis vero Iserahoff, Suartzaha, Coella, Gunzia, Munichdorff, Puechoff, Oberanhaus, Usterlingen, Gotzzolting, Otilingen, Richerisdorff, Boltheringa [Col. 0259D] nuncupatis, seu etiam caeteris cujuslibet utilitatis commoditatibus, familiis, tributis, tributariis, rebus mobilibus et immobilibus, viis, inviis, silvis, saginis, aquis, piscationibus, molis, molendinis, pascuis, compascuis, sive apium pascuis, quaesitis et inquirendis, nec non justa acquisitione eidem praefatae abbatiae pertinentiis. Praecipientes igitur regali summitate edicimus ut nullus dux, marchio, comes, vicecomes, schuldasio, scapio, seu aliqua magna vel parva persona, eumdem jam dictum abbatem suosque successores praescriptis rebus inquietare, molestare, vel disvestire praesumat. Si quis vero hujus praescripti nostri, quod absit! violator exstiterit, sciat se compositurum auri optimi libras centum. [Col. 0260A] Quod ut verius credatur, diligentiusque ab omnibus observetur, hanc chartam inde conscriptam manu propria roborantes sigillique nostri impressione jussimus insigniri.

Datum VI Kal. Febr., ind. II, anno Dominicae incarnationis 1004; anno vero domni Henrici II regis III. Actum Altisteri, in Dei nomine feliciter. Amen.



XXV. Rex Henricus donat veteri capellae quoddam sui juris praedium in Nortgowe, et quidquid in duobus villis Durnin et Mantalahi possidebat. (Anno 1004.)
[Ried, ubi supra p. 123.]

In nomine sanctae et individuae Trinitatis, HEINRICUS divina favente clementia rex.

[Col. 0260B] Notum sit omnibus fidelibus nostris, praesentibus scilicet et futuris, qualiter nos ad regiam capellam intus in civitate Radesponensi in honorem sacratissimae Virginis, Dei genitricis Mariae, a nobis reparatam quoddam nostri juris praedium in Nortgowe et in comitatu Oudalscalchi comitis situm, item quidquid in duabus villis nomine Durnin et Mantalahi possidere visi sumus, interveniente Taginone Magedeburgensis Aecclesiae archiepiscopo, quondam ejusdem capellae praeposito, per hoc regale praeceptum perpetua lege tradidimus cum omnibus pertinentiis et utilitatibus suis, hoc est areis, aedificiis, servis et ancillis, agris, campis, terris cultis et incultis, pratis, pascuis sive compascuis, silvis, venationibus, aquis, aquarumque decursibus, molendinis, piscationibus, [Col. 0260C] viis et inviis, exitibus et reditibus, quaesitis et inquirendis, seu caeteris quibuscunque pertinentiis in perpetuos aecclesiae et congregationis ibidem Deo canonice militantis usus. Et ut haec nostra traditio stabilis et inconvulsa permaneat, hanc cartam manu propria roboratam, sigillo nostro imprimi jussimus.

Signum domni Heinrici regis invictissimi. (Monogramma.)

Egilbertus cancellarius vice Willigisi archicapellani recognovi.

Data VI Id. Febr. anno incarnat. Domin. 1004, indict. I, anno vero domni Heinrici secundi regn. II.

Actum in Vuarim.


Sigillum illaesum, intus impressum.



XXVI. Rex Henricus II donat monasterio inferiori praedium in curtibus Ratisbon. id est in Regensburger Burgfrieden. (Anno 1005.)
[Ried, ibid., p. 124.]
[Col. 0260D]

In nomine sanctae et individuae Trinitatis, HEINRICUS divina favente clementia rex.

Si piis Dei famulantium petitionibus praebemus assensum, aeternae remunerationis procul dubio inde oboriri nobis speramus remedium. Idcirco omnium sanctae Dei Ecclesiae fidelium, praesentium scilicet et futurorum, noverit industria qualiter nos, tam pro animae nostrae consultu quam etiam pro dilectissimae [Col. 0261A] contectalis nostrae, Cunigundae videlicet reginae, dulci appetitu, nec non venerabilis Radesponensis abbatissae, Outae videlicet nuncupatae, sedulo interventu, quoddam nostrijuris praedium, quod Macelinus clericus vivens in curtibus Radesponens. Ekmulla condicta et in comitatu Roudberti comitis visus est investitura potestatis possidere, Radesponensi sanctae Mariae monasterio, quod differenter inferius dicitur, tradentes in proprium donavimus atque in augmentum victus monialium inibi degentium sub regula sancti Benedicti firmissima donatione proprietavimus cum omnibus ejusdem praedii utensilibus et appendiciis, rebus scilicet mobilibus et immobilibus, familiis utriusque sexus, areis, aedificiis, terris cultis et incultis, pratis, pascuis sive compascuis, viis, [Col. 0261B] inviis, exitibus et reditibus, quaesitis et inquirendis, aquis aquarumve decursibus, seu cum omnibus, quae rite dici vel scribi possunt quolibet modo, utilitatibus, eo videlicet donantes tenore quatinus jam dicta abbatissa ejusque succestrices liberam dehinc habeant potestatem possidendi, commutandi, colendi, precariandi, seu quicquid sibi libeat omnibus modis de eodem praedio ad utilitatem Sanctimonialium faciendi. Et ut haec traditionis auctoritas stabilis et inconvulsa in aeternum permaneat, hanc cartam inde conscriptam manu propria roborantes sigilli nostri impressione insigniri jussimus.

Signum domni Heinrici regis invictissimi. (Monogramma.)

Eberhardus cancellarius vice Willigisi archicapellani [Col. 0261C] recognovi.

Data IV Idus Junii, indict. III, anno Dominicae incarnat. 1005, anno V domni Heinrici II regnantis.

Actum Puozinesheim feliciter. Amen.


Cum sigillo majestat.



XXVII. Monasterium Steinense, ex Duellio translatum, ab Heinrico II R. R. dotatur, et Ecclesiae Bambergensi subjicitur. (Anno 1005, 1 Octob.)
[Newgart, Cod. diplom. Alemanniae, ex originali archivi reipublicae Turicensis].
[Col. 0262A]

In nomine sanctae et individuae Trinitatis, HEINRICUS divina favente clementia rex.

Quoniam principem ac defensorem aecclesiarum nos fecit Dominus, ne ejus gratiae ingrati esse videamur, servicium ipsius augmentare, aecclesias multiplicare, bene et opportune structas defendere, destructas vero nos oportet restaurare. Unde moderno tempore constructionem non ignobilis monasterii in istis Alemanniae partibus juxta ripam Rheni loco Steine [(111) 1Kb] dicto disposuimus fieri, in honore videlicet Sanctae Mariae et Storum martyrum Georgii et Cyrilli. Ipsorum enim reliquiae illuc noscuntur translatae de monte Duello [(112) 1Kb] , antiquioris scilicet monasterii [Col. 0262B] loco. Prius quidem illic, patratu ducis Purchardi ejusque conjugis Hadewigae, satis honorifica monachorum habitacula sed non multae commoditatis erant constructa [(113) 1Kb] . At postquam res eorum nostrae dominationi cessere, habita cum episcopis et regni principibus deliberatione, visum est nobis oportunius locum monasterii transmutare, secundum quod ipsius loci coenobitas et accolas montis perardui difficultatem culpando audivimus desiderare. Nunc igitur ut commemoratio et honor priorum ejusdem loci dominorum, nostri scilicet fidelium et cognatorum stabiliatur, placuit serenitati nostrae opera religionis ipsorum regia nostri auctoritate taliter adjuvare, ut famuli Dei per nostram dispositionem optati loci oportunioris adipiscantur [Col. 0262C] tranquillitatem. Notum sit ergo omnibus Ecclesiae Dei quia, praesentaneo nostrorum episcoporum videlicet et abbatum favore, sed praecipue Augiensi abbate Warinherio [(114) 1Kb] et duce Herimanno [(115) 1Kb] adnitente aliisque Sueviae principibus, ad idem monasterium Steine nuncupatum nostrae haereditatis praedia contradimus quae in diversis pagis et comitatibus sita sunt ac locis Arola [(116) 1Kb] , Ezzewilare [(117) 1Kb] , Hiltesinga [(118) 1Kb] Nagelta [(119) 1Kb] , Epfendorf [(120) 1Kb] , Phisgina [(121) 1Kb] cum fonte salis, Vfeninga [(122) 1Kb] , Affraninga [(123) 1Kb] , Rahtfelda [(124) 1Kb] , Sindelstetta [(125) 1Kb] , Hoenstetta [(126) 1Kb] Rieden [(127) 1Kb] , [Col. 0263A] Suaninga [(128) 1Kb] , Purch [(129) 1Kb] , nominatis cum ecclesiis et decimis, villis et censualibus, hominibus ac mancipiis utriusque sexus, cum terris cultis et incultis, pascuis, pratis, silvis, cum quaesitis et inquirendis, mobilibus et immobilibus, cum vassallis ministerialibus omnibusque ipsorum possessionibus. Ista igitur cum omnibus appendiciis suis, et quaecunque adhuc nominari possunt, concedimus et legitime confirmamus ad reliquias sanctorum Steinensis ecclesiae, ut per successuras etates ille abbas illis dominetur qui ad ejusdem ecclesiae regimen et curam promoveatur, et cum suis monachis pro nobis et antecessoribus nostris divinam pietatem assidue implorare non pigritetur. Ad haec quoque omnium hominum fidelitati volumus notificare quia castrum Babinberch [Col. 0263B] dictum, in Austrifranciae parte situm, jam molimur in sedem episcopatus sublimare, quare necesse est nos prediorum donationibus et rerum copiis undecunque provenientibus ditando amplificare. Decrevimus ergo et certum animo posuimus ea predia illuc contradere quae nobis hereditario jure contigerunt in istis partibus Alemanniae post mortem Hadewige Purchardi ducis viduae. Ipsum quoque monasterium Steine, de cujus statu et modificatione jam egimus, Babinbergensis sedis episcopis subjicere volumus. Eo tamen pacto et ratione ut nullus vel ipsorum episcoporum aut aliorum potentum praesumat alicujus iniquae exactionis vel constructionis gravamina vel damna ipsi loco aut ejus abbatibus vel procuratoribus seu rebus inferre, et nec censum [Col. 0263C] exigere nec quicquam eorum usibus detrahere. Tantummodo enim concedimus, ut, defuncto ipsius congregationis abbate, quicunque a monachis vel inter se vel de alio quoque noto monasterio canonice successurus eligatur, huic per praedictae sedis episcopum cura monasterii commendetur. Cui etiam ad bene vivendum ac regulariter suos regendum ac perinde omnia disponendum idem deinceps obediat, a quo et metum habeat, ne res ecclesiae suae dissipare, vel liberis aut quibuslibet alienis hominibus beneficia ex possessionibus imprudenter concedere praesumat. Praeterea audivimus pterosque eorum qui ecclesiarum constituuntur advocati debita potestate multum abuti, ut, qui deberent esse modesti defensores, impudenter effecti [Col. 0263D] sint rapaces et injuriosi exactores. Idcirco nostrae placuit providentiae in abbatis illius et fratrum suorum hoc perpetualiter ponere potestate, ut, sapientum usi consiliis, ex eis quos inter potentes saeculi noverint esse aequitatis et modestiae amantiores eligant suis competenter locis advocatos et defensores. Nec aliter quisquam omnium sibi hanc potestatem [Col. 0264A] presumat vindicare vel quasi hereditarium invadere, nisi ex abbatis constitutione. Ministerialibus quoque vassallis quos tradidimus eidem aecclesiae, liceat, cum his quos ad episcopatum praedictum dare decrevimus, consueto honestae societatis more vitam agere, mutuo filias suas in conjugium dare secundum communem libitum, et accipere; sobolesque earum apud alterutros stabiliter in illius ecclesiae permaneant proprietate, ad cujus partes ipsae per matrimonii dantur copulationem. Haec igitur decreta nostrae traditionis, et corroboratio nostrae autoritatis, ut firmior in succedentibus habeatur annis et diligentius observetur, propria manu eam confirmavimus, et sigillo nostro sigillari jussimus.

Signum domini Henrici imperatoris secundi.

[Col. 0264B] Sigefridus [(130) 1Kb] cancellarius in vice Brunonis [(131) 1Kb] archicancellarii recogn. Data Kal. Oct. indict. III [(132) 1Kb] , anno Dnicae incarn. IV [(133) 1Kb] , anno domni regis Heinrici IV. Actum est Ulma feliciter.



XXVIII. S. Henricus imperator confirmat fundationem collegii canonicorum in ecclesia Sanctae Crucis Leodii, facta per Notgerum episcopum Leodiensem. (Anno 1005.)
[Miraeus, Opp. diplom., II, 808.]

In nomine sanctae et individuae Trinitatis, HENRICUS divina disponente clementia a Deo coronatus, et ab omni plebe in regnum gloriose exaltatus.

Quicunque catholicorum . . . . . .

Quapropter notum esse cupimus . . . . . qualiter vir [Col. 0264C] magnae sanctitatis et satis dignae reverentiae, domnus Notgerus episcopus Ecclesiae S. Mariae, sanctique Lamberti martyris provisor et custos, studio divini amoris succensus, ecclesiam quamdam in urbe Leodio [(134) 1Kb] a fundamentis extruxit, in memoriam videlicet et laudem ligni S. Crucis, et canonicorum coenobium ibidem instituit, et, pro promerenda aeterna vita, ex sumptibus suis in eodem loco Deo militantibus struendam decenter ornavit; ut, sanctorum Patrum instituta sequentes, die noctuque serviant pro pace regni nostri, et incolumitate nostra et dilectissimae conjugis nostrae, et pro unanimitate Christianae fidei, ad Deum indesinenter preces fundant, una cibum capiant, pariter dormiant, totosque se divino cultui mancipent.

[Col. 0264D] Quare idem praefatus antistes adiit praesentiam dignitatis nostrae, humiliter supplicans ut id quod industria pontificalis sagaciter disposuerat, regalis manus firmitate inconvulsum et indissolubile permaneat.

Assignavimus autem eidem Ecclesiae per interventum ejusdem praesulis loca quaedam congregationi [Col. 0265A] pro opportunitate administranda, videlicet in pago Arduennae Berthoniam villam, etc. . . . .

Et ut haec collatio Divinae servituti addicta secundum praefatam definitionem inviolabilis et indissolubilis jure permaneat, edicto banni nostri confirmari jussimus, et hos apices majestatis nostrae inde fieri praecepimus, per quos decernimus atque jubemus ne quis in posterum, aliquo stimulo malitiae tactus, huic praecepti nostri traditioni audeat contraire.

Sed sicut a praefato praesule secundum Dei placitum est ordinatum, sic in omni succedente posteritate indiscussum et immutilatum, decreto firmitatis nostrae irrevocabilem in Dei nomine obtineat stabilitatem, dextera regali consignavimus, et sigilli [Col. 0265B] nostri impressione jussimus insigniri.

Data Nonis Aprilis, anno Dominicae incarnationis millesimo quinto, indictione tertia, anno domni Henrici secundi regis tertio.

Actum Aquisgrani in Dei nomine feliciter. Amen.



XXIX. S. Henricus praedia quaedam donat monasterio Altahensi, petente Godehardo abbate. (Anno 1005.)
[Apud Ludewig, Script. rer. Germ. III, 331.]

In nomine sanctae et individuae Trinitatis, HEINRICUS divina favente clementia rex.

Regalis enim excellentiae decet majestatem rationabilibus sibi a Domino supplicationibus misericorditer [Col. 0265C] concedere perpetrationem, quatenus eorum assiduis precibus et seculariter tranquilliterque et aeternaliter coelestis bravii diademate coronetur. Quocirca universalis fidelium nostrorum, praesentium scilicet et futurorum, noverit industria, qualiter quidam venerabilis Godehardus abbas, provisor vero Altahensis monasterii, celsitudinem potentiae nobis a Deo concessae subiit, humiliter implorans ut nos quamdam villam, Flinspach dictam, in pago Sweinichgouin sitam et in comitatu Tiemonis comitis, olim praedicto monasterio suo pertinentem, dolore non parvo tactus perdere quod juste visus est habere debere, eo restituere dignaremur. Cujus nos condignae petitioni assentiendum fore existimantes, [Col. 0265D] eamdem jam dictam villam nostra regali traditione atque pagina, ad ante dictum S. Mauritii monasterium in Altaha constructum concedentes restituimus, restauravimus, donavimus, atque firmissime subscribentes eo consolidavimus ad aedificandum, restaurandum, maceriandumque praefatum monasterium, cum aliis ecclesiis coenobiumque [Col. 0266A] fratrum, quia ob hoc praedictus abbas requisivit, quoniam terra arenosa est maceriaeque utilis. Tradentes igitur in proprium S. Mauritii subscriptoque abbati nec non et suis successoribus, quidquid inter Winter et Hoffkirchen videtur jacere, vel etiam ad ante scriptum monasterium inibi respicere, cum omnibus rebus mobilibus et immobilibus, terris cultis vel incultis, vineis, vinetis, molendinis, viis, inviis, aedificiis, exitibus et reditibus, sylvis, venationibus, pratis pascuis, compascuis, sive apium pascuis, aquis, aquarumque decursibus, piscationibus, familiis utriusque sexus, quaesitis et inquirendis, seu omnibus, quae dici vel scribi intrinsecus seu extrinsecus possint, pertinentiis et utilitatibus. Et ut haec nostrae traditionis auctoritas stabilis et inconvulsa [Col. 0266B] permaneat, hanc chartam inde conscriptam manu propria roborantes sigillique nostri impressione insigniri jussimus.

Data Nonis Novembris, indict. I, anno Dominicae incarnationis 1005, anno vero domini Heinrici secundi regis IV. Actum Werdae in Dei nomine feliciter.



XXX. S. Henricus II imperator innovat praedecessorum immunitates et privilegia, monasterio S. Maximini concessa. (Anno 1005, 9 April.)
[Hontheim, Hist. Trevir. diplom. I, 350.]

In nomine sanctae et individuae Trinitatis, HEINRICUS divina favente clementia rex.

Quoniam regalis antecessorum nostrorum providentia [Col. 0266C] et sollicitudo in construendis constructisve stabiliendis Dei ecclesiis pie jugiter invigilavit, idcirco Christi benignissima miseratione, in cujus manu regum corda vel jura consistunt, regni illorum diuturnitas pacificata viguit et effloruit. Unde nos pie salubriterque de nostri statu regni tractantes, devotamque illorum sollicitudinem imitari cupientes, privilegia antecessorum nostrorum regum sive imperatorum coenobio S. Maximini, qui in suburbio Trevirorum requiescit, concessa vel attributa, ob interventum dilectissimae conjugis nostrae, Cunigundae videlicet reginae, nostra etiam auctoritate roborare decrevimus, ut et antecessorum nostrorum benevola pietas non a nobis neglecta debilitetur, et monachorum [Col. 0266D] inibi Deo servientium tranquillitas ab aliqua subintroducenda persona non inquietetur; ea siquidem ratione ut idem coenobium, ubi praenotatus sanctus pontifex requiescit, cui venerandus [(135) 1Kb] abbas Ofderath nunc praeesse videtur, sicut sub antecessorum nostrorum, sic sub nostro quoque jure, mundiburdio et defensione consistat, nec alicui sedi [Col. 0267A] aut ecclesiae, excepto nostrae regali potestate (sic), successorumque nostrorum, famulum, aut appendex, vel beneficiarium subjaceat. Concedimus etiam eis liberum arbitrium inter se eligendi abbatem tali honore dignum, et ad id officium idoneum, ut eo securius divinum ab illis impleatur ministerium, summaeque propensius majestatis pro nobis implorent auxilium. Insuper etiam concedimus ut idem abbas sibique commissa congregatio eorumque successores potestatem habeant advocatias monasterii sui, cui velint, dandi, cuique velint, tollendi. Et ut nulla cujuslibet judiciariae dignitatis persona in curtibus eorum placidum habere praesumat, telonium a navibus eorum nullus exigat, familiaque eorum bannum et fraedae nulli nisi abbati persolvat, nulliusque [Col. 0267B] nisi abbatis vel ab eo constitutorum placidum attendat, et in singulis civitatibus regalibus vel praefectoriis liberam potestatem habeant intrandi et exeundi, vendendi et emendi, pascendi et adaquandi, eique opera regalia vel comitialia funditus perdonamus. Et ut hoc auctoritatis nostrum praeceptum firmum et stabile permaneat, manu propria corroborantes, sigilli nostri impressione signiri jussimus [(136) 1Kb] .

Signum domni Heinrici regis invictissimi.

Egilbertus cancellarius, vice Willigisi archicapellani, recognovi. Data V Id. April., anno Dominicae incarnationis 1005, indictione III, anno vero domini Heinrici secundi regis III. Actum Aquisgrani in Dei nomine feliciter. Amen.



XXXI. S. Henricus Ecclesiae Comensis privilegia confirmat et possessiones auget. (Anno 1006.)
[Ughelli, Italia sacra, V, 281.]
[Col. 0267C]

In nomine sanctae et individuae Trinitatis, HENRICUS divina favente clementia rex. Cum nostrorum fidelium petitionibus ad augmentum nostrae fidelitatis pietatis nostrae aures accommodamus, multo melius esse inducimus si Dei ecclesiis aliquid ex nostris libentius donaverimus, quarum juvamine majus nobis incrementum praestatur, nostrique regni celsitudo solidatur. Noscat itaque omnium fidelium praesens et futura collectio, nos pro remedio animae nostrae nostraeque conjugis, ac regni nostri stabilitate, interventu [Col. 0267D] Egilberti Frisingensis episcopi, donasse Eberardo Cumano episcopo, suisque successoribus ad partem S. Mariae S. Abundii omnem medietatem vicecomitatus de Valletellina, et omnino transfudisse quidquid ad illam medietatem pertinet, aut citra lacum Cumanum, aut Belasium ab omni nostro publico, et dedisse ad proprietatem supradicto episcopo, et successoribus ejus tam in districto, quam in precantia et erimarias, atque in omni pertinentia, [Col. 0268A] quae nunc ad nos pertinere videtur, transfundimus et largimur Eberardo Gumano episcopo, suisque successoribus a nostra parte ad partem S. Mariae et S. Abundii. Praecipientes ergo deliberamus ut nullus nostrae potestati subjectus, aut subjiciendus, scilicet dux, marchio, episcopus, comes, vicecomes, nullaque maxima vel parva persona audeant inquietare vel molestare aut disvestire praefatum episcopum vel ejus successores. Si quis vero facere praesumpserit, sciat se compositurum auri purissimi libr. 100, medietatem nostrae parti, et medietatem supradicto praesuli, suisque successoribus. Quod ut verius credatur, manu propria corroborantes, nostri sigilli impressione signari praecipimus hanc paginam.

[Col. 0268B] Signum domini Henrici + regis invictissimi.

Anno Dominicae incarnationis 1006.



XXXII. S. Henrici II praeceptum, per quod universas Ecclesiae Wormatiensis possessiones eidem confirmat aliasque superaddit. (Anno 1006.)
[Schannat, Episcopatus Wormat., II, 36.]

In nomine sanctae et individuae Trinitatis, HEINRICUS divina favente clementia rex.

Nihil commodius ad nostrae sublimitatis honorem, nostrique regiminis corroborationem posse facere credimus, quam si, sanctarum Dei Ecclesiarum habentes sollicitudinem, earum dotes inconvulsas servare studuerimus. Ob hoc omnium sanctae Dei [Col. 0268C] Ecclesiae fidelium noverit industria, praesentium scilicet et futurorum, quatenus divinae recompensationis emolumento, nec non [ad] beatis simi apostolorum principis Petri venerationem, in cujus honorem Vuormatiensis episcopatus fundatus esse dignoscitur, sive ad monitionem et petitionem Burchardi, ejusdem sedis devotissimi praesulis, praememoratae Ecclesiae per hujus nostrae concessionis paginam confirmamus omnia quae reges et imperatores nostri quoque antecessores, sive nos, eidem Ecclesiae contulerunt; ea videlicet ratione ut praefatus episcopus suique successores universa suae Ecclesiae, ut diximus, collata habeant, teneant, firmiterque possideant, omnium hominum molestatione et contradictione remota, quod ut verus credatur, diligentiusque [Col. 0268D] ab omnibus observetur, hanc cartam inde conscriptam, manu propria roborantes, sigillique nostri impressione, ut subtus videtur, insigniri jussimus, et ex proprio Ecclesiam sitam in suburbio, alteram uno ab urbe milliario . . . . . ad usum praebendae fratrum contradimus.

Signum domini Heinrici regis invictissimi.

Eberhardus cancellarius vice Vuilligii archicapellani recognovi.

[Col. 0269A] Data II Non. Martii, indict. III, anno Dom. incarnat. 1006, anno vero domini Heinrici secundi regnantis V.

Actum Laudenburc feliciter. Amen.



XXXIII. S. Henricus II imp. B. Notgero Leodiensi episcopo ejusque successoribus confirmat abbatias et ecclesias collegiatas, Lobiensem, S. Huberti, Broniensem, Gemblacensem, Fossensem, Maloniensem, Namurcensem, Dionantensem, Eichensem, Mechliniensem, Tungrensem, Huiensem et Trajectensem. (Anno 1006.)
[Miraeus, Opp. diplom. III, 11.]

In nomine sanctae et individuae Trinitatis, HENRICUS divina favente clementia rex.

Nobis profuturum et ad vitam praesentem transigendam, [Col. 0269B] et ad futuram feliciter obtinendam, credimus et scimus, si, secundum fidelium nostrorum justas petitiones, ecclesiasticas facultates, et cujusque potestatis judiciaria jurisdictione liberaverimus, et liberatas augmentaverimus, et augmentatas regali praecepti munimine tuendas esse firmaverimus.

Quapropter notum esse volumus omnibus nostris fidelibus, tam futuris quam praesentibus, quia vir venerabilis Notkerus Tungrensis seu Leodiensis episcopus, quoddam praeceptum nostris obtulit obtutibus, quod erat secundi Ottonis, imperatoris et consanguinei nostri, et manu firmatum, et sigillo signatum; in quo dicebatur quod non solum ipse et pater suus, primus videlicet Otto imperator virtute [Col. 0269C] et nomine, sed antecessores eorum, reges scilicet Francorum, Pipinus, Carolus, Ludovicus, Lotharius et item Carolus, et etiam caeteri reges antecessores et successores eorum, eidem Ecclesiae sanctae Mariae et sancti Lamberti, cui auctore Deo idem episcopus praeest, per auctoritatis suae praecepta contulerant, ut et ipsa et suae appenditiae, quae sunt videlicet: Lobiis [(137) 1Kb] , et in loco qui dicitur ad Sanctum Hubertum [(138) 1Kb] , Bronio [(139) 1Kb] , Gembluos [(140) 1Kb] , Fossis [(141) 1Kb] , in Malonia [(142) 1Kb] , Namurco [(143) 1Kb] , Dionanto [(144) 1Kb] , Ceumaco [(145) 1Kb] , [Col. 0270A] Edla [(146) 1Kb] , Tungris [(147) 1Kb] , Hoyo [(148) 1Kb] . Trajecto [(149) 1Kb] , Malinas [(150) 1Kb] , vel in caeteris locis, cum omnibus rebus vel hominibus ad se pertinentibus, libere per se consisterent, et ab omni inquietudine judiciariae potestatis defensae et securae manerent.

Hujus securitatis auctoritatem, sic ab antecessoribus nostris promulgatam, ut, ob amorem Dei et reverentiam ejusdem ecclesiae, assensus nostri adjectione firmaremus, petiit praedictus venerabilis episcopus.

Cujus justae et rationabili petitioni aurem libenter accommodavimus, et hoc nostrae auctoritatis praeceptum; erga ipsam Ecclesiam tuitionis gratia, pro divini cultus amore, et animae nostrae salute, fieri decrevimus, per quod firmissime jubemus ut [Col. 0270B] deinceps nullus comes, nullus judex, nisi cui episcopus commiserit, in praedicta loca, vel eorum territoria, quae in quibuslibet pagis infra regni nostri ditionem, et nunc habent, et in futuro habenda sunt, ad causas audiendas, vel ad freda, aut banna, aut tributa, aut de statione navium, vel de qualibet alia re, telonia exigenda, aut aliqua districtionis negotia super homines, tam ingenuos quam servos in eis manentes, exercenda, nostris et futuris temporibus ingredi audeat, vel quidquam in eis contra voluntatem episcopi successorumque ejus attentare audeat.

Sed ipsi praesuli successoribusque suis et nunc et semper liceat res praedictae Ecclesiae, et illi subditarum, sub tuitionis atque immunitatis nostrae defensione, [Col. 0270C] remota totius judiciariae potestatis inquietudine, quietas possidere, et nostro imperio parere, atque pro incolumitate nostri et nostrae conjugis, et pro statu ac diuturnitate regni nostri, una cum clero et populo sibi subjecto, clementiam Dei jugiter exorare, et quidquid de praefatis rebus Ecclesiarum, jus fisci exigere poterat, praedictae ecclesiae esset, ut deinceps ad peragendum Dei servitium augmentum et supplementum fiat.

Hujus itaque praecepti auctoritatem, ut nomine [Col. 0271A] ipsius, qui nobis praecipiendi concessit potestatem, pleniorem obtineat vigorem, et a fidelibus sanctae Dei Ecclesiae, ac nostris diligentius conservetur, et manu propria firmavimus, et sigilli nostri impressione, signari jussimus.

+ Sigillum domini Henrici regis invictissimi.



XXXIV. Henricus II, Germaniae et Italiae rex, sub suo mundiburdio suscipit Landulphum Cremonensem episcopum. (Anno 1007.)
[Muratori, Antiq. Ital. I, 991.]

In nomine sanctae et individuae Trinitatis, HENRICUS divinae dignationis providentia rex.

Regalis dignitatis providentiam semper oportet [Col. 0271B] Ecclesiarum Dei, etc. Noverit universitas quod nos, comperientes in Italia Ecclesiarum facultates defuncto earum Praesule depraedari, sanctamque Cremonensem Ecclesiam hoc quoque noviter passam defuncto Pastore, sub nostri mundiburdi defensionem recepimus domnum Landulfum venerabilem praesulem ejusdem sanctae Cremonensis Ecclesiae, nostrumque dilectissimum capellanum, cum omnibus clericis suis ac familiis. Praecipientes insimul ut nulla nostri regni magna parvaque persona post, obitum ejus suorumque successorum, praedictam Ecclesiam, clericos et famulos inquietare vel molestare audeat. Si quis vero, quod non credimus, hujus nostri mundiburdi violator exstiterit, si miles ipsius Ecclesiae fuerit, omni beneficio quod ex parte [Col. 0271C] ipsius ecclesiae tenuerit, ipse et ejus haeredes in aeternum priventur, et centum libras puri argenti, medietatem nostrae reipublicae, et medietatem praenominatae ecclesiae se compositurum procul dubio cognoscat. Si vero civis aut suburbanus, sciat se perditurum omnia praedia et possessiones suas, medietatem a parte publica, et medietatem praedictae Ecclesiae. Si vero aliqua regni persona contra fecerit, centum libras optimi auri, medietatem nobis et medietatem praefatae ecclesiae procul dubio componat. Quod ut verius credatur, etc.

Non adest monogramma Henrici.

Everardus cancellarius vicem Villigisi Archicapellani recognovi.

. . . . . Anno Dominicae incarnationis 1007, indictione [Col. 0271D] V, anno regni domni Henrici regis secundi regnantis VI. Actum Polede feliciter. Amen.



XXXV. S. Henricus II imp. monasterio Steinensi donat locum Kircheim. (Anno 1007, 1 Novemb.)
[Newgart, Cod. diplom. Alem., ex originali archivi reipublicae Turicensis.]

In nomine sanctae et individuae Trinitatis, HEINRICUS divina favente clementia rex.

Salutaribus sacri eloquii instructionibus erudimur et admonemur ut, temporalia parvipendentes commoda, [Col. 0272A] aeterna et semper mansura in coelis studeamus adipisci consistoria. Quapropter nos Dominicis non surdum auditum praebentes praeceptis, locum quendam nostrae haereditatis Babinberch dictum in sedem episcopatus sublimando proveximus praediisque et variis rerum donationibus magnifice sublimavimus. Injunximus quoque praedictae sedis pontifici gubernationem et moderamina quorundam monasteriorum, inter quae unum quoddam in Alemannia, juxta ripam Rheni situm, Steine vocitatum, nostra dispositione constructum et moderatum, ejus commendationi volumus subjectum. Hujus igitur monasterii procuratores et praelati serenitatis nostrae praesentiam adiere, et, de praedicti loci inopia ac possessionum illuc pertinentium parvitate conquerentes, [Col. 0272B] aliquod sublementum et auctionem praediorum illuc concedi et superaddi suppliciter postulavere. Ipsorum quoque obnixe petitioni cum fidelium nostrorum episcoporum videlicet et abbatum ducum et comitum favor et suadela accessisset, nos vota illorum benigne suscepimus et petitioni eorum ob divinae mercedis augmentum adimpleri decrevimus. Proinde noverit omnium nostri fidelium, praesentium scilicet ac futurorum industria, quia nos quendam nostri juris ac proprietatis locum Chilichheim [(151) 1Kb] dictum, in pago Prisichgowe et in comitatu Adelberonis comitis situm, tradimus ad supradictum monasterium, quod est consecratum honori S. Dei Genetricis ac SS. Georgii et Cyrilli martyrum, cum omnibus ejus pertinentiis, videlicet ecclesiis, villis, servis, ancillis, [Col. 0272C] areis, aedificiis, cum hominibus terrisque censualibus, cum tributis et teloniis de navibus per Rhenum discurrentibus vel undecumque noster fiscus circumquaque illuc aliquod jus exigere aut sperare deberet. Haec igitur, cum omnibus caeteris appendiciis quae adhuc dici possent, perpetua firmitate ad idem monasterium contradimus et transfundimus, ut quilibet abbas ibidem successurus absque contradictione habeat ea in sua potestate, nec ipsi liceat cuiquam libero homini potenti aliquam exinde partem pro beneficio concedere, vel ullo modo ab usu fratrum Deo illuc servientium alienare. Et ut haec auctoritatis nostrae largitio firmior habeatur et ab omnibus fidelibus nostris verius credatur et diligentius conservetur, manu propria nostra subter eam confirmavimus, [Col. 0272D] et sigillo nostro sigillari jussimus. Si quis dictae, quod absit! huic nostrae sanctioni contrarius exstiterit, et quae donavimus abstulerit, vel fraude aliqua detraxerit, Judae proditoris consors, nisi resipiscat, igne inextinguibili perpetualiter ardeat.

Signum domni Heinrici regis invictissimi.

Eberhardus [(152) 1Kb] cancell, vice Willegisi recognovi. Data Kl. Nov., indict. V, anno Dnicae incarn. 1007, anno II [(153) 1Kb] domni HEINRICI.



XXXVI. Diploma S. Henrici II imperatoris, quo Ecclesiae metropolitanae Cameracensi ac Herluino episcopo ejusque successoribus donat comitatum Cameracensem. (Anno 1007.)
[Gall. Christ. III, instrum., p. 1.]
[Col. 0273A]

HEINRICUS divina clementia favente rex.

Omnibus fidelibus notum fieri volumus qualiter nos, tam animae nostrae consultu quam venerabilis Heriberti archiepiscopi Coloniensis interventu, Cameracensi Ecclesiae, in honore S. Mariae constructae, comitatum Cameracensem hac nostrae auctoritatis praeceptali pagina in proprium donavimus: praecipientes ut praelibatae sedis Erluinus episcopus, suique successores liberam dehinc habeant potestatem, eumdem comitatum in usum Ecclesiae supradictae [Col. 0273B] tenendi, comitem eligendi, bannos habendi, seu quidquid sibi libeat, modis omnibus inde faciendi.

Signum domini Henrici regis invictissimi.

Eberhardus cancellarius, vice Willegisi archicapellani, recognovit.

Data XI Kalendas Novembris, indictione V, anno 1007, domini Henrici secundi regni VI. Actum Aquisgranensi palatio.



XXXVII. Litterae S. Henrici de erecto ab se episcopatu Bambergensi. (Anno 1007.)
[Ludewig, Script. rer. Germ., 282.]

HENRICUS divina praeordinante clementia rex, omnibus Ecclesiae filiis tam futuris quam praesentibus.

[Col. 0273C] Saluberrimis sacri eloquii institutionibus erudimur et praemonemur ut, temporalia relinquentes, bona et terrena postponentes commoda, aeterna et sine fine mansura in coelis studeamus adipisci consistoria. Gloria enim praesens fugitiva est et vana, dum possidetur, nisi in ea aliquid de coelesti aeternitate cogitetur. Sed Dei miseratio humano generi providit remedium, quando partem coelestis patriae, terrenae substantiae fecit esse pretium. Hujus ergo nos clementiae non immemores, nec ignorantes nos gratuito divinae miserationis respectu regali dignitate sublimatos, congruum esse ducimus non solum ecclesias ab antecessoribus nostris constructas ampliare, sed ad majorem gloriam Dei novas aedificare, [Col. 0273D] easque devotionis nostrae donis gratissimis exaltare.

Quapropter Dominicis non surdum auditum praebentes praeceptis, et deificis obtemperando intendentes suasionibus, thesauros divinae largitatis munificentia nobis collatos in coelo desideramus reponere, ubi neque fures effodiunt nec furantur, neque aerugo vel tinea demolitur, ubi et dum omnia nunc congesta recolimus, cor nostrum desiderio et amore saepius versetur.

Proinde patere volumus omnium fidelium universitati, quod quemdam paternae haereditatis nostrae locum, Babenberc dictum, in sedem et culmen episcopatus proveximus, et Romanae sedis auctoritate [Col. 0274A] firmatum, atque venerabilis Henrici Wirzburgensis episcopi consensu, et dilectae conjugis nostrae Chunegundae voluntate, ac pari communique omnium nostri fidelium, tam archiepiscoporum quam episcoporum, abbatum, nec non et ducum et comitum consulto decretoque, ac totius regni nostri principumque concordi devotione laudatum, ad honorem omnipotentis Dei, et beatae Mariae semper virginis, et sanctorum apostolorum Petri et Pauli, nec non sanctorum Kiliani et Georgii, fundavimus, stabilivimus, et corroboravimus, ut inibi nostrum, parentumque nostrorum, et Ottonis tertii imperatoris, videlicet antecessoris nostri, celebre habeatur memoriale, et jugis pro omnibus orthodoxis mactetui hostia salutaris.

[Col. 0274B] Oblatis igitur Deo in eadem dilecta nobis Ecclesia, ad honorem et decorem domus Dei, ex metallis lapidibusque pretiosis, in varios usus sanctuarii, vasis seu vestibus aliisque ornamentis ecclesiasticis, contulimus praeterea ad supra dictam sedem episcopalem praedia, ecclesias, vicos, villas, cum omnibus suis pertinentiis sive adhaerentibus, videlicet utriusque sexus mancipiis, areis, aedificiis, terris cultis et incultis, viis et inviis, exitibus et reditibus. quaesitis et inquirendis, silvis, sagenis, venationibus, pratis, pascuis, campis, forestis, (praestariis) forestariis, cellariis, censibus, aquis, aquarumve decursibus, molendinis, mobilibus et immobilibus et caeteris omnibus, quam rite scribi [Col. 0274C] aut appellari possunt, quomodolibet utilitatibus, praesenti nostrae authoritatis edicto statuentes ut in Deo nobis dilectus saepe dictae sedis episcopus, Eberhardus, suique successores liberam dehinc habeant potestatem, eadem praescripta bona, cum omnibus appendiciis suis tenendi, possidendi, seu in quoslibet usus episcopatus convertendi; fratribus autem canonicis Deo ibidem famulantibus, ad quotidiana temporalis vitae subsidia, possessiones, quas tradidimus, nostra imperiali auctoritate proprietative possidenda confirmamus, ea videlicet ratione ut praefati canonici, et eorum per successionem praepositi, liberam dehinc, cum ipsorum canonicorum consensu et consilio, potestatem habeant in meliores usus commutandi, augmentandi, et ad [Col. 0274D] utilitatem suam quoquomodo redigendi; quatenus et ipsi, nostri benigne memores apud Deum, ac dilectissimae conjugis nostrae atque consortis regni, Chunegundae, parentumque nostrorum, versa vice beneficiis nostris pia atque assidua intercessione respondeant.

Si quis autem, quod absit! hujus nostrae munificentiam donationis atque institutum, apostolicae sedis, et tot venerabilium Patrum auctoritate firmatum, destruere seu violare tentaverit, in die judicii coram oculis Dei tormento inextinguibili aeternaliter luat. Quod ne eveniat, sed haec traditio atque decretum ab omnibus perpetualiter inviolabilis permaneat, hanc chartam inde conscriptam [Col. 0275A] manu propria roborantes, sigilli nostri impressione insigniri jussimus.



XXXVIII. S. Henricus II imperator benefacit Thorensi virginum nobilium canonicarum collegio ad Mosam, petente Notgero Leodicensi episcopo. (Anno 1007.)
[Miraeus, Opp. diplom. I, 507.]

In nomine sanctae et individuae Trinitatis, HENRICUS divina favente clementia rex.

Nobis profuturum et ad vitam praesentem transigendam, et ad futuram feliciter obtinendam credimus et scimus, si, secundum fidelium nostrorum justas petitiones, ecclesiasticas facultates augmentatas et augmentandas, regalis praecepti munimine tuendas [Col. 0275B] esse firmaverimus.

Quapropter notum esse volumus omnibus nostris fidelibus, tam futuris quam praesentibus, quod per intercessionem venerabilis viri Notgeri, Tungrensis seu Leodicensis episcopi, Thornensi monasterio, ejusdem episcopi episcopatui subjecto, mercatum ejusdem loci, telonium et districtum concessimus.

Insuper Ecclesias de Britte et Chamaritte et Avesate, quasque idem episcopus, in amplificationem ecclesiasticae facultatis et aggregationem remunerationis supernae, eidem monasterio concessit, per interventum ejusdem venerabilis episcopi, ad pertinentiam dicti monasterii auctoritate nostri consensus assignavimus; et hujus praecepti auctoritatem, ut in nomine ipsius qui nobis praecipiendi concessit [Col. 0275C] potestatem, pleniorem obtineat vigorem, et a fidelibus sanctae Dei Ecclesiae ac nostris conservetur, more antecessorum nostrorum, et manu propria firmavimus, et sigilli nostri impressione signari jussimus.

Signum domini Henrici regis invictissimi.

Heribertus cancellarius, vice Villigisi archicapellani, recognovi.

Data XI Nonas Junii, indictione V, anno Dominicae incarnationis millesimo septimo, anno vero domini Henrici II regnorum quinto [(154) 1Kb] .

Actum Moguntiae feliciter. Amen.



XXXIX. Henricus II imperator donat abbatiam Kitzingensem archiepiscopatui Bambergensi. (Anno 1007.)
[Ludewig, Script. rer. Germ., p. 1112.]
[Col. 0275D]

In nomine sanctae et individuae Trinitatis, HEINRICUS divina favente clementia rex.

Saluberrimis igitur sacri eloquii institutionibus erudimur et admonemur ut, temporalia relinquentes bona, et terrena postponentes commoda, aeterna sine fine mansura in coelis studeamus adipisci consistoria. Quapropter nos dominicis non surdum auditum praebentes praeceptis, et deificis obtemperando intendentes suasionibus, quemdam nostrae paternae haereditatis locum, Babenberg dictum, in sedem et culmen [Col. 0276A] episcopatus sublimando perveximus, et Romana auctoritate atque venerabilis Henrici Wurciburgensis episcopi, ac puro communique omnium nostri fidelium, tam archiepiscoporum quam episcoporum abbatumque, nec non ducum et comitum consultu decretoque, in honore sanctae Dei genitricis Mariae sanctorumque apostolorum Petri et Pauli, nec non martyrum Kiliani et Georgii, stabilivimus atque corroboravimus, ut et inibi nostrum parentumque nostrorum, [et] Ottonis senioris nostri, celebre haberetur memoriale, et jugis pro omnibus orthodoxis hostia mactaretur salutaris. Proinde noverit omnium nostri fidelium tam praesens aetas quam et successura posteritas, quia nos nostri quondam juris abbatiam, Kitzingum dictam, in pago Gotzfeld sitam, ad eamdem [Col. 0276B] supra dictam episcopalem sedem, cum omnibus ejus pertinentiis sive adhaerentiis, videlicet ecclesiis, decimationibus, silvis, venationibus, seu omnibus, quae quolibet modo dici vel scribi possunt, utilitatibus, hac nostrae auctoritatis praeceptali pagina, prout firmius possumus, donamus atque proprietamus, omnium contradictione remota. Praecipientes igitur ut in Domino dilectus saepe dictae sedis Eberhardus episcopus liberam dehinc habeat potestatem eamdem abbatiam cum omnibus ejus appendiciis tenendi, possidendi, seu quidquid sibi libeat modis omnibus inde faciendi, ac sui successores. Si quis igitur, quod absit! hujus nostrae donationis munificentiam destruere sive violare praesumat, in novissimo die tormento inextinguibili coram oculis Dei luat. Quod [Col. 0276C] ne fiat, sed haec traditio nostra ab omnibus incorrupta permaneat, hanc chartam inde conscriptam manu propria roborantes sigilli nostri impressione insigniri jussimus.

Data Kalend. Novemb., ind. V, anno Dominicae incarnat. 1007, anno vero domini Henrici II regis VI. Actum Frankenfurt feliciter. Amen.



XL. Fundatio Henrici sancti imperatoris super Furth, Francofurti in comitiis. (Kal. Nov. 1007.)
[Ludewig, Scrip. rer. Germ., 1281-82.]

In nomine sanctae et individuae Trinitatis, HENRICUS divina favente clementia rex.

Saluberrimis igitur sacri eloquii institutionibus [Col. 0276D] erudimur et admonemur ut, temporalia relinquentes commoda, aeterna et sine fine mansura in coelis studeamus adipisci consistoria. Quapropter nos, Dominicis non surdum auditum praebentes praeceptis, et deificis obtemperando intendentes suasionibus, quemdam nostrae paternae haereditatis locum, Babenberg dictum, in sedem et culmen episcopatus sublimando proveximus, et Romana auctoritate, atque venerabilis Henrici Wurtburgensis episcopi consensu, ac pari communique omnium nostri fidelium, tam archiepiscoporum quam episcoporum abbatumque, [Col. 0277A] nec non ducum et comitum consultu decretoque, in honorem sanctae Dei genitricis Mariae, sanctorumque apostolorum Petri et Pauli, nec non martyrum Kiliani atque Georgii, stabilivimus et corroboravimus, ut et inibi nostrum parentumque nostrorum. et Ottonis tertii videlicet, imperatoris antecessoris et senioris nostri, celebre haberet memoriale et jugis pro omnibus orthodoxis hostia mactaretur salutaris. Proinde noverit omnium nostrorum fidelium tam praesens aetas, quam etiam successura posteritas, quod nos nostrae quondam proprietatis locum, Furth dictum, in pago Nordgoau, in comitatu Berengeri comitis situm, ad stipendium canonicorum in eadem supradicta episcopali sede coenobice Deo servientium, una cum omnibus ejus pertinentiis sive [Col. 0277B] adhaerentiis, videlicet vicis, villis, ecclesiis, servis et ancillis, areis, terris, cultis et incultis, viis, inviis, exitibus et reditibus, quaesitis et inquirendis, sylvis, forestibus, saginis, venationibus, aquis, piscationibus, molis, molendinis, rebus mobilibus et immobilibus, et caeteris omnibus, quae rite scribi aut appellari possunt, quolibet modo, utilitatibus, ac nostra auctoritatis pagina praeceptali, prout firmiter possumus, donamus atque proprietamus, omnium contradictione remota. Praecipientes igitur ut dulcissimi in Christo Banbergenses fratres nostri, ex nostro jure liberam dehinc habeant potestatem eumdem locum, Furth nuncupatum, cum omnibus appenditiis possidendi, vel etiam sibi commodum advocatum ipsi loco supradicto super eligendi, seu [Col. 0277C] quidquid illis libeat, modis omnibus in usum coenobitatae fraternitatis faciendi. Si quis igitur, quod absit! hujus nostrae donationis munificentiam destruere sive violare praesumat, in die judicii coram oculis Dei tormento inextinguibili aeternaliter luat. Quod ne eveniat, sed haec traditio nostra ab omnibus perpetualiter inviolabilis permaneat, hanc cartam inde conscriptam manu propria roborantes, sigilli nostri impressione insigniri jussimus.



XLI. Rex Henricus II quendam suae proprietatis locum, Pferingun dictum, in pago Chelesgouve, et in comitatu Berengeri comitis situm, ad stipendium canonicorum in epli sede Babenbergensi a se erecta Deo servientium, una cum omnibus ejus pertinentiis sive adhaerentiis, videlicet vicis, villis, Ecclesiis, servis [Col. 0277D] et ancillis, areis, aedificiis, terris cultis et incultis, viis, inviis, exitibus et reditibus, quaesitis vel inquirendis, silvis, forestibus, saginis, venationibus, aquis, piscationibus, molis, molendinis, rebus mobilibus et immobilibus, ac caeteris omnibus, quae rite scribi aut appellari possunt quovis modo, utilitatibus donat atque proprietat, omnium contradictione remota, ea ratione ut praedicti canonici liberam dehinc habeant potestatem, eundem locum Pferingun cum omnibus appenditiis suis tenendi, possidendi, vel etiam sibi commodum advocatum super loco dicto eligendi, seu quidquid illis libeat inde faciendi. (Anno 1007.)
[Ried, ibid. p. 125.]

Ut haec traditio nostra ab omnibus perpetualiter inviolabilis permaneat, hanc chartam inde conscriptam [Col. 0278A] manu propria roborantes sigilli nostri impressione jussimus insigniri. Insuper Ratisponae tres areas infra urbem juxta Danubium, duas Brunnelaite, duas Reginhusen dedimus et confirmamus in usum fratrum (canonicorum Bamberg.).

Signum domni Heinrici regis invictissimi. (Monogramma.)

Eberhardus cancellarius vice Willigisi archicapellani recognovi.

Data Kal. Nov., indictione V, anno Dominicae incarnationis 1007, anno vero domni Heinrici secundi regnantis sexto. Actum Frankonofurt feliciter. Amen.



XLII. Rex Henricus abbatiam sui juris seu veterem capellam in proprium dat Ecclesiae Babenbergensi a se erectae. (Anno 1008.)
[Ried, ibid. p. 126.]
[Col. 0278B]

C. In nomine sanctae et individuae Trinitatis, HEINRICUS divina favente clementia rex.

Divinis et salutaribus sacrarum Scripturarum admonemur documentis et erudimur ut ecclesias Dei cum larga benivolentia ditemus, et summa devotione amplificare non cessemus. Proinde noverit omnium Christi nostrique fidelium industria, quia nos per interventum nostrae dilectissimae conjugis Chunigundae quandam nostri juris capellam sive abbatiam, infra urbem Radesponam in pago Tuonocgowe, et in comitatu Ruodperti comitis sitam, [Col. 0278C] sanctae Babenbergensi ecclesiae in honorem beati Petri principis apostolorum et sancti Georgii martyris consecratae, cum omnibus appenditiis, scilicet exitibus et reditibus, terris cultis et incultis, et cum omnibus utilitatibus quae ullo modo aut scribi aut nominari possunt, summa et liberali devotione in proprium donamus, ea videlicet conditione quatenus ejusdem supradictae ecclesiae Babenbergensis venerabilis episcopus Eberhardus, suique successores, deinceps liberam exinde habeant potestatem tenendi, possidendi, et quidquid ad usum praedictae ecclesiae pertineat faciendi, omnium contradictione remota. Et ut hujus nostrae donationis auctoritas stabilis et inconvulsa permaneat, praeceptum istud inde conscriptum propria manu corroborantes, sigilli [Col. 0278D] nostri impressione jussimus insigniri.

Signum domni Heinrici regis invictissimi. (Monogramma.)

Guntherus cancellarius ad vicem Willigisi archicapellani recognovi.

Data Kal. Junii, indict. VI, anno Dominicae incarnat. 1008, anno vero domni Heinrici secundi regn. VII. Actum Merseburg feliciter.


Sigillum intus impressum.



XLIII. S. Henrici praeceptum, per quod Ecclesiae Wormatiensi attribuit quidquid Becelinus comes in beneficium possedit. (Anno 1008.)
[Schannat, Episcopatus Wormat. II. 37.

[Col. 0279A] In nomine sanctae et individuae Trinitatis, HEINRICUS divina favente clementia rex.

Si Ecclesiarum Dei loca alicujus commoditatis incremento meliorare studuerimus, nobis hoc proficere minime diffidimus. Quapropter omnium Christi fidelium, praesentium scilicet et futurorum, noverit universitas qualiter nos, ob remedium animae tertii Ottonis imperatoris nec non nostrae parentumque nostrorum seu Cunigundae, dilectissimae contectalis nostrae ejusdemque interventu, atque petitione Burchardi venerabilis episcopi, Wormaciensi episcopio et Ecclesiae, in honorem sancti Petri apostolorum principis constructae ac dedicatae, quidquid Becelinus comes in beneficium nostri ex parte hactenus habuit et tenuit,cum omnibus ejus pertinentiis [Col. 0279B] sive appendiciis vel, quae quolibet modo dici aut scribi possunt, utilitatibus, situm in pago Laginahi, in comitatu vero Gerlai comitis, hac nostra praeceptali pagina integre concedimus atque largimur, ac de nostro jure in ejus jus et dominium omnino transfundimus: ea videlicet ratione ut praescriptus Burchardus, sanctae Wormaciensis sedis antistes, de praenominato praedio ejusque pertinentiis, ipse suique successores dehinc liberam habeant potestatem habendi, possidendi, vel quidquid eis libitum fuerit faciendi, omni, omnium contradictione remota. Et ut hanc nostrae donationis auctoritas stabilis et inconvulsa omni permaneat tempore, hoc praeceptum inde conscriptum manu propria corroborantes, sigilli nostri impressione insigniri jussimus.

[Col. 0279C] Signum domni Heinrici regis invictissimi.

Eberhardus cancellarius vice Wuilligisi archicapellani recognovi.

Data V Idus Maii, anno Dominicae incarnationis millesimo VIII, indict. V, anno vero domni Heinrici regni VI.

Actum Triburi feliciter. Amen.



XLIV. Diploma Henrici II imp., quo Ecclesiae Wirceburgensi tradit Meinungen et Walldorf pro aliis bonis in pago Ratenzgau novo Bambergensi episcopatui permissis. (Anno 1008, Maii 7.)
[Ussermann, Germania sacra III, Preuves, p. 16.]

[Col. 0279D] In nomine sanctae et individuae Trinitatis, HEINRICUS divina favente clemencia rex.

Omnibus Christi fidelibus, praesentibus scilicet atque futuris, notum esse volumus quia nos, ob divinae remuneracionis spem Dominum nobis instituentes haeredem, et ex nostris rebus haereditarium quendam nostri juris locum Babenperc dietum in culmen et caput episcopatus, honore sancti Petri principis apostolorum insigniti, erigentes et sublimantes, quandam Wirzeburgensis dioceseos partem, comitatum videlicet Ratenzgouin dictum, exceptis tribus ecclesiis Wahenrod et Mulinhusen ac Lonerstat cum capellis ad easdem ecclesias respincientibus, et quandam partem pagi Volckfelt dicti, videlicet a loco ubi flumen Vraha dictum influit Ratenzam, [Col. 0280A] et per descensum Ratenzae usque in fluvium Moin, et per descensum Moin usque in locum Fiheriet dictum, et per ascensum rivuli, qui eandem villam dividendo praeterfluit, usque in ejusdem rivuli caput et ortum, et a capite illius rivuli secundum quod rectius et vicinius potest veniri in supra dictum flumen Vraha, ab Heinrico ejusdem ecclesiae episcopo, consentiente et collaudante clero et populo, firma ac legali commutacione acquisivimus. Tradentes e contra eidem Hainrico episcopo suaeque ecclesiae jure proprietatis loca in pago Grapfeld, in comitatu vero Ottonis comitis sita, Maynunga, et Maynungero marcha et Walahdorf dicta, cum omnibus eorum pertinenciis, villis scilicet et utriusque sexus mancipiis, ecclesiis, decimacionibus, silvis, venationibus, aquis [Col. 0280B] aquarumve decursibus, piscacionibus, molendinis, pratis, pascuis, terris cultis vel incultis, quaesitis vel inquirendis, viis et inviis, existentibus [exitibus] et reditibus, et cum omnibus, quae dici aut nominari possunt, utilitatibus, jure nostro in jus praedictae ecclesiae transfundendo, ea videlicet racione ut, praefatus episcopus Hainricus suique successores de praenominatis locis dehinc liberam habeant potestatem possidendi, commutandi, vel quicquid eis inde libitum sit faciendi, omni omnium contradictione remota. Et ut haec nostrae commutacionis sive donacionis auctoritas stabilis et inconvulsa permaneat [omni] tempore, hoc praeceptum inde conscriptum manu propria corroborantes, sigilli nostri impressione insigniri jussimus.

[Col. 0280C] Signum domni Hainrici regis invictissimi.

Eberhardus episcopus et cancellarius vice Willigisi archicapellani recognovi. Data Nonis Maii, anno Dominicae incarnationis millesimo VIII, indictione V, anno vero domni Hainrici secundi regni sexto. Actum Wirzeburge feliciter. Amen.



XLV. S. Henrici privilegium pro Ecclesia Vicentina. (Anno 1008.)
[Ughelli, Italia Sacra, V, 1 40.]

In nomine sanctae et individuae Trinitatis, HENRICUS divina favente clementia rex.

Si Ecclesiarum Dei curam gerimus, easque dilatare studuerimus, nostri regni statum augmentari [Col. 0280D] minime dubitamus. Quo circa omnium S. Dei Ecclesiae, praesentium scilicet et futurorum, noscat universitas qualiter Hieronymus S. Vicentinae Ecclesiae episcopus noster familiaris nostram adiit clementiam postulans ut, pro Dei amore animaeque nostrae remedio, castella sui episcopii Vicent. qui fodri detrimento usque modo vastabantur et conculcabantur, nostrae regiae auctoritatis largitione perdonaremus et concederemus. Cujus petitionibus annuentes, prout juste et legaliter possumus, jam dicto Hieronymo episcopo suisque successoribus, sicut sibi concessum est et perdonatum a bon. me. D. Othone Caesare Augusto, perdonamus ut de omnibus castellis ad suum jam dictum Episcopatum pertinentibus, scilicet Barbarano, Salvatiano, [Col. 0281A] Nosceta, Albetine, Aureliano, Custodia, Grancona, Grumodo, Vincentia-Brendulis, Altavilla, Montedigno, Corvedo, et de Valle Coturnica, Cucullo, Vello, Arserio, et omnibus famulis super terram jam dicti episcopatus habitantibus vel residentibus, non alicui homini tam ducibus quam marchionibus, comitibus, seu alicui magnae parvaeque personae fodrum persolvatur, vel concedatur; sed liceat per hoc praeceptum jam dicto Hieronymo episcopo suisque successoribus, sicut superius scriptum habetur, quiete et pacifice omnia praenominata castella, eorumque habitatores ad jam dictum episcopatum pertinentes, vel super terram ejus residentes, de omnibus fodris defendere, et protegere, omni contradictione remota. Si vero contigerit ut nos in eas [Col. 0281B] partes veniamus, ipse jam dictus Hieronymus episcopus, vel sui successores per se vel eorum missos fideles fodrum colligant, nobisque servitia secundum posse praeparent, eo videlicet ordine ut nullus dux, patriarcha, marchio, comes, vicecomes, sculdasius, gastaldio, nullaque nostri regni magna parvaque persona praedictum Hieronymum episcopum suosque successores de perdonatione et concessione fodrum subscriptorum castrorum inquietare, molestare, fatigare audeat vel praesumat. Si vero, quod non credimus, hoc nostrum praeceptum infringere tentaverit, sciat se compositurum auri purissimi libras quingentas, medietatem camerae nostrae, et medietatem praedicto Hieronymo [(155) 1Kb] episcopo suisque successoribus. Quod ut verius habeatur, manu propria [Col. 0281C] hanc paginam roborantes sigillo nostro jussimus insigniri.

Signum D Henrici + regis invictissimi.

Eberardus archicapellanus recognovit.

Datum XXX. . . Anno Dominicae incarnationis millesimo VIII, indict. VI, anno quinto [vero] D. Henrici regni [regis] VI. Actum Mulind. . . feliciter. Amen.



XLVI. S. Henricus Imperator Baldrico episcopo Leodicensi, et Baldrico comiti dat bannum bestiarum in silvis quas possidebant. (Anno 1008.)
[Miraeus, Opp. diplom., II, 53.]

[Col. 0282A] In nomine sanctae et individuae Trinitatis, HENRICUS divina favente clementia rex.

Notum sit omnibus nostris fidelibus, praesentibus scilicet et futuris qualiter nos, interventu atque petitione Heriberti [(156) 1Kb] Coloniensis archiepiscopi, bannum nostrum bestiarum Baldrico [(157) 1Kb] sanctae Leodicensis Ecclesiae praesuli, nec non Baldrico [(158) 1Kb] comiti, super eorum proprias silvas, quae sunt, inter illa duo flumina, quae ambo Nithe [(159) 1Kb] vocantur, et tertium quod Thila [(160) 1Kb] nominatur, sitae, et quae pertinent ad illas villas Heiste [(161) 1Kb] et Heisten, ac Badfride, nec non Maclines [(162) 1Kb] , nominatas, quod tamen totum Waverwald appellatur, in comitatu vero Gozilonis comitis, qui Antewerf [(163) 1Kb] dicitur, sitnm, perhanc nostram praeceptalem paginam concedimus atque largimur, [Col. 0282B] et de nostro jure in eorum jus ac dominium transfundimus: ea videlicet ratione ut, praescripti Baldrici de praenominato banno ejusque utilitate dehinc liberam habeant, quidquid sibi placuerit, potestatem faciendi, omnium hominum contradictione remota.

Et ut haec donationis nostrae auctoritas stabilis et inconvulsa omni permaneat tempore, hoc praeceptum inde conscriptum, manu propria corroborantes, sigillo nostro insigniri jussimus.

Signum domini Henrici regis invictissimi.

Eberhardus [(164) 1Kb] cancellarius, vice Willigisi archicapellani, recognovit. Datum pridie Idus Septembris, indictione sexta, anno Dominicae incarnationis millesimo octavo, anno vero domini Henrici secundi regnantis [Col. 0282C] septimo. Actum Treviris feliciter. Amen.



XLVII. Rex Henricus II donat monasterio Niederaltacensi ecclesiam parochialem in Mundraching cum decimis, et mansum ibidem, tres mansos in Siffenkofen, et molendinum in Mangolting. (Anno 1009, 6 April.)
[Ried, Cod. episc. Ratisbon., ex Mon. Boic. XI, 137.]

In nomine sanctae et individuae Trinitatis, HEINRICUS divina favente clementia rex.

Si Ecclesias Dei alicujus doni incremento ditare vel sublimare studuerimus, nobis id profuturum esse minime dubitamus. Quapropter noverit omnium Christi fidelium nostrorumque industria qualiter, ob remedium [Col. 0283A] animae nostrae et interventum dilecti abbatis nostri Godehardi, suum juge devotumque servitiam inspicientes, monasterio suo Altaha dicto, ad servitium et ad usum fratrum Deo ibidem servientium, in villa Mundrichinga dicta unam Ecclesiam cum dotali manso et duabus partibus decimationis ad eandem Ecclesiam pertinentibus, et in villa eadem alium mansum cum mancipiis Frudun et uxore ipsius et filiis eorum. In Siffinchoven autem tres mansos cum mancipiis in his habitantibus, in Mangoltingen vero superius molendinarium cum molendino, in pago Duonagouue, in comitatu vero Ruotberti comitis sitis, cum omnibus appendiciis sive utilitatibus quae dici aut nominari possunt, per hanc nostri praecepti paginam concedimus atque largimur, [Col. 0283B] et de nostro jure ac dominio in eorum jus ac dominium omnino transfundimus, ea quippe ratione ut, praedictus abbas suique successores una cum fratribus inibi Deo famulantibus de praenominato bono et ejus utensibilibus dehinc liberam potestatem ad communem usum fratrum, quicquid eis placuerit, faciendi, omnium hominum contradictione remota. Et ut haec nostrae donationis auctoritas stabilis et inconvulsa permaneat omni tempore, hoc praeceptum inde conscriptum manu propria roborantes sigilli nostri impressione insigniri jussimus.

Signum domni Heinrici, regis invictissimi. (Monogramma.)

Guntherus cancellarius vice Willigisi archicapellani recognovi.

[Col. 0283C] Data VIII Idus Aprilis, indictione VIII, anno ab incarnatione Domini 1009, anno vero domni Heinrici secundi regnantis octavo.

Actum Reganesburg feliciter. Amen.



XLVIII. Rex Henricus II donat monasterio prül prope Ratisbonam mansum regalem in villa Genstall. (Anno 1009, 20 Maii.)
[Ried, ubi supra, pag. 128.]

In nomine sanctae et individuae Trinitatis, HEINRICUS divina favente clementia rex.

Si Ecclesiarum Dei loca alicujus doni incremento sublimare studuerimus, nobis nostrique regni statui id proficere minime diffidimus. Quapropter omnium Christi fidelium, praesentium scilicet ac futurorum, [Col. 0283D] noverit universitas qualiter nos, divini amoris instinctu, pro remedio animae nostrae, ob interventum et petitionem Bonifacii, Prulensis abbatis, sibi suoque monasterio in honorem sancti Bartholomaei apostoli constructo atque dedicato unum regalem mansum, quem antea Waltrico concessum habuimus, in villa Genstall dicta, in pago Tunahgouue, in comitatu Ruperti situm, cum omnibus ejus appendiciis, viis et inviis, cultis et incultis, exitibus et reditibus, quaesitis sive inquirendis, seu cum omnibus utilitatibus quae quolibet modo dici aut scribi possunt, per hanc nostram regalem paginam concedimus atque largimur, et de nostro jure et dominio in ejus jus et dominium omnino transfundimus, ea videlicet ratione [Col. 0284A] ut, si quis Ratisponen. Ecclesiae episcopus, quod absit! idem monasterium destruere vel monachicam vitam inibi violare praesumpserit, praescriptus mansus iterum ad regales redeat manus; si autem firmum et inviolatum praescriptum monasterium permanserit, jam dictus abbas Bonifacius suique successores liberam potestatem habeant, exinde, quidquid eis placuerit, faciendi ad eorum utilitatem Ecclesiae, omni videlicet hominum contradictione remota. Et ut haec nostrae donationis auctoritas stabilis et inconvulsa ita permaneat, hoc praeceptum inde conscriptum manu propria corroboravimus et sigillo nostro insigniri jussimus.

Signum domni Heinrici regis invictissimi. (Monogramma.)

[Col. 0284B] Guntherus cancellarius vice Willigisi archicapellani recognovi.

Data XIII Kal. Junii, indict, VII, anno Dominicae incarnationis 1009, anno vero domni Hienrici regis secundi regnantis septimo.

Actum Ratisponae feliciter. Amen.



XLIX. Rex Henricus II donat Ecclesiae Bambergensi locum Lichtowa in pago Nordgov. situm. (Anno 1009, 2 Julii.)
[Ried, Codex episcop. Ratisb. 1, 129.]

In nomine sanctae et individuae Trinitatis, HEINRICUS divina favente clementia rex.

Dominicis non surdum praebentes auditum praeceptis [Col. 0284C] et deificis obtemperando suasionibus, quendam nostrae paternae haereditatis locum Babenberc dictum in sedem et culmen episcopatus proveximus, et romana auctoritate in honore sanctae Dei genitricis Mariae, sanctorumque apostolorum Petri et Pauli stabilivimus et corroboravimus, ut inibi nostrum nostrorumque parentum, et Ottonis tercii, videlicet imperatoris et antecessoris nostri, celebre nomen haberetur, et jugis pro omnibus orthodoxis hostia mactaretur. Proinde noverit omnium nostrorum fidelium tam praesens aetas, quam et futura posteritas, qualiter nos quendam nostrae proprietatis locum Lihtowa dictum, in pago Nortgowe et in comitatu Heinrici comitis situm, ad eandem supradictam episcopalem sedem, una cum omnibus ejus [Col. 0284D] appendiciis sive adhaerentibus, videlicet rebus mobilibus et immobilibus, ac caeteris omnibus, quae scribi aut appellari possunt quolibet modo, utilitatibus, hac nostra praeceptali pagina, prout firmius possumus, donamus atque proprietamus, omnium contradictione remota. Et ut haec nostrae auctoritatis traditio firma et inconvulsa permaneat, hanc paginam inde conscriptam sigilli nostri impressione manu propria roborantes jussimus insigniri.

Signum domni Heinrici secundi regis invictissimi. (Monogramma.)

Guntherus cancellarius vice Erchanbaldi archicancellarii recognovi.

Data VI. Non. Julii, indictione VIII, anno Dominicae [Col. 0285A] incarnationis 1009, anno vero domni Heinrici regn. IX. Actum Hingelenheim feliciter.


Sigillum majestat. intus impressum exstat.



L. S. Henrici praeceptum pro Ecclesia Cremonensi. (Anno 1009.)
[Ughelli, Italia sacra, IV, 594.]

In nomine sanctae et individuae Trinitatis, HENRICUS divina favente misericordia Francorum et Longobardorum rex.

Si sacrarum Dei Ecclesiarum miseriis et oppressionibus studuerimus subvenire, et nostrae majestatis sublevamen laboraverimus impendere, procul dubio regni nostri statum stabiliri, et aeternae remunerationis praemium nobis rependi non ambigimus. [Col. 0285B] Quapropter notum sit omnibus nostris fidelibus, tam praesentibus quam futuris, quod vir venerabilis Landulphus S. Cremonensis Ecclesiae episcopus, et per omnia noster fidelissimus, modestiae nostrae retulit quod quaedam abbatia suo episcopatui subdita, et in honore S. Laurentii dedicata, et juxta civitatem suam sita, a quodam abbate Lamperto nomine diminueretur in beneficium dando, et malas inscriptiones faciendo, et hac occasione victualia fratrum subtrahebantur, et sic orationes et eleemosynae, quae pro anima illius qui eam construxit, et pro animabus omnium Christianorum, fieri debebant, diminui videbantur. Cujus rei causa, dolore cordis tacti intrinsecus, quid inde fieret cogitare coepimus. Divina namque gratia inspirante, et dilectissimae [Col. 0285C] conjugis nostrae Chunicundae consilio saluberrimo interveniente, nostrae regalis auctoritatis praeceptum, quod inviolabile perpetualiter teneatur, fieri percepimus, ea videlicet ratione ut, tam praesens abbas quam futuri nullam potestatem deinceps habeant de rebus ad praedictam Abbatiam pertinentibus diminuere, neque in beneficium dando, nec commutationes, seu precarias, atque libellarias faciendo sine licentia praesentis episcopi, et successorum ejus, qui pro tempore fuerint. Si quis vero abbas contra hanc nostram auctoritatem et praeceptionem deinceps facere praesumpserit, scripta et investitura quae fecerit, irrita et vacua et sine robore permaneant, et abbas proprio honore et [Col. 0285D] dignitate privetur, et illi qui investituram aut aliquid scriptum suscipere praesumpserint, sciant se composituros auri optimi libras centum, medietatem camerae nostrae, et medietatem abbatiae, cui damnum et diminutionem inferre tentavit. Quod ut verius credatur, diligentiusque ab omnibus observetur, manu propria roborantes sigilli nostri impressione jussimus insigniri.

Signum. . . domini Henrici gloriosissimi et invictissimi regis.

Egilbertus cancellarius ad vicem Wilibisi episcopi et archicancellarii recognovi.

Datum VII Id. Octob., anno ab incarnatione Domini 1009, anno vero Henrici I regis VII.

Actum Maideburgh feliciter. Amen.



LI. Praeceptum Henrici II regis pro abbatia Classensi sancti Apollinaris. (Anno 1009, VII Kal. Maii.)
[Annal. Camaldul. I, 190, ex autographo Classensi.]
[Col. 0286A]

In nomine sanctae et individuae Trinitatis, HENRICUS divina favente clementia rex.

Si nostrorum fidelium petitionibus aures nostrae serenitatis accommodaverimus, promptiores ac devotiores eos in nostro obsequio fore nullatenus titubamus. Omnium sanctae Dei igitur Ecclesiae nostrorumque fidelium, praesentium scilicet ac futurorum, noverit sollertia, Bonum presbyterum et monachum atque abbatem Ravennatem monasterii sancti Apollinaris, quod asserunt fundatum dudum in civitate [Col. 0286B] cognominata Classis, nostrumque devotissimum fidelem, nostram in omnibus exorasse celsitudinem, quatenus pro Dei amore, animaeque nostrae perpetua salute, corroboraremus atque firmaremus et ex nostra benignissima largitione conderemus et deliberaremus in perpetuum confirmandam per haec nostri praecepti atque pragmatici scripti inviolabilem paginam omnes res et possessiones quascunque praefata Ecclesia praelibati monasterii quibuscunque cautionibus vel deliberationibus visum est possidere in integrum. Cujus sacris petitionibus justisque desideriis devote et libenter annuentes et assensum praebentes corroboramus atque confirmamus, et ex nostro jure et dominio in ejus jus et dominium transfundimus, videlicet quaecunque conjacent monasterii tam [Col. 0286C] in monarchia quamque per singula loca nostri regni. In comitatu Fonensi et Pensauriani seu Ariminensi, villam quae dicitur Sala cum suis appendiciis in integrum, et titulum Ecclesiae ipsius monasterii in latere parietis situm in honore sanctae Feliculae et sanctorum martyrum Marci et Marcelliani, et Ecclesiam sanctae Mariae Dei genitricis in praedicta villa et cortecella Salae, et ecclesiam sancti Martini, quae nominatur Aqualonga. Haec omnia in integrum cum omnibus suis pertinentiis et cohaerentiis atque sub jacentiis cui praetaxatae Salae cohaerentes undique sunt, a primo latere fluvius, qui dicitur Pisciatellus, secundo lateri Vedrita et Paverianus, tertio lateri limes, qui dicitur Arzer, percurrens' a Paveriano usque in stratellam, et rivus qui vocatur de Fabrica [Col. 0286D] desinens et derivans usque in mare, et ipsum littus maris quantulumcunque mihi pertinere videtur in integrum. Concedimus etiam Salam novam in integrum cum omnibus appendiciis suis, et quidquid regale est in Castancto et Bulgaria et Branchisi. Iterum concedimus ut liceat sibi, in civitate facere, quae dicitur Phono, posterulam in publico muro in loco illo ubi propriam terram infra et extra habeant, et juxta murum qui vocatur Dapenna, ecclesiam aedificare. Concedimus etiam praecipientesque statuimus ut nullus dux aut archiepiscopus, marchio, comes, vicecomes, sculdasius, gastaldio, aut aliquis publicus exactor in aliquibus praediis et possessionibus per quaecunque nostri regni loca conjacentibus [Col. 0287A] et residentibus, aut hominibus supra sedentibus vel inhabitantibus theloneum, aut aliquam publicam functionem per alicujus tituli districtionem audeat exigere vel exquirere, nec aliquam invasionem, vel diminorationem, ant temerariam praesumptionem quoquomodo agere vel inferre praesumendo pertentet. Si quis igitur hanc nostrae semper et ubique inviolandae cautionis, definitionis, deliberationis, et concessionis, et voluntariae distributionis paginam, quod absit! quoquomodo temerario ausu infringere conatus fuerit, sciat se compositurum centum libras auri aut mille [argenti], medietatem camerae nostrae, et medietatem praelibato monasterio sancti Apollinaris. Quod ut melius credatur, diligentiusque ab omnibus observetur, manu propria praesentem paginam roborantes [Col. 0287B] nostri sigilli impressione inferius insigniri jussimus.

Signum domni Heinrici regis invictissimi.

Eberhardus cancellarius vice Willigisi archicapellani recognovi.

Data VII Kalendas Maii, indictione septima, anno Dominicae incarnationis millesimo nono, anno vero domni Henrici secundi regnantis VII.

Actum Niven . . . . feliciter. Amen.



LII. S. Henrici privilegium Godehardo abbati concessum. (Anno 1009.)
[Ludewig, Script. rer. Germ., 333-34.]

In nomine sanctae et individuae Trinitatis, HEINRICUS divina favente clementia rex.

[Col. 0287C] Si Ecclesias Dei alicujus doni incremento ditare vel sublimare studuerimus, nobis id profuturum esse minime dubitamus. Quapropter noverit omnium Christi fidelium nostrorumque industria qualiter, ob remedium animae nostrae et interventum dilecti abbatis nostri Godehardi, suum juge devotumque servitium inspicientes, monasterio suo, Altaha dicto, ad servitium et ad usum fratrum Deo ibidem famulantium, in villa Mundrichinga dicta unam ecclesiam, cum dotali manso et duabus partibus decimationis ad eamdem ecclesiam pertinentibus, et in villa eadem alium mansum, cum mancipiis Frundun et uxore ipsius et filiis eorum; in Siffenchoven autem tres mansos cum mancipiis in his habitantibus; in Mangoltingen vero superius [Col. 0287D] molendinarium cum molendino, in pago Wonaulgowe, in comitatu vero Ruotberti comitis sitis, cum omnibus appenditiis sive utilitatibus quae dici aut nominari possunt, per hanc nostri praecepti paginam concedimus atque largimur. Et de nostro jure ac dominio in eorum jus ac dominium omnium transfundimus, ea quippe ratione ut, praedictus abbas suique successores, una cum fratribus inibi Deo famulantibus, de praenominato bono ejusque utensilibus dehinc liberam habeant potestatem, ad communem usum fratrum, quidquid eis libuerit faciendi, omnium hominum contradictione remota. Et ut haec auctoritas nostrae donationis stabilis et inconvulsa permaneat omni tempore, hoc praeceptum inde conscriptum [Col. 0288A] manu propria roborantes sigilli nostri impressione insigniri jussimus.

Data octavo Idus Aprilis, indict. VII, anno ab incarnatione Domini 1009, anno vero domini Heinrici secundi regnantis VIII. Actum Regenspurg. Amen.



LIII. S. Henrici privilegium pro eodem. (Anno codem.)
[Ludewig, ubi supra.]

In nomine sanctae et individuae Trinitatis, HEINRICUS divina favente clementia rex.

Si quid nos Ecclesias Dei, vel in eisdem servientes, de nostris ditare studuerimus, procul dubio immarcescibile praemium in futuro capessere credimus. Qua de re cunctis fidelibus nostris, praesentibus scilicet [Col. 0288B] et futuris, notum esse volumus qualiter nos, aeternae vitae desiderio inflammati, tam pro remedio animae nostrae quam parentum nostrorum, nec non et interventu dilectae (uxoris) contectalis nostrae Chunigundae, et pro dilectissimi Altahensis abbatis Godehardi gratissimo obsequio, eidem Ecclesiae cui ipse praeesse videtur, in usum monachorum inibi Deo famulantium, in comitatu Thiemonis praesidis, prope monasterium, in villa Helnigerimperk dicta, mercatum habenti; telonium tam viantium quam navigantium exigendi jus perpetuum per hoc regale praeceptum contulimus atque concessimus. Quod si qua persona eidem loco abstulerit, in futuro judicio examinanda erit. Et ut hac nostrae traditionis auctoritas stabilis et inconvulsa permaneat, [Col. 0288C] manu propria eam roborantes sigillari nostra imagine jussimus.

Data VII Idus Junii, indictione VII, anno Dominicae incarnationis 1009, anno vero domini Heinrici regis secundi regnantis VIII.

Actum Merseburg feliciter. Amen.



LIV. Ecclesiae Northwald, »sitae in eremo,« multa praedia confert. (Anno 1009.)
[Ludewig, ubi supra, p. 331-32.]

In nomine sanctae et individuae Trinitatis, HEINRICUS divina favente gratia rex.

Plantationis cujusque surculus trunco viridi imputatus, quanto saepiu saquis circumfusis irrigatur, tanto [Col. 0288D] citius, crescentibus [ramis] in arborem erigitur. Ecclesias igitur Dei comparationi eidem nos recompensantes, ubicunque locorum noviter plantatas, si bonis nostris aliquanto benignius adhibitis sublevamus, tanto eas citius in divina laude feliciter excrescere, tantoque nos firmius imperii nostri culmen stabilire fideliter confidimus.

Quapropter omnium Dei nostrique fidelium universitati notum volumus qualiter nos, ob interventum ac petitionem dilectae conjugis nostrae Chunigundae imperatricis augustae, et Brunonis Augustensis Ecclesiae praesulis, et caeterorum fidelium nostrorum, Eberhardi Ratisponensis, Bennonis Pataviensis episcoporum, ad Ecclesiam sitam in eremo, quae vocatur [Col. 0289A] Nortwald, a Guntherio monacho, et inibi primitus eremeticam vitam ducente, constructam, in honore victoriosissimae crucis sanctaeque Dei genitricis Mariae, nec non B. Joannis Baptistae, in usum fratrum ibi Deo sub regula S. Benedicti servientium; quidquid habuimus, a fonte aquae quae vocatur Leipfliusa, usque ad locum qui vocatur Swartawinchill, et inde usque ad montem qui vocatur Ekkirischbuch, et ita usque ad aquam quae vocatur Forchenbach, et inde ad Holerenberch, usque dum venias Plecentenstein, et inde ad Grachenbach, et sic ad fontem ipsius aquae, et ita per aquam quae dicitur Flinsbach, et hinc, ut subterminatum est, ad flumen Regin, et per descensum Regin fluminis usque in villam illam Piberach, quae duarum Piberach [Col. 0289B] media interfluit, et sic sursum per eamdem Piberach, usque ad locum qui est in monte Hanawich, et inde per decursum aquae quae vocatur Sebach, et sic inde, ut modo terminatum est, usque ad locum ubi Kelbirbach cadit in album Regin, usque in Aflaltresbach, et inde ad magnum lapidem qui ex orientali plaga prope stratam jacet quae Bavariam tendit, et sic per stratam usque ad nigrum Regin, et sursum per eumdem fluvium, ad locum ubi interfluit aqua Fladinz, et inde ad fontem ejusdem aquae, et ita usque ad Nauffinna, cum omnibus utensilibus, cum areis, aedificiis, agris, terris, cultis et incultis, pratis, pascuis, sylvis, venationibus, aquis, aquarumve decursibus, piscationibus, molis, molendinis, viis et inviis, exitibus et reditibus, [Col. 0289C] quaesitis et inquirendis, seu cum omni utilitate quae ullo modo inde provenire poterit, per hoc nostrum praeceptum, in proprium donavimus atque confirmavimus, ea videlicet ratione ut nemo ulterius, absque ejusdem cellae provisoris suorumque successorum licentia, potestatem habeat novalia faciendi, piscandi, aut nullo ingenio feras decipiendi, aut quamlibet potestatem, infra praescriptum terminum exercendi. Et ut haec donationis nostrae auctoritas stabilis atque inconvulsa omni permaneat aevo, hanc chartam, inde conscriptam, subtusque manu propria roboratam, sigilli nostri [jussimus] impressione insigniri.

Data VII Idus Junii, indict. VII, anno Domini 1009, anno vero domini Heinrici secundi VII.

[Col. 0289D] Actum Merseburg in Dei nomine feliciter.



LV. Rex Henricus II donat parthenoni Obermunster per ipsum a fundamento perfecto et in praesentia sua 17 Apr. consecrato quamdam sui juris curtem Salach. (Anno 1010, April. 17.)
[Ried, Cod. episcop. Ratisb. I, 130.]

In nomine sanctae et individuae Trinitatis, HEINRICUS divina favente clementia rex.

Si Ecclesiarum Dei loca alicujus doni incremento sublimare vel meliorare studuerimus, nobis nostrique regni statui id proficere minime diffidimus. Quapropter omnium Christi fidelium, praesentium scilicet ac futurorum, agnoscat industria qualiter nos, divini amoris instinctu, pro remedio animae [Col. 0290A] nostrae, ac senioris nostri, videlicet Ottonis imperatoris, dilectaeque conjugis nostrae Chunigundae reginae, seu parentum nostrorum, nec non et pro regni nostri, statu monasterio Ratisponensi, quod ibi vocatur Oberenmunester, in honore sanctae Dei Genitricis semperque Virginis Mariae dedicato, ipsa die qua illud, per nos a fundamento perfectum, in praesentia nostri XV Kal. Maii consecrari fecimus, quandam nostri juris curtem nomine Salaht, in comitatu Ruotperti comitis, in pago Duonochgowe cum omnibus suis pertinentiis seu appendiciis, villis, vicis, cum familiis utriusque sexus, areis, aedificiis, campis, pratis, pascuis, silvis, venationibus, aquis aquarumve decursibus, piscationibus, molendinis, exitibus et reditibus, viis et inviis, quaesitis [Col. 0290B] sive inquirendis, cum omnibus quae quolibet modo dici aut nominari possunt utilitatibus, per hanc nostram regalem paginam eidem monasterio ad usum et stipendia sanctimonialium inibi Deo famulantium integre concessimus atque tradidimus, et de nostro jure ac dominio in ejus jus et dominium omnino transfundimus, ea quippe ratione ut abbatissa Wicpurg, quae nunc praefato monasterio praeesse videtur, eique succedentes abbatissae de eadem proprietate, ad usum tamen monasterii et sanctimonialium ibidem Deo servientium, dehinc liberam habeant potestatem, quicquid eis placuerit faciendi, omnium hominum contradictione sive inquietudine remota. Et ut haec nostrae donationis seu confirmationis auctoritas stabilis et inconvulsa omni [Col. 0290C] permaneat tempore, hoc praeceptum inde conscriptum manu propria corroborantes atque confirmantes, sigilli nostri impressione insigniri jussimus.

Signum domni Heinrici regis invictissimi. (Monogramma.)

Guntherius cancellarius vice Willigisi archicapellani notavi.

Data XV Kal. Maii, indict. VIII, anno Dominicae nativitatis 1010, anno vero domni secundi Henrici regnantis VIII. Actum Regenesburg feliciter. Amen.

Sigillum majest. intus impressum magna ex parte fractum.



LVI. Henricus II rex praedium Tharissa Ecclesiae Bambergensi donat. (Anno 1010, 1 Junii.)
[Ussermann, Germania sacra III, Preuves, p. 16]
[Col. 0290D]

In nomine sanctae et individuae Trinitatis, HEINRICUS divina ordinante providentia rex.

Notum sit omnibus Christi fidelibus, praesentibus scilicet ac futuris, quia, postquam nos, divina inspirante gratia et Romana auctorante potentia omniumque nostri fidelium in medium consulente concordi sententia, nostrae proprietatis locum Bavenberc dictum in sedem et culmen episcopatus proveximus, consensu et petitione nobis dilectissimae conjugis Cunigundae videlicet reginae quoddam praedium, quod a modernis Tareisa, ab antiquioribus vero Sinthorishusun [Col. 0291A] est nuncupatum, in pago Volcfelt et in comitatu Tietmari comitis situm, ad eandem supradictam episcopalem sedem Bavenbere cum omnibus eorum appertinentiis, videlicet villis, vicis, ecclesiis, capellis, servis et ancillis, areis, aedificiis, terris cultis et incultis, viis, inviis, exitibus et reditibus, quaesitis vel inquirendis, silvis, saginis, venationibus, aquis, piscationibus, molis, molendinis, rebus mobilibus et immobilibus ac caeteris omnibus, quae rite scribi aut appellari possunt quolibet modo, utilitatibus hac nostrae auctoritatis praeceptali pagina prout firmius possumus, donamus, atque omnium contradictione remota proprietamus, praecipientes ut in Deo dilectus nobis saepe dictae sedis Eberhardus primus episcopus liberam dehinc habeat potestatem [Col. 0291B] suique successores, idem supradictum praedium cum omnibus suis appendiciis tenendi, possidendi, seu quidquid sibi libeat modis omnibus in usum episcopatus inde faciendi. Si quis igitur, quod absit! hujus nostrae donationis munificentiam destruere seu violare praesumit, in die judicii coram oculis Dei tormento inextinguibili luat. Quod ne fiat, sed haec nostra traditio perpetualiter inviolabilis permaneat, hanc chartam inde conscriptam manu propria roborantes sigilli nostri impressione insigniri jussimus.

Signum domini secundi Heinrici regis invictissimi.

Guntherius cancellarius vice Willigisi archicappellani [(165) 1Kb] notavi.

Data Kl. Junii indictione VIII, anno Dominicae incarnationis millesimo X, anno vero domni secundi [Col. 0291C] Heinrici regnantis VIII.

Actum Mogontiae feliciter. Amen.



LVII. S. Henrici privilegium pro ecclesia Altahensi (Anno 1011.)
[Ludewig, Script. rer. Germ., I, 335-36.]

In nomine sanctae et individuae Trinitatis, HEINRICUS divina favente clementia rex.

Si quid nos Ecclesias Dei, vel in eisdem servientes, de nostris ditare studuerimus, procul dubio immarcessibile praemium in futuro capessere credimus. Qua de re cunctis fidelibus nostris, praesentibus scilicet atque futuris, notum esse volumus qualiter nos, aeternae vitae desiderio inflammati, tam pro remedio animae nostrae quam parentum nostrorum, [Col. 0291D] nec non et interventu dilectae contectalis nostrae Chunegundae, et pro dilecti Altahensis Godehardi gratissimo obsequio, eidem Ecclesiae cui ipse praeesse videtur, in usum monachorum inibi Deo famulantium, in marcha et comitatu Heinrici marchionis, decem regales mansos, inter hos terminos suos, item in orientali plaga de illo vallo et duabus arboribus, vulgo Felevun dictis, subtus villam Abbatorf dictam, usque fluvium Danubii, et inde rursum in latitudine, usque in occidentalem plagam, ad terminum ministerii Sigimares Weride, in longitudine vero, de Danubio usque ad Wagreim ad [Col. 0292A] aquilonem terminantur, per hanc nostram praecepti paginam concedimus atque largimur, cum omnibus appendiciis ad eosdem pertinentiis, areis, aedificiis, terris cultis et incultis, pratis, pascuis, aquarumve decursibus, molendinis, piscationibus, venationibus, sylvis extirpatis, vel adhuc extirpandis, seu cum omnibus, quae dici aut nominari possunt, utensilibus, et de nostro jure ac dominio in ejus jus ac dominium omnino transfundimus. Ea quippe ratione ut praedictus abbas suique successores exinde liberam habeant potestatem tenendi, commutandi, vel quidquid eis in usum praedictorum fratrum agere libuerit. Et ut haec nostrae donationis auctoritas, omnium hominum contradictione remota, stabilis et firma constet, hanc chartam ex nostra jussione [Col. 0292B] conscriptam ac signatam, propria manu subtus firmavimus.

Data VII Kalend. Julii, indict. IX, anno Dominicae incarnationis 1011, anno vero domini Heinrici secundi regnantis X. Actum Regenspurg.



LVIII. S. Henrici imp. diploma datum pro monasterio Tegernseensi. (Anno 1011.)
[Pez, Cod. diplom. hist. epist., ex bibl. Tegerns.]

In nomine sanctae et inviduae Trinitatis, HENRICUS Divina favente clementia rex.

Cunctis nostris fidelibus notum esse volumus. praesentibus scilicet atque futuris, qualiter nos, ob animae nostrae nostrorumque parentum remedium, [Col. 0292C] aeternaeque vitae desiderium, interventu quoque dilecti nostri Godehardi, abbatis Altachensis, praedia quaedam cujusdam artificis Perengarii, quae ad monasterium S. Quirini M. ad Tegernsee pertinebant, eo quod idem servus ejusdem esset Ecclesiae, ab Imperatore Ottone, nostro antecessore in Francia et in Turingia sibi concessa in nostrum jus cambiendo recipimus: econtra vero ultra fluvium Ainzim in comitatu Henrici marchionis in opportuno loco juxta praedium ejusdem Ecclesiae, Creberbach dictum, in meridiana plaga interjacentis stratae publicae, quae Hochenstrassa vulgo nuncupatur, partem silvae, Enisiwalt dictae, hobas regales sexaginta ad supradictum coenobium Tegernsee in usum monachorum inibi Deo famulantium, per [Col. 0292D] hanc nostri praecepti paginam concedimus, et de nostro jure in jus ac dominium eorum, cum omnibus utensilibus quae ibi inveniri vel aptari possunt, prorsus transfundimus, et si ibi in integrum inventae non fuerint, in proximo loco nostro suppleantur, eo videlicet tenore ut illius loci abbates exinde liberam habeant potestatem in usum eorundem monachorum, quicquid eis inde faciendi placuerit, omnium hominum contradictione remota.

Et ut haec nostrae donationis auctoritas firma et stabilis constet, hanc chartam ex nostra jussione scriptam et signatam manu propria firmavimus.

[Col. 0293A] Guntherius cancellarius vice Erchambaldi archicapellani recognovi.

Data XIV Kal. Julii, indict. IX, anno Dominicae incarnationis 1011, anno vero domini Henrici II regnantis X. Actum Randesburae



LIX. S. Henrici diploma per quod integrum comitatum in pago Lobedengouve reliquis Ecclesiae Wormatiensis ditionibus adjicit. (Anno 1011.)
[Schannat, episcopatus Wormat., II, p. 38.]

In nomine sanctae et individuae Trinitatis, Heinricus divina ordinante providentia rex.

Omnium itaque sanctae Dei Ecclesiae utriusque sexus fidelium sub regni nostri ditione degentium, nosse volumus solertiam qualiter Burchardus, venerabilis [Col. 0293B] episcopus sanctae ecclesiae Wormatiensis, nobis in omnibus fidelissimus, dominationem nostram adiens rogavit ut fidelitatis variique laboris semper pro nostra dilectione impensi recordaremur. Cujus vero petitioni nos assensum praebentes, fideique sibi promissae memoriam tenentes, interventu scilicet ac petitione dilectae conjugis nostrae Cunigundae reginae, comitatum in pago Lobedengouve situm, cum omnibus sibi pertinentibus, per hanc nostram regalem paginam cessimus, et de nostro jure ac dominio in suae ditionis manum transmisimus, eo videlicet rationis tenore ut jam dictus episcopus de praedicto comitatu et ejus utilitatibus dehinc habeat potestatem fruendi, habendi, vel quidquid sibi placuerit faciendi, omnium hominum [Col. 0293C] contradictione remota. Quod ut verius credatur, diligentiusque observetur ab omnibus, propriis manibus roborantes, sigillo nostro insigniri jussimus.

Signum domini Heinrici regis invictissimi.

Guntherus cancellarius, ad vicem Erkambaldi archicapellani, notavi.

Data VII Idus Maii, indict. VIII, anno Dominicae incarnat. millesimo XI, anno vero domni secundi Heinrici X.

Actum Bavenberc feliciter. Amen.



LX. S. Henrici privilegium pro Ecclesia Paderbornensi. (Anno 1011.)
[Codex diplomaticus Hist. Westph., p. 61.]

[Col. 0293D] C. In nomine sanctae et individuae Trinitatis, HEINRICUS divina ordinante providentia rex.

Divinae pietatis clementia, quae nos ad culmen regiae majestatis perduxit, ad hoc voluit regnare ut ecclesiarum ordini firmando atque corroborando subveniamus; his autem maxime locis, quae ab antecessoribus nostris regibus imperatoribus fundata, sed jam peccatis exigentibus pene videbantur annullata. Quapropter omnium fidelium nostrorum praesentium scilicet ac futurorum industriae notum esse volumus qualiter, nos divini amoris instinctu, pro remedio animae nostrae seu parentum nostrorum, nec non et tertii Ottonis bonae memoriae imperatoris, dilectaeque conjugis nostrae Cunigundae reginae [Col. 0294A] interventu, atque Meginwerc sanctae Podrebronnensis Ecclesiae venerabilis episcopi rogatu, sibi sanctaeque suae Ecclesiae a Karolo magno imperatore olim fundatae, nostris vero temporibus incendium passae, in honore enim sanctae Dei genitricis semperque virginis Mariae et sancti Kiliani martiris Liboriique confessoris dedicatae, comitatum quem Hahold comes dum vixit tenuit, situm scilicet in locis Haverga, Limga, Thiatmalli, Aga, Patherga, Treveresga, Langaneka, Erpesfeld, Silbiki, Matfeld, Nihterga, Sinatfeld, Ballevan prope Spriada, Lambiki, Lession, Sewardeshusun, cum omni legalitate in proprium concedimus atque largimur per hanc nostram regalem paginam, eo videlicet rationis tenore ut praefatus episcopus Meginwerc suique successores praescriptae [Col. 0294B] ecclesiae praesidentes dehinc liberam habeant potestatem, de eodem comitatu ejusque utilitatibus quidquid eis placuerit faciendi, ad eorum tamen utilitatem ecclesiae, omni videlicet inquietudine remota. Et ut haec nostrae traditionis seu confirmationis auctoritas stabilis et inconvulsa omni habeatur tempore, hoc praeceptum inde conscriptum manu propria firmare curavimus, et sigillo nostro insigniri jussimus.

Signum domni Heinrici (L. M.) regis invictissimi.

Guntherius cancellarius ad vicem Erkambaldi archicapellani recognovi.

Datum IV Idus April., indictione IX, anno Dominicae incarnationis millesimo XImo. Anno vero domni secundi Henrici regnantis IX.

Actum Triburaregia villa feliciter. Amen.



LXI. Traditio Henrici regis. (Anno 1012.)
[Dronke, Cod. Diplom. Fuld. p. 343.]
[Col. 0294C]

In nomine sanctae et individuae Trinitatis, HEINRICUS divina favente clementia Romanorum rex.

Constat nos divina disponente gratia caeteris supereminere mortalibus, ideoque convenit ut, cujus praecellimus munere, ejus voluntati parere in omnibus studeamus; ideoque omnibus Christianae fidei cultoribus nostrisque fidelibus, tam praesentibus quam futuris, cupimus esse notum qualiter venerabilis abba Branthoh de monasterio sancti Bonefacii quod Fultha vocatur una cum monachis suis supplicavit [Col. 0294D] celsitudini nostrae ut homines Romano quondam imperio attinentes, qui super terras monasterii eorum commanent, quos olim divae memoriae domnus Lodewicus rex itemque dominus Ottho imperator, hujus nominis primus, contulerunt et confirmaverunt scholasticis monasterii Fuldensis et eorum successoribus pro pueris nutriendis et disciplinis scholasticis imbuendis ad cultum divinum uberius augmentandum: nos quoque ipsis ac monasterio eorum tradere et confirmare auctoritate regia dignaremur una cum provincia Sarowe dicta et quadam villa sita in Thuringia Holzhus nuncupata, quae eis quidam comes de Boemenia nomine Thacholf in testamento contulit, aput ipsos eligens sepulturam: insuper alia bona quae eis nostri antecessores imperatores reges [Col. 0295A] principes ac alii fideles infra Romanum imperium devotionis intuitu optulerunt. Nos igitur ob divinum amorem et ipsius sancti loci reverentiam omnia bona tam mobilia quam immobilia cum abbatiis, comiciis, centis, judiciis, theloneis, monetis, bannis, districtibus, wiltbannis, jurisdicionibus quibuscunque, quae idem Fulthense monasterium possidet infra regnum divinitus nobis datum, vel quae in futurum adipisci poterit Domino concedente, una cum hominibus imperii antedictis et cum omnibus super terras ipsorum residentibus, qui pro condicione sua ad fiscum regium censum solvere deberent, nec non et praedicti Thacholfi comitis testamentum ipsi abbati Branthoo ejusque successoribus et monasterio Fulthensi per hos apices serenitatis nostrae tradimus et auctoritate [Col. 0295B] regia in perpetuum confirmamus. Praeterea districtissime prohibemus ne missi nostri vel ballivi imperii aliquid tollant, rapiant vel invadant de suppellectili aut rebus abbatum decedentium, sed successori omnia reserventur: nec pro investitura, quae per sceptrum regium fieri debet, ab abbate de novo creato aliquid expetatur; sed sic omnia pro libertate ejusdem sancti loci taliter ordinentur ut ibidem cultus Domini perpetuo stare possit. Et ne quisquam hominum futuris temporibus contra hanc nostram traditionem seu confirmationem venire audeat, hos apices inde conscriptos manu propria roborantes sigillo nostro fecimus insigniri.

Signum domni Heinrici (M) regis invictissimi.

Erkanbaldus archicapellanus recognovi.

[Col. 0295C] Data XVII Kal. Januar. indictione XI, anno vero domni millesimo XII. Item anno domni Heinrici secundi regnantis XI. Actum Fultha monasterio in nomine Domini feliciter. Amen.



LXII. Traditio Heinrici regis de foresti Zunderenhart. (1012, 29 decemb.)
[Dronke, ubi supra.

In nomine sanctae et individuae Trinitatis, HEINRICUS divina favente clementia rex.

Si ecclesiarum Dei loca alicujus doni incremento sublimare vel meliorare studuerimus, nobis nostrique regni statui id proficere minime dubitamus. Quapropter omnium fidelium nostrorum, praesentium scilicet ac futurorum, industriae notum esse [Col. 0295D] volumus qualiter nos divini amoris instinctu, interventu quoque ac peticione Branthoy abbatis, quandam juris nostri regni forestim infra istos fines adjacentem hisque terminis praecinctam: de Biberaho scilicet usque ad Wolfeshart, ac inde recte transcurrendo Rodenmannum et Byochineberge usque ad Calbaho et Fliedenu; hinc autem ad Langenaho et Widenaho; hinc vero in Guncenaho et in Mosebrunnen, et inde sic recte transiendo loca Ufecreginfelt, Warmuntessneida, Iliwineshusun et Heribrahteshusun, necnon Slierefa deorsum in Slidesa, et sic per deorsum usque in Fuldam, sibi suaeque sanctae ecclesiae in honore Dei genitricis sanctique Bonifacii archiepiscopi et martyris consecratae ac constructae, [Col. 0296A] cum banno et cum suis omnibus pertinentiis, per hanc nostram regalem paginam in proprium concedimus atque largimur, et de nostro jure ac dominio in ejus jus et dominium omnino transfundimus, ea scilicet ratione ut praedictus abbas Brantho suique successores de praedicta foresti et ejus pertinentiis liberam dehinc potestatem habeant quicquid sibi inde placuerit faciendi, ad usum tamen ecclesiae, omnium hominum contradictione remota. Et ut haec nostrae traditionis auctoritas stabilis et inconvulsa per futura permaneat tempora, hoc praeceptum inde conscriptum manu propria corroborantes sigillo nostro insigniri jussimus.

Signum domni Heinrici (M) regis invictissimi.

Guntherius cancellarius vice Erchambaldi archicapellani [Col. 0296B] recognovi. (S)

Data IV Kal. Januarii, indictione X, anno Dominicae incarnationis millesimo XIII. Anno vero domni secundi Heinrici regnantis XI.

Actum Polida feliciter. Amen.



LXIII. Traditio Heinrici II regis de Lupence marca. (Anno 1012? 30 dec.)
[Dronke, ubi supra.]

In nomine sanctae et individuae Trinitatis, HEINRICUS, divina favente clementia Romanorum imperator augustus, omnibus fidelibus nostris praesentibus scilicet et futuris gratiam et salutem in Christo.

Notum esse volumus omnium catholicae fidei memoriae [Col. 0296C] qualiter, interventu ac peticione Chunigundae imperatricis augustae nostrae dilectae conjugis, per hanc nostri imperialis praecepti paginam concedimus sanctae Fuldensi ecclesiae et domno Bopponi abbati ejusque successoribus in perpetuum bannum nostrum super diversi generis feras inter fines et terminos Lupencemarcha quaquaversum eadem Lupencemarcha extenditur, ex consensu et voluntate Erkenbaldi Mogontinensis archiepiscopi necnon et Arnoldi abbatis Herfeldensis et Willehelmi comitis et fratris ejus Bopponis. Sigimari quoque advocati et omnium circa habitantium qui ibi juxta praedia habere noscuntur, eo vicelicet tenore quatenus eadem prae nominata, sancta scilicet Fuldensis ecclesia, nosterque fidelis Boppo ejusdem ecclesiae venerabilis abbas, [Col. 0296D] omnesque qui in praesenti Fuldensi ecclesia sibi pro futuris temporibus successuri sunt, infra praefatos fines forestandos hac nostra imperiali traditione talem pacem et securitatem amodo et deinceps de caeteris comprovincialibus et circum sedentibus obtineant, qualem haec eadem caeteraeque ecclesiae hactenus habere visae sunt, quae nostra sive praedecessorum nostrorum imperatorum videlicet et regum de hujusmodi forestibus forestandis praecepta susceperunt. Et ut haec banni nostri concessio stabilis semper et inconvulsa permaneat, hoc praeceptum inde conscriptum manu propria corroborantes sigilli nostri impressione jussimus insigniri et nominis nostri caractere confirmari.

[Col. 0297A] Signum Heinrici gloriosissimi imperatoris augusti.

Ego Guntherius cancellarius recognovi.

Datum III Kal. Januar.

Actum Fulde feliciter.

Notum sit omnibus fidelibus qualiter nos, cum ecclesia Fuldensi concambium facientes, dedimus sancto Bonifacio locum proprietatis nostrae in Lupence marcha, et recepimus alia loca, hoc est Wazerlosen et Eibingen.

Hi sunt autem fines et termini Lupence marcha: Truchenebach inde ad Steinenbrunnen, inde ad Birkinen solen, inde ad Holcbiberen, inde ad alterum Biberen, inde ad Hattenbach, inde ad Leingruben, inde ad Cumbelum, inde ad Lyopbergun, inde ad Horsuerzum, inde ad Brestinesbrunnen, inde ad [Col. 0297B] Hohen eihcholcen, inde ad Merenlinden, inde ad Habechental, inde Steininen strazen, inde ad Weidenbrunnen et Nazaha inferius ad Steinenbrunnen, inde ad Widinen solen, inde ad Marcsteinen, inde ad Neptale sursum et Neptale infra, inde ad Setensteten per capellam, de capella ad Hurselen, inde ad Ottereswag, inde ad Horwiden, inde ad Lachweige, inde Kabenbuhele, inde ad Wartbergen in fontem, inde ad Zugenturnen, inde ad Madungen, inde ad Gerwinessteinen, inde ad Alviges sol., inde ad Suarzbach, inde ad Alinde, et Alinde inferius ad Merrith, inde ad Liggenhoug, inde ad Drinhougen, inde ad Rotensolen, inde ad Gotdedah, inde ad Ahorne, inde ad Kubach, et de Kubach infra in Werraha, et de Werra [Col. 0297C] inferius in praedictum Truckenebach.



LXIV. Heinrici regis praeceptum, per quod Wormaticensem Ecclesiam [inter] et coenobium Laurisheimense controversiam, ratione Forestis Odenwalt dirimit. (Anno 1012.)
[Schannat, Episcopatus Wormat., II, 38.]

In nomine sanctae et individuae Trinitatis, HEINRICUS, divina ordinante clementia, rex.

Omni itaque sanctae Dei Ecclesiae fidelium in regno nostro degentium nosse volumus sollertiam quomodo vir venerabilis, et nobis in omnibus fidelis, Burchardus, Wormatiensis ecclesiae episcopus, dominationem nostram adiit sese reclamando, ob frequentem contentionem habitam inter suam Ecclesiam, et Laureshamensis ecclesiae abbatem, de [Col. 0297D] quibusdam utilitatibus quae sunt in pago Lobedungowe, eo quod praefatus abbas Wormatiensis Ecclesiae omne silvaticum in silva Odenwalt potestativa manu velit abdicare, suaeque per integrum vendicare. Ob hanc igitur altercationem nostrae excellentiae porrexit praeceptum Dagoberti famosissimi regis Francorum relegendum, in quo scriptum habetur qualiter ipse Dagobertus rex ad basilicam sancti Petri apostoli Wormatiae constructam tradidit castellum Ladinburg in pago Lobedungowe situm cum omnibus utensilibus illuc pertinentibus et omni silvatico in silva Odenwalt; ad hoc etiam nostris visibus obtulit praecepta successorum illius, videlicet Pipini, Karoli, Ludowici; Ottonis primi, clarissimorum scilicet [Col. 0298A] regum vel imperatorum Francorum, in quibus scriptum invenitur quomodo ipsi traditionem et confirmationem praescripti regis suis praeceptionibus a novo confirmarunt; sed pro rei firmitate precatus est nostram clementiam ut frequenti litigio finem statueremus. Cujus petitionibus, ob Dei amorem, ejusque fidele servitium libenter annuentes, Bopponem supradicti pagi comitem a culmine nostri imperii ad destruendam litem vetustam misimus, et ut Sigebodo Wormaticensis miles, et Wernerus Laureshamensis miles, nec non scabinei praenominati comitis, cum juramento marcam Lobedunburgensem, pro qua contenderunt, a marca quae respicit ad Epfenheim distinguerent, praecepimus. Isti sunt qui pro eadem marca juraverunt: Sibodo, Siguin, [Col. 0298B] Wazzo, Auduom, Reolfreging, item Siguin. Hartmann, Hetzel, Eskrih. Et istis terminis supradictas marcas distinxerunt. Hegisurum usque in Flichenbach, et sic usque in possessam Homathoni, et sic sursum possessam usque ad Enthelen Wichelstein, inde ad orientalem bornen, inde ad spumosum stagnum, et sic in Ulmenam; et inde usque ad intonen Egkam; inde a dunen Wichental, inde in orientalem Ulmenam, et sic usque ad Richeresvindam. Inde in Nevarum et sic Nevarum deorsum usque in Niwenheim, et in ea nihil speciale dixerunt, excepto Colegenberg et Forestem quae Eugizunforste nominatur. Quapropter hoc nostrae auctoritatis praeceptum eidem Ecclesiae fieri decrevimus, per quod jubemus ut praefato episcopo Burchardo, aut successoribus [Col. 0298C] suis, nullum impedimentum praedictis Ecclesiae facultatibus ab aliqua persona occurrat; et hoc adjicimus: si qui superbiendo istud pactum vel praeceptum violaverit, tres libras auri ad cameram nostram vel successoris nostri tribuat, et quod inceperit irritum habeatur. Et, ut haec auctoritas nostrae confirmationis firma stabilisque permaneat, annuli nostri impressione eam insigniri jussimus, manuque propria subtus annotavimus.

Guntherus cancellarius, ad vicem Erkanbaldi archicapellani recognovi.

Data XV Kalend. Septemb., anno incarnat. Dom. millesimo duodecimo, indictione decima, anno vero domini Heinrici secundi decimo.

[Col. 0298D] Actum Nerstein feliciter. Amen.



LXV. Abbatia Florinensis, quae est Benedictinorum in dioecesi Leodiensi, a Gerardo I Cameracensi et Atrebatensi episcopo fundata, confirmatur diplomate S. Henrici. (Anno 1012.)
[Miraeus, Opp. diplom., I, 675.]

(Initium deest.) Quapropter innotescimus omnibus Christifidelibus, et nostris, tam futuris quam praesentibus, quia Gerardus vir venerabilis in primis, noster capellanus, postea vero, Dei gratia annuente, et me dante, Cameracensis episcopus effectus, et fratres sui Godefridus, et Arnulfus, abbatiam quamdam in pago Lomacensi sitam pro salute animarum [Col. 0299A] suarum, et suorum parentum Florines [(166) 1Kb] construxerunt.

Quorum interventu ipsam abbatiam cum omnibus bonis ad eamdem pertinentibus, futuris et praesentibus, in nostro mundiburnio et tuitione perpetuo conservandam suscepimus.

Communi igitur fratrum assensu, hujus constructae ab eis abbatiae, Godefrido cessit advocatio.

Et ne aliqua inter ipsam et abbatiam suscitaretur altercatio, idem Godefridus jus advocationis, quod retinuit, in nostra praesentia sic exposuit. De singulis foris . . . . .

Si quis autem posterorum hujus advocationis ultra haec adversus ecclesiam quidquam molestum arroganter intulerit, Baldrico Leodicensium episcopo [Col. 0299B] nunc nobis assistenti, et successoribus ejus, ut nostra vigeat concessio, loco nostri ut judices et vindices arctius appareant, auctoritate potiore. . . . . Jubemus ergo publice, et in pleno colloquio, quatenus impensius labor non periret, sed securum et defensum maneret monasterium in honore beati Joannis Baptistae constructum; et inibi habitantes pro incolumitate nostra, et conjugis nostrae, et pro statu imperii nostri Dei clementiam jugiter exorarent, hoc nostrae auctoritatis praeceptum fieri decrevimus.

Haec sunt autem ingenuorum testium nomina:

Burchardus Wormaciae episcopus.

Heribertus Coloniensis archiepiscopus.

Deodoricus Metensis episcopus, frater Cunegundis imperatricis.

[Col. 0299C] Adelboldus Ultrajectensis episcopus.

Godefridus dux, etc.

Frater ejus Ethelo.

Otto dux Lotharingiae.

Albero dux Mosellanorum

Data decima septima Maii, anno Dominicae incarnationis millesimo duodecimo, indictione decima, concurrente secundo, epacta vicesima quarta, anno autem Henrici imperatoris undecimo.

Actum Leodiciifeliciter. Amen.



LXVI. Imperator Henricus donat Ecclesiae Bambergensi locum Irnsing in pago Kelesgowe et in comitatu Ottonis de Wittelspach situm. (Anno 1012, 1 Nov.)
[Ried, Cod. episc. Ratisb., I, 130.]
[Col. 0299D]

C. In nomine sanctae et individuae Trinitatis, HEINRICUS, divina favente clementia, Romanorum imperator Augustus.

Omnium Xpi nostrique fidelium noverit industria qualiter nos. ob remedium animae et per interventum nostrae dilectissimae conjugis Chunigundae imperatricis Augustae, quendam nostri juris locum Eringesingun [Col. 0300A] (Irnsing) dictum, in pago Kelesgowe et in comitatu Ottonis comitis situm, sanctae Babenbergensi ecclesiae in honorem beati Petri principis apostolorum et sancti Georgii martyris constructae et consecratae, cum omnibus appendiciis scilicet terris cultis et incultis, villis, vineis, agris, pratis, pascuis. aquis aquarumque decursibus, molendinis, areis, aedificiis, utriusque sexus mancipiis, exitibus et reditibus, et cum omnibus utilitatibus quae vel scribi vel nominari possunt, summo et liberali devotionis studio in proprium concedimus et donamus; ea videlicet condicione quatenus ejusdem supradictae sanctae Babenbergensis ecclesiae venerabilis episcopus Eberhardus suique successores deinceps liberam exinde habeant potestatem tenendi, possidendi, et quicquid [Col. 0300B] ad usum praedictae ecclesiae pertineat faciendi, omnium remoto contradictionis obstaculo. Si quis, quod absit! hujus nostrae donationis munificentiam destruere praesumat, inextinguibili tormento in die judicii luat; id ne fiat, sed ut hujus nostrae donationis auctoritas stabilis et inconvulsa permaneat, hoc praeceptum inde conscriptum propria manu corroborantes, sigilli nostri impressione jussimus insigniri.

Signum domni Heinrici invictissimi Romanorum imperatoris Augusti. (Monogramma.)

Guntherius cancellarius vice Erchanbaldi archicapellani recognovi.

Data Kal. Novembris, indict. III, anno Dominicae incarnationis 1012, anno vero domni Heinrici secundi [Col. 0300C] regnantis XII, imperii autem I.

Actum Merseburc feliciter. Amen.


Cum sigillo majestat.



LXVII. S. Henrici privilegium pro monasterio S. Benedicti Montis Casini. (Anno 1013.)
[Tosti, Storia della badia Casini, I, 249.]

In nomine sanctae et individuae Trinitatis, HEINRICUS, divina favente clementia, Romanorum imperator Augustus.

Oportet imperiali magnitudine praelatis Deo famulantium preces obaudire, et quod petierint, amore sanctorum quorum veneratione loca dicata sunt, ubi greges Dei, divina militatione, et exequi [Col. 0300D] procurant, libenter obtemperare, quaeque munera erga eadem loca, ad percipiendam divinam retributionem, conferre. Quanto studiosius hoc quis procurare contendit, tanto, ejus misericordia fultus, et praesentia facilius transilire, et aeternam beatitudinem facilius capessere promerebitur. Igitur cunctorum fidelium sanctae Dei Ecclesiae nostrorumque, praesentium videlicet ac futurorum, cognoscat soltertia [Col. 0301A] quia vir venerabilis abbas Atinulfus, eruditus regularibus disciplinis, et rector coenobii Sancti Benedicti, qui est situm in castro Casino, ubi ipse sui corporis sepulturae locum veneratione dicavit, cum cuncta congregatione quam in eodem loco sub regula almifici confessoris omnipotenti Deo Benedicti veraciter deservire cognovimus, per quos ipse venerabilis abbas pecientes (sic) celsitudinem nostram, ut ob honorem Dei et reverentiam ejusdem sancti loci, animaeque nostrae augmentum, nec non stabilitatem nostri regni, secundum praedecessorum nostrorum imperatorum praecepta, augustorum scilicet Caroli, Lotharii, Ottonis, per hoc nostrae auctoritatis imo confirmationis praeceptum circa ipsum venerabilem locum ea quae subter scripta decernunt [Col. 0301B] confirmare et corroborare dignaremur; omnes res et possessiones et mancipias et aldianas, cartulatos, vel offertos servos et ancillas, cum terris et vineis, silvis, montibus, planis, planitiebus, aquis aquarumque decursibus, atque piscariis posita infra fines Pandulphi principatus Capuano et Pandulphi Beneventano principi, cum universis pertinenciis quae esse videntur infra hos fines quae inferius declaramus, et quod antiquis temporibus possessus est. Incipiente a prima fine ab ipso Carnello et quomodo salit per ipsa contra usque in rivo sicco . . . . . (seguono i nomi di terre, chiese ed altre suggette alla badia) . . . . . in integrum, quibuscunque nostri regni finibus positi sunt, et quae ad eumdem venerabile monasterium beati Benedicti Christi [Col. 0301C] confessoris pervenerunt et possessae fuerunt, vel quolibet modo tenuerunt, per hanc nostrae confirmationis auctoritatem nostris futurisque temporibus abbates ipsius monasterii ipsius sancti Benedicti firmiter inviolabiliter teneat et possideat, ut facultas vel utilitas ipsius venerabilis monasterii exigerit; ita ut nullus judex, publice quislibet ex judiciali potestate in cellas et villas, aut agros, seu loca, sive reliquas possessiones supra scripti coenobii Sancti Benedicti quas moderno ipse in quibuscunque pagis et territoriis infra nostri regni ditione juste et legaliter possidet, vel quicquid et deinceps divina pietas ipsi sancto loco voluerit augere, ad causas audiendas vel fredi aut tributa exigendi, vel mansiones aut paratas [Col. 0301D] faciendas, vel servos, seu cartulatos vel offertos, et qui super terram ipsius monasterii resident nullatenus distringendos, nec ullas redhibitiones aut illicitas occasiones requirendas, nostris futurisque temporibus ingredi audeat, nec ea quae superius memorata sunt penitus exigere praesumat, sed liceat praesentem Altinulfus venerabilis abbas ejusque successores, una cum congregatione, ibidem Deo famulantem sub nostrae munitatis defensionis quietos ordine vivere et residere, et Deum pro nostra anima supplicare: et quidquid fiscus ex jure jam praefati monasterii pars publica sperare poterat, pro animae nostrae mercede luminaribus ipsi sanctissimo monasterio nostra maneat auctoritate [Col. 0302A] concessum. Nec non etiam a nobis adiit, atque confirmari placuit, ut ex omnibus rebus vel mancipiis ex ipso sancto monasterio pertinentibus cartulatis vel offertis, liberis atque servis ubi pars ipsius monasterii sancti citius valeat suam justitiam consequi: ita post facta inquisitione rem quem clamaverint per praedictos veraces homines jam praedicto pertinere sancto monasterio in palatio quorumcunque taliter respondere, aut de sacramento compelluntur. Si vero de servis aut ancillis, vel de quibuslibet rebus orta contentio fuerit, liceat monachis eidem sancti monasterii ipsos retinere quousque in nostram seu eorumdem successorum nostrorum praesentiam veniant, et ibidem coram nobis positis deliberentur. Quicunque [contra] hanc nostram imperialem [Col. 0302B] institutionem ire tentaverit, aut ea quae supra memorata incomprehensa sunt minime observare, quin fortasse violare aut dirumpere tentaverit, sciat se poena persolviturum auri optimi libras mille, medietatem camerae nostrae, et medietatem domno Atenulfo venerabili abbati, vel suisque successoribus, vel ecclesiae sancti Benedicti. Praecipimus etiam, ubicunque repertus fuerit ex rebus ipsius sancti monasterii, vel cellis illicitas atque damnosas seu inutiles quas scriptiones vel contumationes, evacuentur, vel ad ejus potestatem sancti Benedicti restituantur. Ut autem haec nostra imperialis praeceptio per futurum temporum firmiorem obtineat vigorem, manus nostras subter firmavimus, et annulo nostro sigillari jussimus (fortasse insigniri).

[Col. 0302C] Signum domni Heinrici serenissimi et invictissimi imperatoris Augusti.

Heinricus cancellarius vice Everardi episcopi et archicapellani recognovi.

Datum anno Dominicae incarnationis millesimo XIII, indictione XII, anno vero domni Heinrici imperatoris Augusti regnantis duodecimo, imperii ejus primo.

Actum Romae feliciter. Amen.



LXVIII. S. Henricus Ecclesiae Bergomensis, a Reginfredo episcopo male habitae, possessiones et privilegia confirmat. (Anno 1013.)
[Ughelli, Italia sacra, IV, 438.]
[Col. 0302D]

In nomine sanctae et individuae Trinitatis, HENRICUS, divina favente clementia, rex.

Congruit excellentiae nostrae venerabilia sanctorum loca intuitu pietatis respicere, atque ne inibi Deo servientes aliquam injuriam patiantur, solicita consideratione providere. Quocirca omnium sanctae Dei Ecclesiae, nostrorumque fidelium, praesentium scilicet ac futurorum, volumus pateat industriae qualiter Theoderulfus archidiaconus [pro] se, et pro caeteris omnibus eidem Ecclesiae servientibus praesentiam nostram tristissimi adierunt, et nunciantes nobis adversa quae de territoriis rebus canonicae suae a Reginfredo episcopo aliisque malis hominibus [Col. 0303A] passi fuerant, misericordiam nostram supplices oraverunt ut, propter remedium et salutem animae nostrae, universa praedia et res canonicae facultatis beatorum martyrum Alexandri atque Vincentii, duo scilicet mercata ab Adelberto reverendissimo pastore collata, et quaecunque alia sunt ab ipso donata: nec non et omnia, quae ab Azone venerando pontifice, seu caeteris viris Deum timentibus sunt concessa, secundum voluntatem donatorum, per auctoritatem nostrae defensionis et praecepti nostri paginam eis liceat obtinere. Quorum petitionibus, ut justum est, misericorditer annuentes, per hanc nostri praecepti paginam confirmamus et corroboramus eis, salvo honore episcopi, omnes res et facultates praedictae canonicae, sicut superius comprehensae sunt; eo videlicet ordine [Col. 0303B] ut amodo in antea, ad usum et utilitatem sanctae Ecclesiae servientium, tam ipsi quam et successores eorum habeant, teneant firmiterque possideant, omnium hominum contradictione et repetitione remota. Praecipientes itaque sancimus ut nullus dux, archiepiscopus, episcopus, marchio, comes, vicecomes, gastaldio, nec ullus reipublicae exactor, seu aliqua regni nostri magna parvaque persona praedictos canonicos, vel successores eorum, qui pro tempore ad praefata venerabilium sanctorum loca Deo servituri sunt, de suprascriptis rebus disvestire, molestare, vel inquietare praesumat. Si quis vero, quod futurum non credimus, hujus nostrae praeceptionis violator extiterit, sciat se compositurum libras centum auri optimi, medietatem scilicet camerae [Col. 0303C] nostrae, et memoratis canonicis vel eorum successoribus alteram. Quod ut verius credatur, diligentiusque ab omnibus observetur, hoc praeceptum inde conscriptum, manu propria confirmantes, sigilli nostri impressione jussimus insigniri.

Signum D. Henrici regis invictissimi.

Henricus vice Everardi episcopi et archicapellani recognovit.

Actum anno incarnationis Dominicae 1013, indictione undecima, anno vero domini Henrici regis secundi, regnantis XI.

Actum Magedeburch feliciter. Amen.



LXIX. S. Henricus Ecclesiae Paderbornensi curtem Berneshuson concedit. (Anno 1013.)
[Cod. diplom. Hist. Westph., p. 62.]
[Col. 0303D]

C. In nomine sanctae et individuae Trinitatis, HEINRICUS, divina favente clementia, rex.

Quoniam divinae dispositionis providentia nos ad summum reipublicae culmen regendum provexit et universitati multorum, quamvis merito inferiores, tamen eminentiore quadam nominis praerogativa praeesse disposuit, ejus, cujus misericordia sumus sublimati, in omnibus oportet obedire praeceptis, ut, utilitati subditorum providentes, quanto plus prae caeteris sub specie honoris ascendisse cernimur, tanto magis interius humiliati, his qui sub umbra regiminis deserviunt, debitum retributionis exhibendo, [Col. 0304A] familiari compassione condescendamus. Nam si, qualitates servientium nobis piae discrecionis intuitu examinantes, unicuique pro qualitate meritorum recompensare studuerimus, debitum persolvendo Dominicum praeceptum implemus, et excellentiam regiae dignitatis.

* Studere vidimus, quandam cortem nostrae proprietatis Berneshuson dictam, in pago Lisga, in comitatu Udonis sitam, quam ab Unewano Bremonense archiepiscopo donante per advocatum suum Udonem absque omni contradictione legitima traditione accepimus, sanctae Paderbrunnensi ecclesiae in honore sanctae Dei genitricis Mariae sanctorumque Kiliani martiris et Liborii confessoris consecratae, pro remedio animarum divae memoriae Ottonis imperatoris [Col. 0304B] tercii senioris scilicet nostri, omniumque parentum nostrorum, simul ac dilectissimae conjugis nostrae, et stabilitate regni, proprietario jure concedimus cum omnibus appertinentiis, rebus, territoriis, villis, mancipiis utriusque sexus, silvis, venationibus, aquis aquarumve decursibus, molendinis, piscationibus, viis et inviis, exitibus et reditibus, pratis et pascuis, et cum omnibus acquisitis vel inquirendis; ea ratione ut prenominatus episcopus ejusque successores liberam potestatem in ejusdem ecclesiae utilitatem vertendi habeant. Si quis autem in posterum, quod absit! prefatam ecclesiam inquietare contendat de eisdem prediis, perpetuo anathemate condemnetur. Insuper c libras auri optimi componat, dimidietatem regiae camerae, et reliquam [Col. 0304C] partem eidem ecclesiae quam inquietare presumpsit. Et, ut haec nostrae tradicionis auctoritas stabilis permaneat, hanc regalis precepti paginam conscribi ac, manu propria confirmantes, sigillo nostro jussimus insigniri.

Signum domni Heinrici secundi regis (L. M.) invictissimi.

Guntherius cancellarius vice Ercambaldi archicappellani . . .



LXX. S. Henricus Ecclesiae Paderbornensis privilegia et possessiones confirmat. (Anno 1014)
[Cod. diplom. Hist. Westph., pag 63.]

[Col. 0304D] In nomine sanctae et individuae Trinitatis, HEINRICUS, divina favente clementia, Romanorum imperator Augustus.

Quoniam divinae dipositionis providentia nos ad regendum tocius reipublicae monarchiam apostolica benedictione provexit, ante omnia autem hoc laborare debemus ut, qui coronam terreni imperii concessit, post emensum hujus vitae spacium ea etiam coronari permittat quae non auferatur in aeternum. Quod potissimum fieri decernimus, si loca ecclesiasticis obsequiis deputata nostra auctoritate corroborentur, ut omni exteriori inquietudine remota in tranquilitate permaneant, quatinus eorum precibus adjuvemur qui ibi die noctuque orationibus in Dei servicio vacare debentur, et quod per nos, utputo [Col. 0305A] consciencia trepidi, querere non praesumimus, sanctae Dei Ecclesiae servientium pia intercessione impetremus. Quapropter universitati fidelium nostrorum patere volumus qualiter Megenuvercus, Paterbrunnensis Ecclesiae venerabilis episcopus, pro ecclesiastica utilitate arduum laborem aggressus, nobiscum limina beatorum apostolorum Petri et Pauli pia intentione quaesivit, devote supplicaturus ut Ecclesia cui ipse pastorali cura praesidet, in primis apostolica, deinde nostra imperiali auctoritate corroboretur, pro eo maxime quia, quando ecclesia fuit concremata, omnia ejusdem ecclesiae praecepta atque privilegia incendio perierunt. Cujus peticioni, quia rationabilis videtur, gratuito adsentientes, quidquid eadem ecclesia per justiciam obtinere debet [Col. 0305B] antecessorum nostrorum vel nostra oblatione, caeterisque fidelibus ibi collatum in rebus, territoriis, vel in comitatibus ac districtu, vel quibuscumque utensilibus, ac quicquid ipse episcopus praedictus Megenuvercus de sua haereditate ibi contulit, vel aliunde per commutationem aut precariam legaliter adquisivit, denuo stabili dono concedimus et imperiali auctoritate confirmamus. Si quis autem nostrae confirmationis edictum ulterius aliqua presumptione infringere temptaverit, centum librarum auri ad nostrum pondus compositione multetur, ac dimidium camerae nostrae persolvat, reliquum vero eidem ecclesiae, quam temerarie inquietare praesumpsit. Et, ut haec confirmatio per successiones temporum stabilis et inconvulsa permaneat, hanc imperialis [Col. 0305C] praecepti paginam inde conscribi ac manu propria confirmantes sigillo nostro jussimus insigniri.

Signum domni Heinrici serenissimi et invictissimi imperatoris (L. M.).

Gunterius cancellarius vice Ercanbaldi archicapellani recognovi.

Data indictione XI, anno Dominicae incarnationis 1014, anno vero domni Heinrici secundi regnantis XII, imperii vero I.

Actum Papiae feliciter. Amen.



LXXI. Sanctus Henricus, Petro episcopo et abbati S. Michaelis in Porcariana, bona sua et jura confirmat, anno 1013, post profligatum Arduinum Italiae regni invasorem; vel certe anno 1014, ante Pascha, quo die acceptis a Romano pontifice imperii insignibus coepit esse imperator.
[Apud Acherium, Spicileg., III, 386, e veteri membrana archivi ecclesiae Bisuntinae].
[Col. 0305D]

In nomine sanctae et individuae Trinitatis, HENRICUS, divina favente clementia, rex.

Dum uniuscujusque regimen oportet rectitudinis moderari habenis, regalis culmen honoris tanto liberalius atque prolixius operam suae desudationis justitiae impendere debet, et maxime in statu catholicae Ecclesiae, quanto se videt a Domino divinitus sublimari. Proinde omnium sanctae Dei Ecclesiae nostrorumque praesentium ac futurorum fidelium comperiat solertia domnum Petrum, religiosum episcopum, et abbatem monasterii sancti Michaelis, [Col. 0306A] in loco Porcariana dicto constructi, nostrae pietatis clementiam et misericorditer adiisse, quatenus, ob aeternae remunerationis praemium, nostraeque animae remedium, jam dictum monasterium in cacumine montis situm nostra praeceptali auctoritate et stabilitate corroboraremus et confirmaremus. Cujusque sacris precibus, spe futuri emolumenti prospicientes atque faventes, propositum coenobium cum Alpibus et omnibus silvis, campis, aedificiis, caeterisque appendiciis per tria milliaria in circuitu ipsius ex omni parte positis, seu cum castello et corte de Clavasce, quam Ugo marchio ad eumdem sanctum et venerabilem locum pro suae animae remedio dedit et tradidit cum omnibus suis pertinentiis charta propriae donationis, atque Castaneto, Cacia, [Col. 0306B] Breteneso; Villarez quae dicitur Castello, Curtes, Maliasco, Sablonem, caeterisque rebus quas Arduinus marchio filius Otonis dedit ad monasterium jam praefatum, cum cellulis, et ecclesiis, et universis aliis rebus mobilibus et immobilibus, quae nunc habere videntur, et in sequenti ibidem Deus augere voluerit, praefato abbati et sanctae congregationi in eodem loco Deo famulanti, suisque successoribus nostra praeceptali corroboratione confirmamus atque (prout juste et legaliter possumus) stabilimus et corroboramus; eo videlicet ordine quo ipse abbas et congregatio sibi commissa, suorumque successores monasterium cum omni integritate intrinsecus et extrinsecus habeant, teneant firmiterque [Col. 0306C] possideant; nostra nostrorumque successorum, et omnium hominum semota inquietudine, et contradictione, seu diminoratione.

Concedimus insuper et largimur ipsius sancti loci congregationi habendi licentiam eligendi abbatem moribus probatum, praeceptis Christi et regula sancti Benedicti adornatum. Praecipientes igitur jubemus, et hac nostra praeceptali auctoritate sancimus ut nullus dux, archiepiscopus, episcopus, marchio, comes, vicecomes, sculdascius, gastaldio, nullaque nostri regni magna parvaque persona praedictum monasterium, aut abbates, seu congregationem inquietare, molestare, disvestire, aut fodrum tollere, seu legem facere, aut placitum tenere, nisi abbas ejusdem loci aut suis missis praesumat. [Col. 0306D] Si quis autem hujus nostrae corroborationis paginae violator exstiterit, sciat se compositurum auri optimi libras mille, medietatem camerae nostrae, et medietatem abbati suisque successoribus. Quod ut verius credatur, et nunc, et in posteris ab omnibus . . . . . . . et manu propria roborantes, sigilli nostri impressione jussimus insigniri.



LXXII. Henrici II imperatoris diploma pro monasterio S. Salvatoris Fontanae Taonis. (Anno 1014.)
[Zaccaria, bibliothecae Estensi praefectus, Anecdota medii aevi, pars III, pag. 218, ex archivo P. P. Vallumbrosanorum Pistoriensium.]

In nomine sanctae et individuae Trinitatis, HENRICUS, [Col. 0307A] divina largiente clementia, Romanorum imperator Augustus.

Justum et rationabile nobis videtur in venerabilia sanctorum Dei loca quae ab a bonis hominibus intuitu pietatis et spe alternae remunerationis conferuntur atque nostro juri et dominio traduntur, nostra auctoritate fieri jussimus. Quocirca omnium sanctae Dei Ecclesiae nostrorumque fidelium, praesentium scilicet et futurorum, volumus universitati pateat qualiter nos recepisse monasterium Sancti Salvatoris, quod est situm in Fontana Tanoni, quod Bonifacius marchio pro remedio animae suae sibi praedia, quod vocatur Cafadia Bonifacinga, proprietario jure eidem concessit, et villam quae vocatur Stazano cum omnibus suis pertinentiis, et in badio [Col. 0307B] omnia quae habuit, et sibi similiter condonavit, sub nostri mundi furdii tuitione recepimus haec et alia quae in antea Deo auxiliante acquirere potuerit, volumus ut sub nostra defensione quiete ac pacifice perpetuo permaneat sine molestatione alicujus. Quod vero praecipimus, et ab hac hora in antea nullus dux, marchio, episcopus, comes, vicecomes, gastaldio, sculdascio, decano seu aliqua nostri imperii magna parvaque persona audeat Joannem monachum abbatem qui ibi Deo servit, atque alios monachos, qui modo sunt aut pro tempore inibi Deo famulentur, disvestire, molestare aut inquietare praesumat sine legati judicio. Si quis igitur hujus nostri mundi burdii violator exstiterit, sciat se compositurum auri optimi libras centum, medietatem camerae nostrae, [Col. 0307C] et medietatem praefatum Joannem abbatem, atque fratribus, atque suis successoribus. Quod ut verius credatur diligentiusque ab omnibus observetur, sigillo nostro jussimus insigniri.

Heinricus cancellarius vice Everadi episcopi et archicancellarii recognovit.

Locus sigilli.

Datum anno Dominicae incarnationis 1014, indict. XII, anno domini Heinrici imperatoris Augusti regni XII, [(167) 1Kb] imperii ejus I.

Actum in Papiano feliciter. Amen.



LXXIII. Henricus II Germaniae rex Arimannis Mantuanis privilegia confirmat. (Anno 1014.)
[Muratori, Antiq. Ital., IV, 13.]
[Col. 0307D]

In nomine sanctae et individuae Trinitatis, HENRICUS, divina favente clementia, rex.

Omnium sanctorum Dei nostrorumque fidelium, praesentium scilicet ac futurorum, noverit sagacitatis industria qualiter nos, pro Dei amore, animaeque nostrae remedio, cunctos Arimannos in civitate Mantuae, sive in castro qui dicitur Portus, sive in vicoras quae nominantur Sancto Georgio, Cepada, Formigosa, seu et in comitatu Mantuano habitantes, [Col. 0308A] cum omni eorum haereditate, paterno vel materno jure, proprietate, communaliis, sive omnibus rebus quae ab eorum parentibus possessa fuerunt, et eorum acquisita sive acquirenda, nominative silva Armanore, Carpeneta, Succa, Septingenti, sive per caetera loca in comitatu Mantuanense rejacentibus, piscationibus, fluminibus et paludibus, sine aliquo scriptionis titulo, quod juste et legaliter eis pertinente, cum familiis utriusque sexus, servis et ancillis, libellariis, precariis, et cum omnibus rebus eorum mobilibus et immobilibus, per hujus nostri praecepti paginam, prout juste et legaliter possumus, concessimus et corroboramus, scilicet utrasque ripas fluminis Tartari, deinde sursum usque ad flumen Olei; de alia parte Fossa alta; de tertia parte ecclesia [Col. 0308B] Sancti Faustini in caput Variana, et inde seorsum usque in Agricia majore; ea videlicet ratione concedimus eis omnem teloneum et ripaticum, quod pro negotio exercent in Garda, et in Lasese, et in summo Lacu, vel in Brixiana, et in Ferraria, vel in Comaclu, et in Ravenna, ipsi, suisque filiis, ac hominibus qui illorum causam laborantes negotiantur, licentiam habeant potestative negotiandi per jam dictum Lacum absque omnium hominum contradictione, vel publica functione, vel alicujus telonei vel ripatici reddita. Praecipientes itaque jubemus ut nullus dux, episcopus, marchio, comes, vicemomes, gastaldio, sculdascio, decanus, vel aliqua nostri regni magna parvaque persona de hinc praefatos Arimannos de suis personis, sive etiam de omnibus [Col. 0308C] praedictis rebus iuquietare, disvestire, molestare, nullusque in eorum mansionibus eis invitis hospitium facere, vel ad aliquam publicam functionem, nisi ad eam quam sui antecessores secundum legem fecerunt, cogere, sine legali judicio facere praesumat. Si quis autem, quod futurum non credimus, contra hoc nostrum praeceptum insurgerit, aut illud infringere tentaverit, sciat se compositurum auri optimi libras mille, medietatem camerae nostrae, et medietatem praedictis Arimannis, in jam dicta Mantua civitate, sive in castro Portu, vel in comitatu Mantuano residentibus habitantibus. Quod ut verius credatur, et diligentius ab omnibus observetur, nostri sigilli impressione subter insigniri jussimus.

[Col. 0308D] Signum domini Henrici regis invictissimi.

Henricus cancellarius vice Everardi episcopi et archicapellani recognovi.

Datum anno Dominicae incarnationis 1014, indictione XII, anno vero domni Henrici regis secundi regnantis XII.

Actum Ravennae feliciter. Amen.



LXXIV. S. Henricus Ecclesiae Hamburgensis privilegia confirmat et auget. (Anno 1014.)
[Apud Lappenberg, Hamburgische Urkund., p. 64.]
[Col. 0309A]

In nomine sanctae et individuae Trinitatis, HEINRICUS, divina favente clementia, Romanorum imperator Augustus.

Si petitiones sacerdotum pias prona devotione ad effectum duxerimus, id procul dubio ad statum praesentis vitae et aeternae beatitudinis praemia capessenda nobis profuturum credimus. Quapropter omnium fidelium nostrorum praesentium et futurorum noverit industria qualiter vir venerabilis Unaco, Hammaburgensis Ecclesiae archipraesul, quem [Col. 0309B] nos eidem praefecimus, nostris obtutibus praesentari fecit praecepta beatae memoriae senioris et antecessoris Ottonis tertii, imperatoris Augusti, in quibus continebatur quomodo ipse, pro Dei amore, monasteriis in ejus episcopio consistentibus imperiali auctoritate libertatem et tuitionem concessisset, rogavitque celsitudinem nostram ut nos denuo nostra praeceptione eadem monasteria et omnia illuc pertinentia confirmaremus. Nos vero, ejus justae et rationabili petitioni assensum praebentes, dilectae contectalis nostrae, Chunigundae videlicet imperatricis Augustae, interventione, ad honorem sanctae Dei genitricis Mariae, cui locus ille Hammaburg est consecratus, eidem loco Hammaburgensi concedimus, caeterisque monasteriis ad hanc dioecesim pertinentibus, [Col. 0309C] id est Bremun, Buckiun, Ramaslaun, Birchsinun, Haeslinga, Ripesholt, quidquid senior et antecessor meus suique antecessores, reges videlicet et imperatores, eisdem monasteriis donando aut roborando concesserant; ea videlicet conditione ut semper sub tuitione nostra sint perpetualiter, cum omnibus pertinentiis suis, quaesitis vel inquirendis. Concedimus insuper praefato archiepiscopo ejusque successoribus licentiam construendi mercatum in loco Bremun nuncupato, in quo nunc archiepiscopatus consistit, cum banno et teloneo atque moneta publici ponderis et puri argenti, totumque quod inde ad fiscum nostrum pertinere dignoscitur, praelibatae Bremensi conferimus sedi. Quin etiam negotiatores, ejusdem incolas loci, nostrae tuitionis patrocinio [Col. 0309D] condonamus, praecipientes hoc imperialis auctoritatis praecepto, quo in omnibus tali tutela et jure potiantur, quali majorum videlicet civitatum institores per nostrum regnum potiri noscuntur, nemoque inibi aliquam sibi vindicet potestatem, nisi praefatae sedis archiepiscopus, et advocatus quem ipse elegerit. Ad haec imperiali edicto jubemus ut nullus dux, neque marchio vel comes, aut alia quaelibet judiciaria potestas in supradictorum monasteriorum hominibus, Hammaburg, Bremun, Buckiun, Ramaslaun, Birchsinun, Haeslinga, Ripesholt, vel in caeteris pertinentiis eorumdem aliquam potestatem sibi usurpet, seu in litis, colonis atque jamundlingis, vel eos aliquis capitis banno ob capitis furtum vel alio [Col. 0310A] aliquo banno constringat, aut aliquam justitiam cogat facere, nisi advocati archiepiscopi praenominatiquos ipse velit, et constituat advocatos. Ipsi vero advocati homines praefatos banno nostro constringant ad omnem justitiam faciendam. Et ut haec nostra donatio a Dei nostrique fidelibus verior esse credatur ac per successura tempora inconvulsa diligentius observetur, hanc chartam conscribi manuque nostra corroboratam sigilli nostri impressione insigniri jussimus.

Signum domni Heinrici secundi (M.) gloriosissimi imperatoris Augusti.

Guntherius cancellarius vice Gumbaldi archicapellani recognovi. (S.)

Data XII Kalendas Decembris, indictione XII, anno [Col. 0310B] Dominicae incarnationis 1014, anno autem domni Heinrici secundi regnantis XIII, imperii vero I.

Altstedi actum feliciter.



LXXV. S. Henricus Tarvisinae Ecclesiae privilegia confirmat. (Anno 1014.)
[Ughelli, Italia sacra, V, 508.]

In nomine sanctae et individuae Trinitatis, HEINRICUS, divina favente clementia, imperator Augustus.

Si, Ecclesiis devote famulantes, eis quae petierint contulerimus aeternae recompensationis praemium procul dubio accipere non ambigimus. Quapropter omnium sanctae Dei Ecclesiae fidelium nostrorumque, praesentium scilicet ac futurorum, agnoscat multitudo, Arnaldum sanctae Tarvisiensis venerabilem episcopum, interventu et petitione Egilberti Frisingensis [Col. 0310C] Ecclesiae antistitis, nostram imperialem implorasse celsitudinem quatenus, pro Dei amore nostraeque animae remedio, sibi suaeque Ecclesiae confirmare dignaremur per hoc nostrum praeceptum cuncta praecepta a nostris praedecessoribus constituta atque confirmata. Cujus dignis postulationibus assensum praebentes, et nostrorum antecessorum praecepta observantes, confirmamus et corroboramus sibi suaeque ecclesiae omnia praedecessorum nostrorumque regum vel imperatorum praecepta et ea quae in illis continentur, scilicet duas partes telonei et mercati de Tarvisiensi portu cum districtu et legali querela ceu et duas portiones publicae monetae nec non et teloneum praedictae civitatis interius et exterius sicut hactenus nostrae pervenit ditioni, tam de Christianis [Col. 0310D] quamque et Judaeis qui ibidem negotia exercere studuerint, in integrum praefatae Tarvisiensi ecclesiae confirmamus; etiam Sanctam Mariam cum castello Asylo et omnibus suis pertinentibus, ac monasterium Crespulinum seu abbatiam sancti Hilarii cum ecclesiastico districtu, nec non et decimas de bladino et ceresaria, et omnia alia quae per instrumenta chartarum a Deum timentibus praefatae sanctae ecclesiae donata et concessa esse noscuntur, etiam si imminente incendii periculo vel aliquo infortunio jam dicta ecclesia chartas vel aliquas scriptiones per negligentiam perdidit, confirmamus atque corroboramus illi per hoc nostrae auctoritatis praeceptum, ut ipsas res pontifex ipsius Ecclesiae teneat, ordinet [Col. 0311A] atque disponat cum omnibus suis rebus mobilibus et immobilibus remota omnium hominum contradictione vel molestatione. Si quis igitur nostrae confirmationis praeceptum nefario ausu infringere tentaverit, sciat se compositurum auri optimi libras centum, medietatem camerae nostrae, et medietatem praelibatae ecclesiae suisque rectoribus. Quod ut verius credatur diligentiusque observetur, manu propria roboratum sigillo nostro jussimus insigniri.

Signum domini Heinrici invictissimi imperatoris Augusti.

Gumherius cancellarius vice Harconbaldi archicapp. notavi.

. . . . . . Dominicae incarnationis 1014, ind. XI, anno domini Heinrici serenissimi imperatoris regni [Col. 0311B] XII, imperii vero I.

Actum in villa Dulceri . . . . .

Locus sigilli.



LXXVI. S. Henricus Petro episcopo Novariensi jura Ecclesiae suae restituit, ab Arduino marchione ablata. (Anno 1014.)
[Ughelli, Italia sacra, IV, 700.]

In nomime sanctae et individuae Trinitatis, HENRICUS, divina ordinante clementia, Romanorum imperator Augustus.

Dum fidelium petitionibus nostrae imperialis celsitudinis assensum praebuerimus, eos nostro servitio promptiores ac devotiores esse minime dubitamus. Quapropter cunctorum Ecclesiae catholicae fidelium, nostrorumque tam praesentium quam futurorum solertia [Col. 0311C] recognoscat Petrum, venerab. virum, sanctae Novariensis Ecclesiae episcopum, nostrorumque fidelem, qui nostrae fidelitatis causa multa sustinuit, famem videlicet, sitim, aestus et frigus, et insuper glaciosas rupes collesque satis asperos, nudis pedibus, persequentibus inimicis, fugiendo superavit, qui etiam nunc praesentialiter multa damna, Arduino devastante, recepit (nam ecclesiae illius sunt depraedatae, castra disrupta, domus eversae, vineae incisae, arbores decorticatae, insuper plebes ipsius et curtes ab Arduino pro beneficio suisque inimicis datae sunt), nostram imperialem adisse excellentiam, quatenus pro sui laboris compensatione, et suorum damnorum restauratione, quemdam comitatulum, qui in valle Ausula infra ipsius episcopatus parochiam [Col. 0311D] adjacere dignoscitur, praedictae ecclesiae Novariensi, cum omnibus functionibus quae de ipso comitatulo publicae parti pertinent, concederemus. Nec non etiam deprecatus est nos ut quamdam plebem sui episcopatus, quam olim malo ordine et injusta ratione sua perdidit ecclesia, quae sita est in villa quae nominatur Trecate, non adeo procul a civitate, curtem quoque quae Gravalona dicitur, quondam ipsius episcopi continentem, sed quae nunc injuste pervasa esse dignoscitur, suae Ecclesiae restitueremus. Itaque dignum est ut sui laboris praenominatus praesul retributionem a nobis suscipiat. Et quoniam justum est ut supra nominata plebs atque chors jam dicta suo restituatur episcopatui, et ut [Col. 0312A] alii nostri fideles, hoc cognoscentes, nostrae fidelitati amplius stabiliantur; ejus precibus annuentes, jam dictum comitatulum a nostro jure in ejus ecclesiae potestatem omnino transfundimus et perdonamus, et praefatam plebem atque chortem per hoc nostrae auctoritatis praeceptum jam supradictae Novariensi ecclesiae reddimus et concedimus cum omni districtu, et teloneis ac piscationibus quae in flumine Toxo sunt, in illis scilicet locis ubi ipsa Ecclesia ex utraque fluminis tenet parte, et cum venationibus, seu omnibus rebus quae ad publicam partem ex eodem comitatulo exigi possunt, cum capellis, domo, curtili, massaritiis, casis, sediminibus, campis, pratis, vineis, pascuis, silvis, stalariis, saletis, paludibus, aquis, aquarum decursibus, molendinis, [Col. 0312B] piscationibus, cultis et incultis, divisis et indivisis, terminis concessionis, piscariis, campariciis aliisque universis redhibitionibus, cum servis et ancillis, aldianibus et aldianis utriusque sexus, cum omnibus, quae dici aut vocari possunt, ad jam dictam plebem vel chortem pertinentibus vel respicientibus; nec non et portum de Bestamo eidem plebi pertinentem, quem gloriosissimus avunculus noster Otho Major supradictae sedi per praeceptum concessit: ita ut nullus marchio, comes, vicecomes, sculdatius ejus, seu quaelibet magna parvaque persona, homines jam dicti comitatus seu plebis vel chortis audeat distringere, aut infra ipsum comitatum aliquid praesumat exigere, vel paratas facere, nec ullas redhibitiones acquirere; sed liceat memorato [Col. 0312C] praesuli suisque successoribus, jam saepedictum comitatum cum supradicta plebe vel chorte tenere, et omnes homines ipsius comitatus sive ipsius plebis vel chortis per se vel suum legatum distringere, sicut per nos, vel nostrum missum distringendi essent, et omnia quae de ipso comitatu ad publicam partem pertinent vel inde exigi possunt, et praetaxatam plebem de Trecate, atque chortem de Gravalona cum omnibus suis appendiciis vel pertinentiis habeat, teneat firmiterque possideat tam ipse quam successores illius, qui, Deo favente, dispositionem ipsius sedis et cathedram suscepturi sunt, omni nostra nostrorumque successorum regum et imperatorum, omni hominum contradictione vel [Col. 0312D] diminutione remota. Si quis igitur hoc nostrae concessionis et confirmationis praeceptum nefarie ausu temerario violare praesumpserit, centum libras auri optimi componere cogatur, medietatem palatio nostro, et medietatem Novariensi ecclesiae ejusque rectori qui pro tempore inibi habetur. Et ut hoc verius credatur diligentiusque ab omnibus observetur, manu propria subter confirmantes, sigilli nostri impressione jussimus insigniri.

Signum D. Henrici serenissimi et invictissimi imperatoris Augusti.

Dat. anno incarnationis Dominicae 1014, indict XII, anno vero regni D. Henrici imperatoris Aug. XIII. imperii primo.

Actum Trucuianae feliciter. Amen.



LXXVII. S. Henricus Ecclesiae Savonensis possessiones confirmat et auget. (Anno 1014.)
[Ughelli, Italia sacra, IV, 732.]
[Col. 0313A]

In nomine sanctae et individuae Trinitatis, HENRICUS, divina favente clementia, Romanorum imperator semper Augustus.

Ad hoc nos divinae pietatis provisio ad imperiale decus provexit, et tantae potestatis culmine decoravit, ut erga divinum cultum sollicite, et circa Ecclesiae Christi munimen et custodiam atque auctoritatem simus semper pervigiles intenti. Idcirco omnium fidelium sanctae Dei Ecclesiae nostrorumque praesentium scilicet et futurorum noverit industria qualiter [Col. 0313B] Ardemanus, Savonensis episcopus, imperialibus nostris obtutibus praeceptum scilicet ac mundiburdium antecessorum nostrorum Othonum nobilissimorum imperatorum obtulit, quomodo ipsi praefatae Ecclesiae Savonae res, ac praedia immunitates contulerunt. Unde nos eorum confirmationes praeceptum scilicet ac mundiburdium considerantes, pro Dei amore nostraeque animae remedio, confirmamus, et firmiter in perpetuum corroboramus per hoc nostrum imperiale praeceptum, domum cum turri et curte et mansionibus, porta ripa ipsius castelli Savonensis, insuper lacum rotundum Cardeto, Manduculo de Callo, Cairo, Casale grasso, Eremana, Aqua Marcia, et terra de Ponte quanta ad sanctum Eugenium pertinent, Monte Curro valla in Aste, [Col. 0313C] tunicella una, plebem sancti Donati, plebem Melosinae, plebem sanctae Mariae in Gugada, et plebem Manarate, Sale, Monte Bar, Cario, Corgenio, Leone, Scrunito, Lavaniola quae dicitur Gausa sicca, Saliceto, Camariana, sanctae Julae, Viniale, Cinglo, Cruce ferie, Boile, Cairo, Deco, Salsole, Plana, et Bruvio, atque easdem curtes, plebes, proprietates cum decimationibus, et capellis, vineis, famulis utriusque sexus, terris, pratis, campis, pascuis, silvis, et cum omnibus curtis propriis vel decimationibus, redditibus, Aldemanio, Savonensi episcopo, et ejus successoribus omnino confirmamus. Praecipientes itaque jubemus ut nullus dux, marchio, comes, seu aliqua imperii nostri magna parvaque persona praedictam sedem Savonensem de praefatis [Col. 0313D] rebus disvestire aut molestare praesumat. Si quis hoc fecerit, centum libras auri componat, medietatem camerae nostrae, et medietatem praedicto Aldemano episcopo et successoribus. Quod ut verius credatur, hanc paginam manu propria corroborantes sigillari praecepimus.

Signum domini Henrici serenissimi et invictissimi imperat. Augusti.

Henricus canc. vice Everardi episcopi et archicapellani recognovit.

Datum anno incarnationis Dominicae millesimo decimo quarto, indict. XII, anno vero domini Henrici imperatoris Augusti regnantis V.

Actum Papiae feliciter. Amen.



LXXVIII. Henricus, intuitu Ardemani episcopi, Savonensium possessiones confirmat. (Anno 1014.)
[Ughelli, Italia sacra, IV, 734.]
[Col. 0314A]

In nomine sanctae et individuae Trinitatis, HENRICUS, divina favente clementia, Romanorum imperator Augustus.

Omnibus nostris fidelibus tam praesentibus quam futuris notum esse volumus qualiter, interventu Ardemani, episcopi Savonensis, nostri dilecti fidelis, concedimus et confirmamus ex nostra praeceptali auctoritate, corroboramus omnibus hominibus majoribus habitantibus in marchium Savonensi in castello omnes res et proprietates a Jugo Maris quam extra, [Col. 0314B] et villas libellarias, piscationes, venationes quae habere soliti sunt. Insuper etiam jubemus ut in his praescriptis confinibus castella non aedificentur, neque aliqua superimposita a marchionibus, vel a suis comitibus, vel vicecomitibus praedictis hominibus fiat, scilicet de fodro, de apprehensione hominum vel saltu domorum; qua propter commendamus et firmiter in perpetuum stabilimus ut nullus dux, marchio, episcopus, comes, vicecomes, gastaldio, venator, seu quaelibet nostri imperii magna parvaque persona praedictos homines habitantes in castello Savonae de praescriptis rebus inquietare vel molestare praesumat. Si quis igitur hoc nostrum imperiale praeceptum violare seu frangere tentaverit, sciat se compositurum mille libras auri optimi, medietatem [Col. 0314C] camerae nostrae, medietatem nobilioribus hominibus praescriptis habitantibus in castello Savonensi. Quod ut verius credatur et diligentius ab omnibus observetur, manu propria corroboravimus, nostro sigillo imperiali jussimus insigniri.

Signum domini Henrici serenissimi et invictissimi imp. Augusti.

Henricus cancell. vice Everardi episcopi et nostri capellani recognovit.

Datum anno Dominicae incarnationis 1014, ind. XII, anno V domini Henrici imp. Aug. regnantis XII, imperii ejus primo.

Actum in palatio Papiae feliciter.



LXXIX. S. Henrici privilegium pro monasterio SS. Petri, Laurentii et Columbani, »quod vocatur Bromiades.« (Anno 1014.)
[Ughelli, Italia sacra, 983.]
[Col. 0314D]

In nomine sanctae et individuae Trinitatis, HENRICUS, divina favente clementia, Romanorum imp. Augustus.

Si ad petitionem servorum Dei ecclesiasticas necessitates nostro relevamus juvamine atque imperiali tuemur munimine, id nobis et ad mortalem vitam temporaliter transigendam et ad aeternam feliciter obtinendam pro futuro fideliter credimus. Igitur notum sit omnibus fidelibus nostris, praesentibus scilicet et futuris, qualiter vir venerabilis Constantius abbas monasterii sanctorum Petri, Laurentii et Columbani, quod vocatur Bromiades, adiit [Col. 0315A] serenitatem culminis nostri, deprecans ut res ejusdem monasterii cum hominibus sibi subjectis sub immunitate nostrae defensionis consistere, et ab omni publica functione, et judiciaria exactione immune liberumque reddidissemus, cujus petitione, ob amorem dicti, et reverentiam B. Petri apostoli, Laurentii et Columbani, libenter assensum praebuimus, ac per hanc nostrae auctoritatis paginam secundum praecepta praedecessorum nostrorum regum videlicet et imperatorum, id est Caroli, Ludovici, Lotharii, Ugonis et trium Othonorum, decernimus ut omnes res praefati monasterii, cum cellulis, et hominibus sibi subjectis, sub nostrae defentionis munimine modis omnibus consistant. Denique confirmamus et corroboramus jam dicto monasterio omnes [Col. 0315B] res, chortes, villas, ecclesias, cellas, massaritias, et familias utriusque sexus, nec non primitias et decimationes cunctorum hominum terram ipsius abbatiae laborantium, sicut per privilegia Romanorum pontificum, seu per praecepta regum et imperatorum ibidem concessa et confirmata sunt, una cum terra quam habet in comitatu Mutinensi in loco et fundo qui vocatur Plagassano, cum capella S. Columbani inibi constructa, seu et emolumenta habet, atque in salsina. Et in comitatu Parmensi loco qui vocatur Caselle, et in Beneseto, et in Farigari, et Galemano, atque in Solignano. In comitatu quoque Voloterensi, chorticellam unam quae vocatur Frigesimum, cum omnibus suis pertinentiis sive in aliis quibuscunque comitatibus vel locis, simul cum casis, sediminibus, [Col. 0315C] campis, vineis, pratis, pascuis, silvis ac stallariis, aquis, aquarumque decursibus, molendinis, piscationibus, venationibus, montibus, vallibus, alpibus, planitiebus, rupis, rupinis, servis et ancillis, aldionibus, aldianis, mercatis, teloneis, cunctisque rebus ad praefatam abbatiam pertinentibus tam ea quae nunc habere videtur quamque ea quae deinceps divina pietas voluerit addere vel amplificare, sicut praedecessores nostri hoc idem monasterium semper tutaverunt, ita et nostra nos imperiali tuitione defensum atque munitum ab omnibus inimicis et invasoribus alienatum esse praecipimus. Statuentes ergo jubemus atque praecipimus ut nullus judex publicus, aut quilibet superioris ordinis reipublicae procurator ad causas judiciario more audiendas in [Col. 0315D] ecclesias, aut villas, seu reliquas possessiones, quas moderno tempore in quibuslibet provinciis aut territoriis imperii nostri juste et legaliter tenet, ingredi praesumat, nec feuda nec tributa, aut mansiones, aut teloneum, aut fidejussores tollere, aut homines tam ingenuos quam servos super terram ipsius monasterii commanentes distringere, nec ullas publicas functiones aut redhibitiones vel illicitas occasiones inquirere audeat; sed, remota omnium hominum contradictione et inquietudine, liceat memorato abbati suisque successoribus res praedicti monasterii, et hominibus ad se pertinentibus sub tuitionis nostrae defensione quieto ordine possidere, aut pro incolumitate nostra, seu statu imperii [Col. 0316A] nostri una cum clero et monachis sibi commissis Domini immensam clementiam jugiter exorare. Et ut haec auctoritas nostra futuris temporibus inviolabilem atque inconvulsam obtineat firmitatem, manu propria subter firmavimus, et annuli nostri impressione insigniri jussimus. Quam si quis violare praesumpserit, sciat se compositurum auri optimi libras centum, medietatem praedicto monasterio, cui violentiam intulit, et medietatem camerae nostrae, hac nostra inscriptione inconvulsa manente.

Signum + domini Henrici serenissimi et invictissimi imp. Augusti.

Henricus cancellarius vice Luitardi episcopi et archicancellarii recognovit.

Datum Nonas Maii, anno Dominicae incarnationis [Col. 0316B] 1014, indict. XII, anno vero domini Henrici imp. Augusti regnantis XII, imperii autem ejus I.

Actum Papiae in palatio Ticinense feliciter, in Dei nomine. Amen.



LXXX. S. Henrici praeceptum per quod Wormatiensem Ecclesiam adversus iniquas comitum provincialium impetitiones tuetur. (Anno 1014.)
[Schannat, Episcopatus Wormat., II, 40.]

In nomine sanctae et individuae Trinitatis, HEINRICUS, divina praeordinante clementia, imperator Augustus.

Si petionibus sacerdotum Dei, quod ad nostram notitiam de necessitatibus Ecclesiarum sibi commissarum [Col. 0316C] pertulerint, ad effectum perducimus, hoc nobis incunctanter, et ad temporalis regni statum, et ad aeternae beatitudinis incrementum proficere confidimus. Ideoque omnium Dei nostrique fidelium, praesentium scilicet et futurorum, noverit industria quomodo venerabilis vir Burchardus, sanctae Wormatiensis Ecclesiae episcopus, communi lamentatione pontificum et abbatum ejusdem provinciae, celsitudinem nostram adiit sese reclamando ob frequentem injuriam ac legem injustam, a comitibus nostris, familiae suae Ecclesiae toti, praesumptione impositam, ut quisquis ex eadem familia in furto, vel pugna, aut aliqua criminali causa culpabilis inventus fuisset, seu magna vel parva res esset, 60 solidos comiti semper componere debuisset; inter haec, [Col. 0316D] etiam praecepta immunitatis, quae Christianissimus Francorum rex Dagobertus Deo sanctisque suis apostolis Petro et Paulo primitus condonavit, visibus nostris relegenda praesentavit, in quibus scriptum est quomodo ipse Dagobertus constituit ut nullus comes aliquam in causis audiendis super eamdem familiam potestatem haberet; insuper confirmationes successorum illius: videlicet Pippini, Caroli, Ludovici, Arnolfi, Henrici, trium Ottonum, clarissimorum regum vel imperatorum, antecessorum nostrorum, nobis nostrisque fidelibus demonstravit, in quibus reperimus quod ipsi constitutionem praedicti regis Dagoberti suis praeceptionibus a novo confirmaverunt, et ne haec lex injusta ulterius procederet, [Col. 0317A] precatus est clementiam nostram ut insultantem comitum praesumptionem nostra dominatione coerceremus, remque suae ecclesiae nostra auctoritate denuo confirmaremus.

Cujus petitionibus ob divini cultus amorem, ejusque voluntariam servitutem, acquiescentes, hoc nostri culminis praeceptum eidem ecclesiae fieri decrevimus, per quod jubemus ut praefatus antistes Burchardus, ejusque successores, sicut a praenominatis regibus vel imperatoribus constitutum est et confirmatum, omnem rem suae ecclesiae quiete possideant, et comites nostri nullam familiae suae ecclesiae injuriam vel injustitiam poshac inferre praesumant. Praeterea, ob aeternae beatitudunis remunerationem, et beatorum Petri et Pauli venerationem, istud imperiale [Col. 0317B] praeceptum constituimus, hocque in sempiternum stabile firmumque praecipimus: ut, si quis deinceps ex familia Wormatiensis ecclesiae furtum vel pugnam aut ullam aliam criminalem causam in eadem familia perpetraverit, ad manus episcopi suo advocato componat; si autem extra familiam cum extraneo aliquo rixam habuerit, advocatus suus comiti pro eo justitiam faciat, et si alicui libero homini ullam injustitiam fecerit, vel cum eo pugnaverit, vel si extra familiam raptum aliquem peregerit, advocatus suus similiter pro eo justitiam faciat; si autem infra septa cujuslicet furtum aliquod commiserit, reddat quod abstulit, restituat, et insuper V solidos persolvat; si extra, iterum quod abstulit restituat, et insuper unam unciam tantummodo [Col. 0317C] componat, et nunquam majus vadimonium promereatur quam V solidos. Comites autem nullam penitus habeant potestatem super familiam praedictae Ecclesiae, nisi in legali placito, cum judicio scabinorum et juramento liberorum hominum, aliquis in ea fur esse convincatur; et si palam in furto deprehendatur, in compede comitis interea reservetur, donec scabinionum judicio, in suo placito juste dijudicetur: illos vero 60 solidos, quos usque nunc injusta et irrationabili lege receperant, omnino interdicimus, nisi in publicis civitatibus. Et si quis hujus confirmationis praecepta violaverit, vel nostrae constitutionis transgressor exstiterit, si liber est, III lib. auri ad nostram cameram persolvat, sin autem servus, corium et capillos amittat. Sed ut haec auctoritas [Col. 0317D] firma stabilisque in perpetuum maneat, manu propria subtus annotavimus, nostrique sigilli impressione consignare praecepimus.

Data V. Kal. Angusti, indict. XII, anno Dom. incarnationis 1014, anno vero domni Heinrici secundi regni XIII, imperii autem I.

Actum Mersfelt in Dei nomine feliciter.



LXXXI. Litterae S. Henrici quibus abbatiam de Schwarzach tradit possidendam Werenhario episcopo Argentinensi et successoribus ejus. (Anno 1014.)
[Gall. Christ., V, Instrum., 469.]

In nomine sanctae et individuae Trinitatis, HENRICUS, divina favente clementia, rex.

[Col. 0318A] Cum ex rationabili ordine omnipotentis Dei corporis humani forma eo modo sit condita ut quaelibet minora membra capiti sint subjecta, et ab eo veluti sub quodam duce regantur, non incongruum putavimus ad hanc imitationem, quasdam minores ecclesias in regno nostro subdere majoribus, et id voluntati regis regum nihil obstare arbitrati sumus, qui coelestes atque terrenos principatus miro ordine novit distinguere. Proinde nos etiam, qui ad tempus sub aeterno Rege electi sumus regnare, in primis pro amore Dei, ejusque genitricis, nec non pro assiduis petitionibus dilectae conjugis nostrae Cunegundae, atque fidis persuasionibus Hereberti Coloniensis archiepiscopi, et fratris sui Becelonis episcopi Wurceburgensis, et simul fratris nostri Brunonis Augustensis [Col. 0318B] consiliis, caeterorumque fidelium nostrorum rogatu et assensione, quin vero propter juge servitium Werenharii Argentinensis episcopi, quamdam abbatiam monachorum, quae dicitur Suazaha, sanctae Argentinensis ecclesiae in honore Dei Genitricis fundatae, in nostram nostrorumque successorum memoriam tradidimus perpetualiter possidendam, cum omnibus ad eamdem abbatiam legaliter pertinentibus, in quibuscunque provinciis, mobilibus et immobilibus, areis, aedificiis, servis, ancillis, terris cultis et incultis, agris, campis, pascuis sive compascuis, vineis vel vinetis, silvis, forestis, venationibus, aquis aquarumque decursibus, molendinis, piscationibus, viis et inviis, exitibus et reditibus, caeterisque utensilibus eo tenore quatenus [Col. 0318C] praefatus episcopus Verenharius suique successores liberam de eadem abbatia deinceps habeant potestatem absque omni personarum contradictione et molestatione possidendi, et in usus ecclesiae quidquid inde sibi libeat omnibus modis faciendi. Et ut haec nostrae traditionis auctoritas stabilis et inconvulsa permaneat, hanc praecepti nostri paginam regio more. . . . . et post conscriptam manu propria roborantes, sigilli nostri impressione insigniri jussimus.

Signum domini Henrici regis invictissimi.

Suncelinus cancellarius vice archicapellani Erchanboldi recognovi.

Data XVI Kal. Februarii, feria III, luna IV, anno [Col. 0318D] ab incarnatione Dominica 1014, indict. XII, anno vero domini Henrici regis XII.

Actum Papiae.



LXXXII S. Henrici sententia contra comites et marchiones Estenses, ipsius imperio obtemperare recusantes. (Anno 1014.)
[Lunig, Cod. diplom., I, 1523.]

In nomine sanctae et individuae Trinitatis, HENRICUS, favente divina clementia, Romanorum imperator Augustus.

Notum esse volumus universis sanctae Dei Ecclesiae fidelibus Ubertum comitem, filium Hildeprandi, Otbertum marchionem et filium ejus, et Albertum nepotem illius, postquam nos in regem et imperatorem [Col. 0319A] elegerunt, et post manus nobis datas et sacramenta nobis facta, cum Dei nostroque inimico Arduino regnum nostrum invasisse; rapinas, praedas, devastationes ubique fecisse; et, quod sine luctu non est dicendum, territoria et pertinentias omnium ecclesiarum miserabiliter bonis omnibus exspoliasse. Magnus dolor, nimius luctus, inaudita intus et foris desolatio! Si ergo ita destructis ecclesiis subevenitur, quod Deo placebit, nulli bonorum displicendum erit. Consilio ergo cum amicis Dei habito, scrutata et inventa est lex Longobardorum, quae ita jubet: »Si quis contra animam regis cogitaverit, aut consiliatus fuerit animae suae, incurrat periculum et res illius infiscentur.« Secundum igitur legem eorum, nostra propria sunt omnia bona ipsorum, quia manifestum [Col. 0319B] est ipsos contra nos non solum cogitasse aut consiliatos fuisse, sed etiam ausus nefarios et conatus impuros opere exercuisse, et publice bella contra nos praeparasse.

Quia ergo legibus eorum nostra sunt bona ipsorum, ecclesiae Sancti Cyri episcopi Ticinensis, quam ipsi in suis pertinentiis igne et rapinis vehementer devastaverunt, de praediis eorum partem dare volumus, ut sic vel in aliquo recompensatione facta tolerabilius illata valeat sustinere dispendia, donec Deo donante commoda sibi succrescant majora. Juste igitur et legaliter damus sibi de rebus Uberti filii Hildeprandi castellum de Cerreto et Vulparia, cum omnibus eorum adjacentiis ad jugera millia cum suo toto districtu; de rebus Uberti [lege Oberti] et [Col. 0319C] filiorum ejus, et Alberti nepotis ipsorum marchionis, quidquid habuisse visi sunt in Scadrampo prope castrum de Balbiano et in territorio sancti Martini in Strata et in Casale ad jugera quingenta: quatenus ecclesia beatissimi confessoris Domini Cyri, et pastor qui per tempora ibi fuerit, omnia quae supra nominata sunt, cum suis pertinentiis, aquis scilicet aquarumve decursibus, ripis, molendinis, piscationibus, terris cultis et incultis, silvis, cursibus, vadis, venationibus, stallareis, servis et ancillis, capellis, montibus et vallibus, rupibus et pratis, mercatis et districtibus, et cum omnibus quae nominari possunt, in aeternum jure proprietario habeat atque disponat, nostra, nostrorumque successorum et omnium hominum contradictione et molestatione et diminoratione [Col. 0319D] remota. Concedimus insuper Sancto Cyro patrono nostro districtum de Secema ad milliaria octo in omni parte in circuitu, sicut ad nostram partem pertinere videtur, pro pace et quiete ipsius Ecclesiae, remedio et salute animae nostrae, nostrorumque successorum regum et imperatorum. Si quis igitur contra hoc nostrum praeceptum, in aeternum Deo propitio valiturum, ire tentaverit, et ecclesiam beati Cyri vel pastorem suum disvestire vel in aliquo molestare de praedictis rebus praesumpserit, componat mille libras auri purissimi, medietatem sanctae Ticinensi Ecclesiae, et camerae nostrae alteram medietatem. Quod ut verius credatur, et ab omnibus inviolabiliter conservetur, hoc praeceptum manu nostra [Col. 0320A] firmavimus et nostro sigillo insigniri praecepimus.

Signum domini Henrici invictissimi imperatoris Augusti.

Henricus cancellarius vice Evrardi episcopi et archicapellani recognovit.

Factum anno incarnationis Dominicae 1013, indictione XII, anno vero domini Henrici imperatoris Augusti, regni XIII, imperii vero primo.

Actum Soleya.



LXXXIII. S. Henricus imperator donat abbatiae S. Michaelis praedia quaedam extra urbem Bambergensem sita. (Anno 1015.)
[Ludewig Script. rer. Germ., 1118.]

In nomine sanctae et individuae Trinitatis, HENRICUS, [Col. 0320B] divina favente clementia, secundus, Romanorum imperator Augustus.

Nosse volumus industriam Christifidelium, tam futurorum quam praesentium, quod imperiali sancimus edicto ut in praediis quae, divinae intuitu pietatis, ecclesiae S. Michaelis Bambergensis una cum dilecta conjuge nostra Cunegunda, pro nostrarum, eorumque quorum debitores sumus, remedio animarum, imperiali contulimus munificentia, tredecim videlicet principalis curtes, Ratelsdorf, Ezelkirchen, Rodeheim, Belbenhusen, Werde, Wofurte, Dorffling, Ebelsfeld, Leitterbach, Elsendorff, et circa Wederedam, Scheistein, Husen et Budensheim, cum omnibus villis attinentibus in praediis etiam ubicunque conquisitis vel conquirendis, dictae procuratores ecclesiae [Col. 0320C] locandi, instituendi, destituendi, ac in melius commutandi, mansos, feuda, areas, prata, vineas, silvas, caeteraque mobilia et immobilia, ad placitum sui abbatis ac praeceptoris, liberam habeant potestatem: quibus etiam placationes offensarum, satisfactionum vel emendas excessuum, vel inviarum in omnibus causis civilibus, tam in tribus placitis Maii, Autumni et Februarii, quam in omnibus plane negotiis, ab universis ecclesiae colonis volumus exhiberi. Caeterum si coloni in litibus causarum decidendis inter se dissentiunt, ad proximam curti marchiam eos pro sententiis ferendis statuimus habere recursum, si vero casus perplexus fuerit ac difficilis, ad caput claustri, id est abbatis praesentiam recurrant. Sicque abbas, majoribus et melioribus suae familiae [Col. 0320D] convocatis, ipsorum consilio quod justum est ordinet ac disponat. Debita officia aratrorum tribus vicibus in anno, ovorum in Pascha, caseorum in Pentecosten, pullorum in carnis privio, et hebdomadalia servitia dictae nostrae ecclesiae, ab omnibus, ut condecet, impendantur. Censum autem ultimum, per quem utique omissa vel neglecta supplentur servitia, jus videlicet capitale, a viris descendentibus optimum equum, vel, si equo carent, optimum caput pecoris, et a feminis induvias et exuvias transmitti ad ecclesiam ordinamus, ut cum famulis ecclesiae in divinis servitiis communionem plenariam consequantur. Hujus instituti auctoritas ut omni aevo stabilis inconvulsa permaneat, et inviolabiliter ab omnibus observetur, [Col. 0321A] hanc chartam inde conscriptam, sicut inferius apparet, sigilli nostri impressione jussimus insigniri.

Data Nonis Februariis, indictione XII, anno Dominicae incarnationis 1015, anno domini Henrici secundi regnantis decimo sexto, imperii autem quarto.

Actum Francofordiae feliciter. Amen.



LXXXIV. S. Henricus abbatiae S. Vitoni possessiones confirmat. (Anno 1015.)
[D. Calmet, Histoire de Lorraine, Preuves, p. 398.]

In nomine sanctae et individuae Trinitatis, HENRICUS, divina disponente clementia, imperator Augustus.

Celebre est, etc. Quare noverint omnes consecretales [Col. 0321B] palatii caeterique fideles nostri qualiter, per interventum Heymonis fidelis nostri, sanctae Virdunensis Ecclesiae episcopi, expetiti sumus ut res ecclesiae suae, antea per apostolicum privilegium, et per divae memoriae antecessoris nostri Ottonis praeceptum, ecclesiae et monasterio beati Petri collatas, ubi Berengarius beatae recordationis episcopus regulam beati Benedicti abbatis sacra devotione incoeptam, pro posse monachali, ordine decoravit, suisque successoribus perdonandam reliquit, per praeceptum confirmationis, uti imperatoribus et regibus decessoribus nostris moris fuerat; insuper, quae ipsi monasterio condonaverat, offerremus, nostraque astipulatione corroboraremus. Quod devote expostulatum est, et regali auctoritate concessum. Damus ergo [Col. 0321C] et in jus Ecclesiae jam dictae conferimus abbatiam ipsam quae S. Vitoni dicitur, cum omnibus ad se pertinentibus, etc. Dono Gerardi comitis ad S. Julianum mansum cum dimidio, et vineam, etc. Noster vero fidelis comes Godefridus quasdam res ad praefatum locum subnotatas dedit in villa quae Borbat nuncupatur, mansa XX cum ecclesia, etc. Hermannus quoque venerabilis comes in comitatu Bracbantinense in praedio quod Haslud vocatur, XXX eidem contulit mansa, etc. Comes etiam Lutardus in eodem monasterio monachus factus, dedit in pago Vaprensi in comitatu Decasteri praedium Balliodium, ecclesiam scilicet cum dote, et mansum indominicatum cum aliis XL, etc. Nos autem praedictae Ecclesiae pro remedio animae nostrae, et dilectissimae conjugis nostrae [Col. 0321D] Cunegundae, et pro commemoratione omnium parentum, quorum memoriae debitores existimus, dimidiam partem telonei, monetae, et totius debiti quod inde ad nostrum jus respicit in loco qui dicitur Mosomum, in proprium damus. Haec per interventum Herimanni comitis, cujus beneficium antea fuit, tradimus ac imperiali auctoritate corroboramus, etc.

Signum domini Henrici invictissimi imperatoris Augusti.

Gontherius cancellarius vice Herimbaldi archicancellarii recognovi.

Data anno Dominicae incarnationis 1015, anno vero domini Henrici II, regni XIV, imperii autem II.

Actum Noviomago.



LXXXV. Confirmatio jurium ac privilegiorum asceterii sacrarum virginum Lucensium S. Salvatoris, facta Alpergae abbatissae ab S. Henrico inter Augustos primo. (Anno 1015.)
[Muratori, Antiquit. Italic. tom. I, 1007.]
[Col. 0322A]

In nomine sanctae et individuae Trinitatis, HEINRICUS, divina favente clementia, Romanorum imperator Augustus.

Quidquid locis divino cultui mancipatis nostrae liberalitatis munere conferimus, id nobis ad aeternae retributionis remunerationem prodesse minime diffidimus. Cognoscat igitur omnium fidelium sanctae Dei Ecclesiae, seu nostrorum, praesentium scilicet futurorumque, solertia qualiter nos, interventu ac petitione Cunegundae imperatricis, nostraeque dilectae [Col. 0322B] conjugis, per hanc nostri praecepti paginam, prout juste et legaliter possumus, confirmamus et corroboramus monasterium Sancti Salvatoris, quod est infra muros urbis Lucae constructum, una cum abbatissa nomine Alperga, cum omnibus sanctaemoniales ibi Deo famulantibus, quomodo sunt, aut pro tempore Deo inibi famulantibus, cum omnibus eorum rebus et proprietatibus, scilicet et terris, vineis, pratis, pascuis, silvis, pascentes pascuationibus, ac omnia substantia quae idem locus meretur habere, confirmamus per nostrae augustalis potentiae [praeceptum], per quod monasterium illud, res habitas et adhuc in jure ipsius monasterii juste manentes, possint in futurum contineri. Statuimus ergo, ac per hoc nostrae confirmationis praeceptum, ut ab hinc et in futurum praefatum [Col. 0322C] monasterium, una cum rebus vel familiis inibi juste pertinentibus, vel quaecunque in antea per dationem religiosorum virorum seu devotarum feminarum collatum exstiterit, sub nostri praecepti confirmationem permaneat, et nullus quislibet de praedictis rebus, quas tunc tenere quiete ac legaliter videbantur, aliquam inquietudinem ullo unquam in tempore facere praesumat; sed per hanc nostram auctoritatem omnes res ipsius monasterii sint defensatae sub nostri praecepti confirmationem. Volumus etiam ut sub nostra immunitatem idem praedictum monasterium nostris et futuris temporibus existat una cum omnibus rebus ac familiis ad eum juste pertinentibus. Et si quando abbatissa obierit, de suis ipsis eligant, [Col. 0322D] quam bonae conversationis invenerint meliorem abbatissam. Praecipientes quoque jubemus et jubendo praecipimus ut nullus judex publicus, aut aliquis ex judiciaria potestate infra ipsum monasterium, seu ecclesias aut villas, aut agros, etc. Quod ut verius credatur, etc.

Signum domni Heinrici serenissimi invictissimi imperatoris Augusti.

Heinricus cancellarius vice Everardi episcopi et archicancellarii recognovit.

Datum anno Dominicae incarnationis 1015, indictione XII, anno domni Heinrici imperatoris Augusti regnantis XII, imperii ejus primo.

Actum in comitatu Pisano, in villa quae nuncupatur Fasiano, feliciter. Amen.

[Col. 0323A] Pendebat bulla, quae modo desideratur.



LXXXVI. S. Henrici praeceptum, quo Ecclesiae S. Alexandri Bergamensi restituit comitatum Alamanni, cujus Atto comes ecclesiam illam haeredem instituerat. (Anno 1015.)
[Ughelli, Italia sacra, IV, 439.]

In nomine sanctae et individuae Trinitatis, HENRICUS, divina favente clementia, Romanorum imperator Augustus.

Si ecclesiarum Dei aliquid supplementum tribuimus, inde nobis meritum fore non dubitamus. Quocirca sanctae Dei Ecclesiae nostrorumque fidelium, praesentium scilicet ac futurorum, volumus universitati pateat quatenus, amore Dei et beati Alexandri [Col. 0323B] martyris accensi, cujus adminiculo credimus bene valere perpetuo, auctoritatis nostrae praeceptum imperiale, prout juste et legaliter possumus, illi competenter concessimus et corroboramus, sicut olim credidimus per regalem investituram videlicet curtem Lemen, cum omnibus castellis sibi pertinentibus, videlicet Brivio et Lavello, sicut Atto comes et Ferlinda sua conjux episcopatui praefati Alexandri martyris per paginam testamenti tradidit, scilicet cum terris sibi pertinentibus, cum vineis, pratis, pascuis, silvis, molendinis, piscationibus, aquis aquarumque decursibus, nec non cum servis, et ancillis, aldiis, et aldianis. Statuimus ergo per hoc nostrae confirmationis praeceptum, sicut statuit praefatus comes et ejus conjux, ut abhinc et in futurum [Col. 0323C] episcopatum beati Alexandri martyris, qui Pergamum vocatur, habeat, teneat, firmiterque possideat absque omnium hominum contradictione remota. Quapropter praecipimus ut nullus dux, marchio, comes, archiepiscopus, episcopus, vicecomes, gastaldio, decano, aut aliqua nostri imperii magna parvaque persona praenominatum episcopatum beati Alexandri martyris, seu episcopum qui nunc est, aut alios qui ibidem pro tempore fuerint, audeat molestare, aut inquietare praesumat sine legali judicio. Si quis vero hujus nostri praecepti quandoque, quod non credimus, violator exstiterit, sciat se compositurum auri optimi libras mille, medietatem camerae nostrae, et medietatem praedicto episcopatui. Quod ut verius credatur, et diligentius ab omnibus [Col. 0323D] observetur, manu propria roborantes, sigilli nostri impressione jussimus insigniri.

Signum. . D. Henrici serenissimi et invictissimi imp. Augusti.

Dat. an. Dom. incarnat. 1015, an. D. Henrici imp. Aug. regnantis XII, imperii ejus primo.

Actum in comitatu Pisano, in villa quae dicitur Fasiona feliciter. Amen.



LXXXVII. S. Henricus Bernardo comiti Parmensi curtis Neronianae possessionem asserit. (Anno 1015.)
[Ughelli, Italia sacra, II, 161.]

In nomine sanctae et individuae Trinitatis, HENRICUS, [Col. 0324A] divina favente clementia, Romanorum imperator Augustus.

Quia divinae, etc. Quocirca fidelium nostrorum, praesentium scilicet et futurorum, universitati pateat quoniam, senioris nostri Othonis praedecessoris imperatoris cognoscentes hujus remunerationis fautricem gratiam, Bernardo Parmensi comiti fidelissimo nostro curtem Neironem, cum capellis, castris domnicatis, massaritiis, villis, et terris, omnibusque ad candem pertinentiis; curtem Rocham etiam et castrum de valle Visenerina cum omnibus ibi pertinentiis vel adjacentiis, et quod dici vel nominari possit, et sicut quondam Hugo Tusciae marchio per omnia tenuit, in integrum, per interventum et [Col. 0324B] petitionem Conigundae imperatricis Augustae conjugis nostrae donamus, concedimus atque largimur. Quoniam senior noster Otho imperator eam, quam praefati sumus, praedicto Bernardo comiti pro digno ejus servitio donavit, concessit, suoque imperiali jure in proprietarium jus et dominium tribuit et largitus est, nos quoque pro futuris temporibus amodo et deinceps donatione et concessione tribuimus et confirmamus, atque perpetua stabilitate corroboramus in integrum, sicut superius legitur, cum servis et ancillis, aldionibus, aldianis, montanis, planiciebus, montibus et collibus, rupibus, pascuis, silvis, aquis, piscationibus, cum usibus, aquarumque decursibus, molendinis, omnibusque ejusdem curtis utilitatibus: ea videlicet ratione ut ab hac [Col. 0324C] hora in antea praedictus Bernardus comes omnia supradicta ejusdem curtis habeat, teneat, firmiterque possideat ex nostra donatione, concessione, atque corrroboratione; habeatque liberam facultatem per hujus nostri praecepti paginam tam ipse Bernardus comes omnia superius deprehensa ejusdem curtis Neironis, quam sui haeredes et prohaeredes, vel cui dederit vel habenda statuerit, tenendi, possidendi, donandi, aut commutandi, sive quod animus ejus de ea decreverit faciendum [sic], omnium hominum regni imperiique nostri contradictione vel molestatione remota. Praecipientes itaque jubemus, ut nullus rex, marchio, episcopus, comes, vicecomes, seu quaelibet nostri imperii et regni magna parvaque persona, praedictum Bernardum comitem, ejusque [Col. 0324D] haeredes ac prohaeredes de supradictis rebus ejusdem curtis molestare, inquietare, vel disvestire praesumat. Si quis vero hujus nostrae donationis, etc.

Sign. D. Henrici gloriosissimi atque invi tiss. imp. Augusti.

Henricus episcopus et cancellarius vice Everardi episcopi et archicancellarii recognovit.

Anno Dom. incarn. 1015, indict. XIV, anno D. Henrici imperatoris Augusti regni XIV, imperii vero ejus II.

Actum Maresbuch feliciter. Amen.



LXXXVIII. S. Henricus ecclesiae Paderbornensi curtem Honstede donat. Anno 1015.
[Cod. diplom. Hist. Westph., pag. 64.]
[Col. 0325A]

C. In nomine sanctae et individuae Trinitatis, HEINRICUS, divina favente clementia, Romanorum imperator Augustus.

Necesse est ut cum res bona agitur, prius ejus . . . in corde vincatur. Ne, si a radice miserae intentionisprodeat, amaros nequiciae fructus producat. Ea propter non surdi auditores evangelicae Marthae, cujus more Meinwercus episcopus nobis frequenti ministerio satagit deservire, ob interventum Cunegundae imperatricis augustae, contectalis videlicet nostrae, nec non Everhardi [Col. 0325B] sanctae Babenbergensis sedis episcopi, sed Egilberti Frisingensis ecclesiae pontificis, sacrosanctae Patherbrunnensi ecclesiae in honore S. Mariae mundi dominae sanctique Kyliani martyris atque Lyborii confessoris Domini consecratae, curtem Honstede dictam cum omnibus pertinentiis, terris videlicet cultis et incultis, mancipiis utriusque sexus, molendinis, piscationibus, aquis aquarumve decursibus, quibus scilicet archiepiscopus Onwan eam possedit nobisque legaliter tradidit, in pago Rittiga, in comitatu Bernhardi comitis, perpetuo jure possidendam tradidimus. Et ut haec nostrae imperialis traditionis auctoritas firma et inconvulsa permaneat, sigilli nostri impressione hanc paginam manu propria corroborando super bullari jussimus.

[Col. 0325C] Signum domini Heinrici (L. M.) imperatoris invictissimi.

Gunterius concellarius vice Erchanbaldi archicapellani notavi.

Data XVIII Kal. Febr., anno Dominicae incarnationis mill. XV, indictione XIII, anno autem domni Heinrici secundi regnantis XIII, imperii vero primo.

Actum Mulinhusen feliciter. Amen.



LXXXIX. Concambium Heinrici II imperatoris cum Bobbone abbate. (Anno 1015, 11 Mai.)
[Dronke, Cod. diplom. Fuld., p. 346.]

In nomine sanctae et individuae Trinitatis, HEINRICUS, divina favente clementia, Romanorum imperator [Col. 0325D] Augustus.

Omnium fidelium nostrorum, praesentium scilicet ac futurorum, universitati pateat qualiter nobis quoddam concambium cum Bobbone Vultensi abbate, consensu ac collaudatione Bernhardi advocati sui, nec non monachorum, militum servorumque suorum facere placuit: accipientes ab eo in proprium duas cortes, Ratolfesdorf et Ezelenkyricha, cum cunctis earum pertinentiis, villis, utriusque sexus mancipiis, agris, campis, pratis, pascuis, silvis, venationibus, aquis aquarumque decursibus, molendinis, piscationibus, viis vel inviis, exitibus et reditibus, cultis et incultis, quaesitis seu inquirendis, sive cum omnibus quae quolibet modo dici aut nominari [Col. 0326A] possunt utilitatibus. Econtra praedicto abbati suaeque abbatiae in honorem sancti Bonifatii constructae duas nostrae proprietatis cortes, quarum una Waraha altera vero Bereskyez nuncupatur, cum cunctis earum pertinentiis, additis simul IV ministerialibus meis, Alwino et Rodolfo dapiferis, Folcoldo et Erkengero marescalcis meis, caeterisque utriusque sexus mancipiis, agris, campis, pratis, pascuis, silvi, venationibus, aquis aquarumque decursibus, molendinis, piscationibus, viis et inviis, exitibus et reditibus, cultis vel incultis, quaesitis seu inquirendis, sive cum omnibus quae quolibet modo dici aut nominari possunt utilitatibus, per hanc nostram imperialem paginam in proprium concedimus atque largimur, et de nostro jure ac dominio in ejus jus et dominium [Col. 0326B] omnino transfundimus: ea videlicet ratione ut praedictus abbas Bobbo suique successores ad praescriptae ecclesiae utilitatem de jam dictis cortibus earumque pertinentiis dehinc liberam habeant potestatem quicquid eis placuerit faciendi, omnium hominum contradictione remota. Et, ut haec nostri concambii sive donationis auctoritas stabilis et inconvulsa omni permaneat tempore, hoc imperiale praeceptum inde conscriptum manu propria corroborantes sigilli nostri inpressione insigniri jussimus.

Signum domni Heinrici serenissimi (M) et invictissimi imperatoris Augusti (S).

Guntherius cancellarius vice Erchanbaldi archicapellani recognovi.

Data V Idus Maias, anno Dominicae incarnationis [Col. 0326C] millesimo XV, indictione XII, anno vero domni Heinrici secundi regnantis XIII, imperii autem II.

Actum Chofunga feliciter. Amen.



XC. Imperator Henricus donat Ecclesiae Bamberg. duo loca Schwarzenfeld et Weilendorf in pago Nordgov. (Anno 1015, 17 April.)
[Ried, Cod. episcop. Ratisbon., I, 132.]

C. In nomine sanctae et individuae Trinitatis, HEINRICUS, divina favente clementia, Romanorum imperator Augustus.

Si venerabilia Ecclesiarum Dei loca alicujus doni commodo ditare sive meliorare studuerimus, nobis id regnique nostri statui proficere minime dubitamus. [Col. 0326D] Quapropter omnium Xpi nostrorumque fidelium noverit universitas qualiter nos, pro remedio animae nostrae parentumque nostrorum, Babenbergensi Ecclesiae, quam in episcopatus sedem sub honore beatae Dei genitricis Mariae sanctique Petri apostolorum principis ex nostra haereditate sublimando proveximus, interventu et peticione Eberhardi ejusdem Ecclesiae venerandi praesulis, quaedam nostrae proprietatis loca, nomine Swarzinvelt et Weilindorfin pago Nordgowa, et in comitatu Heinrici comitis cum omnibus pertinentiis eorum, terris cultis et incultis, mancipiis utriusque sexus, aedificiis, areis, silvis, venationibus, aquis aquarumve decursibus, molendinis, piscationibus, pascuis, pratis, exitibus et [Col. 0327A] reditibus, quaesitis et inquirendis, caeterisque omnibus, quae quolibet modo nominari possunt, utilitatibus Swarzinvelt pertinentibus per hanc nostram imperialem paginam concedimus atque largimur, et de nostro jure ac dominio in ejus jus atque dominium transfundimus: ea videlicet racione ut idem jam dictus Eberhardus episcopus suique successores liberam dehinc habeant potestatem, ad usum ecclesiae Babinpere, quicquid eis libuerit faciendi, omnium hominum regni nostri contradictione remota. Et, ut haec nostrae traditionis auctoritas per futuras successiones temporum stabilis et inconvulsa permaneat, hanc nostri praecepti paginam manu propria corroborantes, sigilii nostri impressione jussimus insigniri.

[Col. 0327B] Signum domni Heinrici serenissimi atque invictissimi Romanorum imperatoris Augusti. (Monogramma.)

Guntherius cancell. ad vicem Erchanbaldi archicapellani recognovi.

Data XV Kal. Maii, anno Dominicae incarnationis 1015, indictione XIV, anno vero domni Heinrici secundi regnantis XIV, imperii autem ipsius II

Actum Merseburg feliciter.

Cum sigillo majest.



XCI. S. Henricus Alberico episcopo Comensi curtem seu villam Barzanorum, olim Berengarii et Ugonis. Sigifredi comitis filiorum, et Caesareae majestati rebellium largitur. (Anno 1015.)
[Ughelli, Italia sacra, V, 282.]
[Col. 0327C]

In nomine Domini Dei, et Salvatoris nostri Jesu Christi, HENRICUS superna clementia Romanorum imperator Augustus.

Si petitionibus nostrorum fidelium nobisque debite famulantium aures nostrae pietatis inclinaverimus, promptiores eos fore in nostro servitio non dubitamus. Universitatem igitur omnium nobis obsequentium, praesentium scilicet et futurorum, nequaquam latere volumus quod Albericus S. Cumanae Ecclesiae venerabilis et noster dilectus episcopus nostrae pietatis celsitudinem adiit suppliciter postulans, et pro sempiterni retributoris amore, et salute animae nostrae, ejusque collato et conferendo servitio, nostroque imperio sublimando, eidem S. matrici ecclesiae ad honorem [Col. 0327D] Dei Genitricis et Virginis Mariae dicatae quandam curtem, cum omnibus suis pertinentiis, quae dicitur villa Branzanorum, quae fuit haereditas et proprietas filiorum comitis Sigifredi, Berengarii, Ugonis, concedere et donare dignaremur; quorum, quoniam in nos nimis offendentes contra nostrum imperium male tractaverunt, et perjuri atque rei in nostram majestatem publice exstiterunt, jure ac legaliter non solum haec, sed et omnia quae habuerunt, ad nostrum publicum devenerunt, unde sua omnia merito perdunt, qui se ipsos gratis perdiderunt, dum, fidei debitae obliviscentes, in nostra fidelitate minime duraverunt, et nostro inimico jurantes adhaeserunt. Hanc ergo postulationem dignam et ratam prospicientes, [Col. 0328A] et ullo [sic] modo negare volentes ipsius precibus libenter acquievimus. Concedentes atque confirmantes eidem Cumano venerabili et dilecto episcopo, omnibusque suis successoribus supradictam curtem Berzanorum nominatam, cum omnibus suis appendiciis, cum omnibus redditibus et exhibitionibus, et impensionibus, et functionibus, cum servis et ancillis, aldiis et aldiabus tam in montibus quam quae in planitie, terris cultis et incultis, vineis, campis, pascuis, silvis, mansis, massaritiis, aquis, aquarum decursibus, molendinis, casis, rebus omnibus mobilibus et immobilibus, et cum omnibus, quae adhuc dici vel nominari possunt, ad eamdem curtem pertinentibus, atque omnino in integrum largimur, et a nostro jure, et dominio, in jus et dominium, et proprietatem [Col. 0328B] praedictae sanctae ecclesiae transfundimus et delegamus: ut qui nunc praesens episcopus, omnesque sui successores potestatem habeant, jam dictam curtem, cum omnibus quae ad eam pertinent, tenere, possidere, commutare, sicut hactenus praelibatis perjuris visa sunt pertinere, et ipsi haereditates possederunt; et facient iidem episcopi de eadem curte, et omnibus quae deinde solvi possunt, quidquid sibi placuerit ad laudem et honorem Dei et S. Mariae ex nostra plenissima auctoritate. Jubentes ergo sancimus ut nostris vel futuris temporibus nullus dux, marchio, comes, vicecomes, nullaque magna vel parva persona, cujusque dignitatis aut ordinis, supra memoratum Albericum episcopum suosque successores de praedicta curte, cum omni [Col. 0328C] sua pertinentia, disvestire, inquietare, molestare, vel in aliquo minorare praesumat; sed liceat illis quiete et pacifice tenere, possidere firmiterque habere, remota omni contradictione. Si vero, quod minime creditur, contra hujus nostri praecepti statuta aliquis violator extiterit, sciat se certissime compositurum auri libras mille, unam partem camerae nostrae, alteram praenotato episcopo, suisque successoribus. Et ut hoc verius credatur, firmiusque ac inconvulsum ab omnibus observetur, manu propria confirmantes nostri nominis inscripto caractere . . . . . nostri sigilli impressione.

Signum dom. Henrici + gloriosissimi imperatoris semper Augusti.

Heinricus Parmensis episcopus et cancellarius [Col. 0328D] vice Everardi episcopi et archicancellarii recognovit.

Dat. IV Non. Octobr., an. Dominicae incarnationis 1015, ind. XIIII, regni vero D. Henrici imperatoris Augusti XIV, imperii autem ejus II.

Actum Meresburg feliciter. Amen.



XCII. Si Henricus Ecclesiae Paderbornensi praedia quaedam donat. (Anno 1016.)
[Cod. diplom. Hist. Westph., p. 7.]

C. In nomine sanctae et individuae Trinitatis, HEINRICUS Dei gratia Romanorum imperator Augustus.

Si ecclesiarum Dei sublimationibus omni studio [Col. 0329A] inservimus, aeternae retributionis praemia nobis affutura esse speramus. Quapropter omnium fidelium Christi, praesentium scilicet ac futurorum, noverit universitas qualiter Meinuverccus, sanctae Paterbrunnensis ecclesiae venerabilis episcopus, omnia praedia quae haereditario jure possederat matri suae Adalae contradidit. Dehinc ipsa cum manu mariti et advocati sui Balderici comitis, consensu etiam haeredum, eadem praedia potestative nobis donavit. At nos perpetuae beatitudinis spe, ac pia praefati episcopi dilectique nepotis nostri, qui se omniaque sua divino servicio mancipare gaudet, prece et devotione commoniti, praedia eadem legitime nobis tradita, inter quae principales cortes sunt istae, Immideshusun, Walmonthem, Havurlon, Hukilhem, [Col. 0329B] Mandelbiki, Golthbiki, Doddonhusun, Hokinneslevo, Wakereslevo, cum appertinentibus villis, mancipiis utriusque sexus, silvis, viis et inviis, exitibus et reditibus, molendinis, piscationibus, pascuis, venationibus, quaesitis et inquirendis, omnibusque utensilibus quae quolibet modo dici vel nominari possunt, sanctae Paterbrunnensi ecclesiae in honorem sanctae Dei genitricis Mariae sanctique Kiliani martiris ac beati Liborii confessoris constructae, per hanc imperialem paginam largimur, omnium hominum contradictione remota. Insuper etiam, imperiali auctoritate praecipimus ut nulla major minorve persona aliqua judiciaria potestate in eisdem praediis se intromittat, nisi advocatus quem ejusdem ecclesiae episcopus sibi eligat. Si quis autem, quod absit! [Col. 0329C] hoc nostrae donacionis praeceptum infringere ausus fuerit, centum libras auri persolvat, L eidem ecclesiae, et L nostrae camerae. Et ut haec nostrae largicionis auctoritas firma et inconvulsa permaneat, hoc praeceptum inde conscriptum manu propria corroborantes sigillo nostro jussimus insigniri.

Signum Heinrici Romanorum invictissimi (L. M.) imperatoris.

Guntherius cancellarius vice Ercambaldi archicapellani recognovit.

Data IV Idus Jan., indictione XIII, anno Dominicae incarnationis 1016, anno vero domni Heinrici secundi regnantis XIV, imperii autem II.

Actum Drodmannia feliciter. Amen.



XCIII. S. Henricus Ecclesiae Paderbornensi curtem Moronga largitur. (Anno 1016.)
[Cod. diplom. Hist. Westph., p. 72.]
[Col. 0329D]

C. In nomine sanctae et individuae Trinitatis, HEINRICUS divina favente clementia Romanorum imperator Augustus.

Ecclesias Christi ampliare servorumque ejus necessitatibus pie ac clementer subvenire imperialis promotionis ordo deposcit. Proinde fidelium Christi noverit industria qualiter, divino instinctu ammoniti, et interventu dilectissimae conjugis nostrae Cunigundae imperatricis Augustae, in id ipsum fraterna caritate collaborantibus Heriberto Coloniensi [Col. 0330A] archiepiscopo, Theoderico Mimegardevordensi, Adelbaldo Trajectensi, Theoderico Metensi, Wiggero Verdensi, Thietmaro Ossenbrugensi, Erico Havelbergensi, sanctae Patherburnensi ecclesiae in honorem sanctae Dei genitricis Mariae sanctique Kiliani martyris et sancti Liborii confessoris constructae, cui etiam Meinuverchus venerabilis episcopus praesidet, quandam nostram curtem Moronga dictam, in pago Morongano in comitatu Bennonis comitis sitam, quam nobis Unowanus Bremonensis archiepiscopus cum manu advocati sui Udonis tradidit, omnium hominum contradictione remota, pro remedio animae senioris nostri tercii Ottonis divae scilicet memoriae imperatoris Augusti, et incolumitate vitae nostrae praesentis ac spe futurae, per hanc imperialem [Col. 0330B] paginam concedimus atque largimur, cum omnibus appendiciis, areis, villis, pascuis, aquis aquarumve decursibus, piscationibus, molendinis, silvis, venationibus, cunctisque qualicunque modo nominari possint utensilibus, ea videlicet ratione ut praedictus Meinuverchus episcopus eandem curtem, quamdiu vivat, in usus proprios potestative possideat, post finem vero vitae suae ad vestitum canonicorum in eadem Deo sanctaeque genitrici ejus Mariae nec non beatis Kiliano ac Liborio servientium annuatim meliorandum pertineat. Si quis vero hanc nostram donationem infringere praesumpserit, centum libras auri persolvat, L eidem ecclesiae, L vero nostrae camerae. Et ut haec nostrae liberalitatis auctoritas stabilis et inconvulsa permaneat, hanc cartam [Col. 0330C] inde conscriptam manu propria roborantes, sigillo nostro jussimus insigniri.

Signum domni Heinrici imperatoris invictissimi.


(L. M.)

Guntherius cancellarius vice Erchanbaldi archicapellani recognovi.

Data IV Id. Januar., indictione XIII, anno Dominicae incarnationis 1016, anno vero domni Heinrici secundi regnantis XIV, imperii autem II.

Actum Drodmannia feliciter. Amen.



XCIV. Item curtem Berneshusen. (Anno eodem.)
[Ibid.]

[Col. 0330D] In nomine sanctae et individuae Trinitatis, HEINRICUS divina favente clementia Romanorum imperator Augustus.

Tribunal animae dilatamus, si ecclesias Christi cum sibi subjectis ampliamus. Qua de re fidelium Dei universitati pateat quod hac intentione. interventu dilectissimae contectalis nostrae Cunigundae imperatricis Augustae, nec non et Heriberti archiepiscopi Coloniensis, Adalbaldi Trajectensis, Theoderici Mimigardevurdensis, Theodorici Metensis, Wiggeri Verdensis, Thietmari Osenburgensis, Erici Havelbergensis, sanctae Paderburnensi ecclesiae, in honore sanctae Dei genitricis Mariae sanctique Kyliani martyris et sancti Liborii consecratae, cui etiam Meinuvercus venerandus episcopus praesidet, quandam [Col. 0331A] curtem nostrae proprietatis Berneshusen dictam, in pago Lisga in comitatu Udonis sitam, quam ab Unwano Bremonense archiepiscopo donante, et per advocatum suum Udonem legitima traditione accepimus, pro remedio animarum divae memoriae Ottonis imperatoris tercii, senioris scilicet nostri, et incolomitate vitae nostrae utriusque praesentis videlicet ac futurae, conjugisque nostrae dilectissimae, nec minus pro stabilitate regni, proprietario jure concedimus, cum omnibus appertinenciis, rebus territoriis, villis, mancipiis utriusque sexus, silvis, venationibus, aquis aquarumve decursibus, molendinis, piscationibus, viis et inviis, exitibus et reditibus, pratis et pascuis, et cum omnibus acquisitis vel inquirendis; ea ratione ut praenominatus episcopus ejusque [Col. 0331B] successores liberam potestatem in ejusdem ecclesiae utilitatem vertendi habeant. Si quis autem in posterum, quod absit! praefatam ecclesiam inquietare contendat de eisdem praediis, perpetuo anathemate condempnetur. Insuper C libras auri optimi componat, dimidietatem regiae camerae, et reliquam partem eidem ecclesiae quam inquietare praesumpsit. Et ut haec nostrae traditionis auctoritas stabilis et inconvulsa permaneat, hanc cartam inde conscriptam manu propria roborantes, sigillo nostro jussimus insigniri.

Signum domni Heinrici imperatoris Augusti (L. M.).

Guntherius cancellarius vice Erkenbaldi archicapellani recognovit.

Data XVI Kal. Febr. Indictione XIII, anno Domin. [Col. 0331C] incarn. 1016, anno vero domni Heinrici secundi regnantis XIV, imperii autem secundo. Actum Drodmanniae.



XCV. Item possessiones Haholdi comitis defuncti. (Anno eodem.)
[Ibid., p. 73.]

In nomine sanctae et individuae Trinitatis, HEINRICUS Dei gracia Romanorum imperator Augustus.

Divinae pietatis clemencia, quae nos ad culmen imperialis majestatis perduxit, ad hoc voluit regnare, ut ecclesiarum ordini firmando atque corroborando subveniamus, hiis autem maxime locis, quae ab antecessoribus nostris regibus vel imperatoribus fundata, sed jam peccatis exigentibus pene videbantur [Col. 0331D] annullata. Quapropter omnium fidelium nostrorum praesentium scilicet ac futurorum industriae notum esse volumus qualiter nos, divini amoris instinctu, pro remedio animae nostrae seu parentum nostrorum, nec non et tercii Ottonis bonae memoriae imperatoris, dilectaeque conjugis nostrae Cunigundae imperatricis Augustae interventu, atque Meginuverc sanctae Padrebronnensis ecclesiae venerabilis episcopi rogatu, sibi sanctaeque suae ecclesiae a Karolo magno imperatore olim fundatae, nostris vero temporibus incendium passae, in honore enim sanctae Dei genitricis semperque virginis Mariae et sancti Kiliani martiris Liboriique confessoris dedicatae, comitatum quem Hahold comes dum vixit tenuit, situm scilicet [Col. 0332A] in locis Haverga, Limga, Thiatmalli, Aga, Patherga, Treveresga, Langaneka, Erpesfeld, Silbike, Matfelt, Nihterga, Sinatfelt, Ballevan prope Spriada, Bambiki, Gession, Seuvardeshuson, cum omni legalitate in proprium concedimus atque largimur per hanc nostram imperialem paginam, eo videlicet racionis tenore ut praefatus episcopus Meginuverc suique successores praescriptae ecclesiae praesidentes dehinc liberam habeant potestatem de eodem comitatu ejusque utilitatibus quicquid eis placuerit faciendi ad eorum tamen utilitatem ecclesiae, omnium videlicet inquietudine remota. Et ut haec nostrae tradicionis seu confirmacionis auctoritas stabilis et inconcussa omni habeatur tempore, hoc praeceptum inde conscriptum manu propria firmare curavimus, [Col. 0332B] et sigillo nostro insignire jussimus.

Signum domni Heinrici imperatoris Augusti (L. M.).

Guntherius cancellarius vice Erkinbaldi archicapellani recognovi.

Data XVIX Kal. Febr., indict. XIII, anno Dominicae incarnationis 1016, anno vero domni Heinrici secundi regnantis XIII, imperii II.



XCVI. Item praedia nonnulla. (Anno eodem.
[Ibid., p. 74.]

In nomine sanctae et individuae Trinitatis, HEINRICUS Dei gracia Romanorum imperator Augustus.

Omnium Christifidelium industria noverit qualiter [Col. 0332C] nos, divini amoris respectu, et dilectissimae conjugis nostrae, qui duo sumus in carne una, Cunigundae videlicet imperatricis augustae rogatu et instinctu, sanctae Paterbrunnensi ecclesiae in honore sanctae Dei genitricis Mariae et sancti Kiliani martiris sanctique Liborii ter beati confessoris dedicatae, tale praedium proprietavimus, quale nobis, omnium hominum contradictione remota, tradidit Helmicus, videlicet, in comitatu Herimanni comitis: in Dulmine mansum unum, in Nienhem mansum I, in Situnne mansum I, Halostron mansum I, in Berthalostron mansum I, in Lehembeke mansum I, in Horlon mansum I; in comitatu Ottonis comitis: in Elvepo mansum I, in Ricoldinchuson mansum I; cum L mancipiis utriusque sexus, areis, villis, pascuis, [Col. 0332D] aquis aquarumve decursibus, piscationibus, molendinis, silvis, venationibus et omnibus appendiciis, cunctisque, qualicumque modo nominari possint, utensilibus; ea scilicet ratione ut uterque nostrum tam vestitura quam victu stipendialem amodo ab episcopo sedis subscriptae, nunc vero a domno Meginwerco praesule et post a successoribus ipsius, communi canonicorum consensu, cum perpetua orationum participatione, plenarie inibi sicut unus fratrum accipiat et potestative possideat. Et ut haec traditio nostrae liberalitatis stabilis et inconcussa permaneat, hanc cartam inde conscriptam manu propria roborantes, sigillo nostro subter bullari jussimus.

[Col. 0333A] Signum domni Heinrici Romanorum invictissimi imperatoris Augusti (L. M.).

Guntherius cancellarius vice Archanbaldi archicapellani recognovit.

Data IV Id. Junii, indictione XII, anno Dominicae incarnationis 1017, anno vero domni Heinrici secundi regnantis XVI, imperii IV. Actum Patherbrunnon.



XCVII. S. Henricus II imp. Popponi de immunitate Ecclesiae trevirensis cavet. (Anno 1016).
[Hontheim, Hist. Trevir. diplom., I, 351.]

In nomine sanctae et individuae Trinitatis [(168) 1Kb] . HENRICUS divina favente clementia rex.

[Col. 0333B] Si locis Deo dicatis quoddam beneficii juxta petitiones Dei servorum et nostrae liberalitatis munere conferimus, id nobis profuturum liquido credimus, et ad mortalem vitam temporaliter transigendam, et ad aeternam feliciter obtinendam. Proinde volumus intimari nostris fidelibus, tam futuris quam praesentibus, quod vir venerabilis Poppo sanctae Trevirensis Ecclesiae archiepiscopus nos saepe monuit, nostramque sublimitatem petiit, ut multitatem rerum et familiae sancti Petri, quam nostri praedecessores, reges videlicet et imperatores, Trevericae sedi pro divinae contemplationis intuitu delegaverunt, suique auctoritate praecepti confirmaverunt, hanc dignaremur revocare, nostrisque stabiliendo sceptris confirmare. Cujus petitioni libenter consentientes, et hoc nostrae [Col. 0333C] auctoritatis praeceptum erga ipsius Ecclesiam pro Dei timore ejusque amore fieri decernentes, firmiter praecipimus et statuimus ut in facultates vel res ad ecclesiam sancti Petri Trevericae urbis pertinentes, scilicet in monasteria, basilicas, castella, vicos, agros, vineas, silvas, homines, vel reliquas possessiones, seu omnia quae deinceps in jure ipsius loci divina augeri voluerit clementia, nullus comes vel aliquis ex judiciali potestate ad causas audiendas vel freda aut tributa seu aliquos conjectos exigendos, aut mansiones vel paratas faciendas, aut homines ecclesiae distringendos, aut injustas exactiones requirendas, vel theloneum exigendum, nostris temporibus et futuris ingredi audeat, nec ea quae praedicta sunt penitus exigere praesumat; sed omnia sub [Col. 0333D] jure sancti Petri Trevericae sedis ejusque pontificis, et cui ipse commiserit, permaneant; et monetas et thelonea, quae memoratus pontifex in vestitura suae Ecclesiae invenerat, aut postmodum a nostris praedecessoribus acquisierat, legaliter in perpetuum teneat. Ad hoc ut juxta nostri antecessorum praecepta, et pro nostra nostrique parentum eleemosyna omnino interdicimus, ne in villa Theodonis theloneum [Col. 0334A] exigatur a bonis fratrum Treveriren. principi apostolorum servientium, vel a suis hominibus, aut ibi, aut in villa Madert manentibus, eo scilicet tenore ut gratuita nostra invigilent oratione. Hoc, et quidquid de praefatae rebus ecclesiae laudavimus, nostri auctoritate sceptri firmavimus; quod [ut] praesenti et futuro tempore viris credatur, nostrisque successoribus diligentius custodiatur, id manu propria confirmavimus, nostrique impressione sigilli signari jussimus.

Signum domini Henrici III regis invictissimi.



XCVIII. Praeceptum S. Henrici II imperatoris, Werenherio episcopo Argentino concessum. (Anno 1017).
[Gall. Christ. V, 469 Instrum.]
[Col. 0334B]

In nomine sanctae et individuae Trinitatis, HENRICUS Dei gratia, Romanorum Augustus.

Notum sit omnibus Christi fidelibus quod interventu dilectae conjugis nostrae Cunigundae, videlicet imperatricis Augustae, sed et Brunonis Augustensis episcopi, fratris scilicet nostri, nec non Popponis Laurasamensis venerabilis abbatis, sacrae sedis Argentinae Wereherio venerabili episcopo, tum pro Dei genitricis Mariae speciali amore, tunc etiam propter ejus tam spiritualiter quam carnaliter juge servitium, liberalissime nobis saepius impensum, forestem in determinando proprietavimus: de littore Rheni contra Wizwilare ad vadum Hugonis; et de vado Hugonis ad Seerovillare; et de Seerovillare ad Dabechneinsten; [Col. 0334C] et de Dabechneinsten ultra Pruscam usque ad Roraham rivum; de Rohaha ultra Sormam fluvium; deinde usque ad Matram fluvium, ad illum locum qui dicitur Phaffenhovend; deinceps per Matram deorsum usque ubi Matra intrat Rhenum; et deinde sursum per totum limitem Rheni cum insulis omnibus adjacentibus usque Wicenwilare. Jus igitur forestae ei suisque successoribus nostrum, regum quoque et imperatorum more antecessorum per bannum nostrum imperialem firmavimus. Ita vero ut nullus ibi cervum vel cervam, ursum vel ursam, aprum vel . . . . capros vel capras sine licentia ipsius quoquomodo capiat. Et ut haec nostrae donationis auctoritas stabilis et inconvulsa omni tempore permaneat, hanc paginam inde conscriptam manu propria [Col. 0334D] signantes sigilli nostri impressione insigniri jussimus.


Signum domni Henrici invictissimi.

Guntherius cancellarius vice Erchanbaldi archicapellani notavit.

Data VII Idus Maii, anno Dominicae incarnationis 1017, indict. XV, anno vero domni Henrici secundi regnantis XVI, imperii IV. Actum Franchoneford feliciter.



XCVIII bis. S. Henricus ecclesiae Paderbonensi abbatiam Helmwardeshusen concedit. (Anno 1017.)
[Cod. diplom. Hist. Westph., p. 74.]
[Col. 0335A]

In nomine sanctae et individuae Trinitatis, HEINRICUS Dei gratia Romanorum imperator Augustus.

Canonum statuta non ore hominum sed spiritu Dei condita praecipiunt ut episcopi frequenter claustra monachorum visitent, et si qua extra regulam illic invenerint, abscidant et corrigant. Haec vigilanter interius contemplantes, et in hujus vitae itinere onera nostra episcopis imponendo levigantes, caritatis causa, sine qua dives pauper est, cum interventu amantissimae conjugis nostrae Cunigundae [Col. 0335B] videlicet imperatricis Augustae, cum archiepiscoporum Erchanbaldi Moguntinensis, Popponis Treverensis, Geronis Magedeburgensis, Unwani Bremensis, et episcoporum Arnoldi Halverstadensis, Epponis Babenbergensis, Theoderici Mettensis, Heinrici Wirceburgensis, Theoderici Mimigardevurdensis, Heinrici Parmensis, Theoderici Mindensis, Thiemonis Mersburgensis, Erici Havelbergensis, laicorum quoque, Bernhardi ducis, Sigifridi atque Ezziconis comitum, abbatiam nomine Helmwardeshusen, cum omnibus suis appendiciis mobilibus et immobilibus, sedi Paderbornensi in honore sanctae Mariae sanctorumque Kyliani atque Liborii constructae, cui insignis acquisitionis praesul Meynwerchus in praesentiarum praeest, in proprium dedimus, nostroque [Col. 0335C] jure et dominio in jus et dominium ipsius amodo potestative et juxta regulam sancti Benedicti episcopaliter disponendam atque possidendam tradidimus. Et ut haec nostrae traditionis pagina firma et inconvulsa permaneat, manu propria corroborantes atque confirmantes, sigilli nostri impressione subter eam sigillari jussimus.

Signum domni Heinrici invictissimi Romanorum imperatoris Augusti (L. M.).

Guntherius cancellarius vice Erchanbaldi archicapellani notavit.

Data V Idus Julii, indictione XII, anno Dominicae incarnationis 1017, anno vero domni Heinrici secundi regnantis XVI, imperii IV. Actum Lietzo.

Hi sunt testes: Thietmer, Ekkica, Ludier, Ekkica, [Col. 0335D] Raedig, Walhem, Widukin, Benna, Kiza, Amulag, Volcbal, Thietmer, Immed, Gerbraht, Wiking, Thiedric, Ibo, Aeica, Heriward, Burchard, Dodica, Tiaza, Vretheric, Lefherd, Eschulf, Ova, Widula, Fronca, Heriman, Thiaza, Bova.

Episcopus Thieodericus.

Dux Bernhardus.

De abbatia Helmuwrdesh.



XCIX. Diploma S. Henrici pro abbatia S. Petri de Piro. (Anno 1017.)
[Ughelli, Italia Sacra, X, 207.]

In nomine sanctae et individuae Trinitatis, [Col. 0336A] HENRICUS, divina favente clementia, Romanorum imperator Augustus.

Si Ecclesiarum Dei vel monachorum loca alicujus confirmationis seu defensionis dono meliorare studuerimus, id nobis profuturum esse minime dubitamus. Quapropter omnium Christi fidelium, praesentium scilicet et futurorum notum esse volumus qualiter nos, divini amoris instinctu, quoddam monasterium vel abbatiam a praedecessoribus nostris . . . . . in loco qui dicitur Pirus sitam, in comitatu Tarvisino, in honore S. Petri apostolorum principis dedicatam, cum omnibus suis pertinentiis qui olim sibi pertinuerunt ex donatione praedecessorum nostrorum, et quae in praesentiarum praefatae abbatiae habet, offerimus etiam et donamus [Col. 0336B] praefatae . . . . . abbatiae, pro remedio peccaminum nostrorum, . . . . . . et rogatu etiam dilecti fidelis nostri Joannis. . . . . . Aquilegiensis patriarchae . . . . . . villam sancti Pauli cum suis pertinentiis et capellam sancti Marini cum suis appendentiis, videlicet cum mansis, domibus, terris, vineis, pratis, pascuis, silvis, venationibus, piscationibus, molendinis, viis et vi . . . . . exitibus et redditibus quaesitis seu inquirendis, vel cum omnibus, quae quolibet modo dici aut nominari possunt, utilitatibus, per hoc nostrum praeceptum confirmamus et corroboramus. Insuper et praedictam abbatiam cum ejusdem monasterii abbate, Adalberto nomine, suisque successoribus sub nostrae tuitionis . . . defensionis mundiburgio [Col. 0336C] recipimus cum cunctis praenominatis utensilibus et bonis; ea videlicet ratione ut nullus dux, comes, vicecomes, vel aliqua regni nostri magna parvaque persona, ecclesiastica vel saecularis potestas jam dictum monasterium atque abbatem de suprascriptis bonis disvestire, inquietare, molestare, vel deinceps absque legali vel imperiali judicio audeat. Si quis autem, quod absit! hujus nostrae confirmationis et corroborationis praecepti seu defensionis mundiburgio violator exstiterit, sciat se compositurum auri optimi libras centum, medietatem camerae nostrae, et medietatem praefato monasterio ejusque abbatibus. Et ut hujus nostrae confirmationis seu defensionis auctoritas stabilis [et] inconvulsa omni permaneat tempore hanc paginam inde conscriptam manu propria [Col. 0336D] corroborantes sigillo nostro subtus insigniri jussimus.

Signum D. Henrici invictissimi et serenissimi imperatoris Aug.

Ego Joannes nunc Aquilegiensis ecclesiae patriarcha, laudo et confirmo.

Ego Peregrinus sacri palatii cancellarius, laudo et confirmo.

Ego . . . . brandus episcopus et invictissimi imperatoris archicancellarius, laudo et confirmo.

Anno Dominicae incarnationis 1017, ind. prima, anno dom. Henrici secundi, regis 14, imperii anno IV . . . . . . . . . . . . . . . . . . . . feliciter. Amen.



XCIX bis. Fundatio collegiatae ecclesiae Prumiensis firmata auctoritate Henrici II imp. (Anno 1017, 17 Octob.)
[Hontheim, Hist. Trevir. diplom., I, 253.]
[Col. 0337A]

In nomine sanctae et individuae Trinitatis, HENRICUS Dei gratia imperator Romanorum.

Omnibus episcopis, abbatibus, comitibus caeterisque fidelibus nostris, tam praesentibus quam futuris, notum esse volumus quia Viroldus Prumiensis abbas, [(169) 1Kb] noster fidelis, nostra licentia et consensu quoddam monasterium a fundamentis construens, et in honore sancti Salvatoris Domini nostri Jesu Christi, sanctaeque Dei genitricis semper virginis Mariae, nec non victoriosissimae crucis, et sancti Stephani protomartyris, [Col. 0337B] inclytique martyris S. Nazarii dicari faciens, imperiali nostra tuitione defendendum commendavit; insuper etiam narravit nobis praedictus venerabilis abbas qualiter Deo annuente, nostraque gratia consentiente, praefatum monasterium canonicis voluisset locare, eisque, ex [(170) 1Kb] proprietatibus quas ipse jure precario acquisivit, absque omni monachorum sibi subditorum detrimento, praebendam adhibere, quorum nomina haec sunt: Wittenbach, Stadtfeld, Ludtscheim. Cujus petitioni caeterorumque nostrorum fidelium sibi comprecantium, hoc est, archiepiscopi Trevirensis Popponis, Hereberti Coloniensis, Areckenbodi Moguntinensis, Eberhardi Bambergensis, Brunonis Augustensis, [Col. 0337C] Hehelini Wurtenbergensis, Burchardi Wormatiensis; comitumque Gerlaci, Gebhardi, Bebenhardi, Brunungi; nec non abbatum Poponis Fuldensis, Winnerichi Trevirensis, Luthardi Munchenbergensis, Richardi Amarbachensis, assensum praebentes, praedicta loca sub nostrae tuitionis immunitatem suscepimus, mercatum publicum cum omni jure ejusdem, annuale similiter et hebdomadale, ad stipendium fratrum ibidem legitime instituimus; et per hanc imperialem chartam imperamus [Col. 0338A] et praecipimus ut nullus de praedictis rebus alienandum fratribus jam dictis aliquid sibi usurpet, quatenus illos, quiete et pacifice quae Deus dedit vel daturus erit possidentes, pro nostra incolumitate regnique nostri stabilitate Dei misericordiam exorare delectet. Et ut haec jussionis nostrae donationisque auctoritas verius credatur et diligentius ab omnibus observetur, hanc chartam inde jussimus scribi, manusque propriae subscriptione confirmari, et sigillo nostro insigniri.

Signum domini Henrici Romanorum imp.

Guntherus (postea archiep. Salisburgensis) cancellarius N et vicearchicancellarius [(171) 1Kb] , Ludu archicancellarius.

Data XVI Kalend. Novemb., indict. XV, anno Dominicae [Col. 0338B] incarnationis 1017, anno vero domini Henrici II regnante [sic] XV, imperii autem III.

Actum Franconefort feliciter. Amen.



C. S. Henricus II imp. Poppom et ecclesiae Trevirensi confert curtem Confluentiam cum omnibus pertinentiis. (Anno 1018.)
[Hontheim, Hist. Trevir. diplom., I, 354.]

In nomine sanctae et individuae Trinitatis, HENRICUS divina favente clementia Romanorum imperator Augustus.

Si venerabilia ecclesiarum Dei loca alicujus doni commodo sublimare studuerimus, nobis id regnique nostri statui profuturum esse, minime dubitamus. [Col. 0338C] Quapropter noverit omnium Christi fidelium nostrorumque universitas qualiter nos, pro remedio animae nostrae, nec non dilectissimae conjugis nostrae, Cunigundae videlicet imperatricis Augustae, Trevirensi Ecclesiae, cui venerabilis archiepiscopus Poppo praeesse videtur, quamdam nostri juris curtem nomine Confluentiam et [(172) 1Kb] abbatiam sitam in pago Trichire [(173) 2Kb] , in comitatu vero Bertholdi comitis, cum theloneo et moneta, et cum omnibus eorum pertinentiis [(174) 2Kb] , areis, aedificiis, mancipiis utriusque [Col. 0339A] sexus, agris, pascuis, vineis, pratis, silvis, venationibus, aquis aquarumve decursibus, molendinis, viis et inviis, exitibus et reditibus, mobilibus et immobilibus, seu cum omni utilitate quae ullatenus aut scribi aut notari possit, tradimus atque firmiter donamus. Et ut haec nostrae auctoritatis pagina stabilis et inconvulsa omni permaneat aevo, eam manu propria roborantes, sigilli impressione jussimus insigniri.

Signum domini Henrici Romanorum invictissimi imperatoris Augusti.

Guntherius cancellarius vice Erchenbaldi archicapellani recognovi.

Anno incarnationis Domini nostri Jesu Christi 1018, indict. I, anno regni domini Henrici Romanorum [Col. 0339B] invictissimi imperatoris Augusti XVII, imperii autem v. Actum Boderebrunnen feliciter. Amen.



CI. S. Henricus ecclesiae Paderbornensi praedium quoddam donat. (Anno 1018.)
[Cod. diplom. Hist. Westph, p. 75.]

C. In nomine sanctae et individuae Trinitatis, HEINRICUS divina favente clementia Romanorum imperator Augustus.

Noverit omnium Dei fidelium nostrorumque tam praesentiam quam subsequentium industria qualiter nos, interventu dilectae conjugis nostrae, Cunigundae videlicet imperatricis augustae, fideliumque nostrorum, Popponis Treverensis archiepiscopi, Erkanbaldi [Col. 0339C] Mogontini archiepiscopi, Eberhardi Babenbergensis episcopi, Adelbaldi Trajectensis episcopi, item Popponis abbatis Vultensis, Godefridi ducis, Bernhardi ducis, Becelini comitis, ecclesiae Paterbrunnensi, cui venerandus episcopus Meinwercus [Col. 0340A] nostrae videlicet servitutis paratissimus praesidet, sub honore agiae Dei genitricis Mariae sanctique martiris Kiliani nec non et beatissimi confessorum sancti Liborii episcopi constructae atque dedicatae, tale praedium quale Willa per manum nobis dedit et consensum conjugis et advocati sui Ottonis, in loco Siburgohusun nominato, in comitatu Udonis comitis, in pago Hemmerveldun, cum omnibus pertinentiis suis, possessionibus, mancipiis utriusque sexus, agris, aedificiis, terris cultis et incultis, aquis aquarumque decursibus, pratis, pascuis sive compascuis, molendinis, piscationibus, silvis, viis et inviis, cunctisque quaesitis vel inquirendis, in proprium jure perenni tradidimus. Et ut haec tradicio praecepti nostri firma et inconvulsa permaneat, hanc paginam [Col. 0340B] inde conscriptam manu propria roborantes sigilli nostri subterbullari jussimus impressione.

Signum domni Heinrici Romanorum (L. M.) invictissimi imperatoris Augusti.

Guntherius cancellarius vice Ercambaldi archicappellani recognovit.

Data I Id. Apr., indictione I, anno Dominicae incarnationis 1018, anno vero domni Heinrici secundi regnantis XVI, imperii autem v. Actum Noviomago.



CII. S. Henricus, imperator, Aquisgranense canonicorum S. Adelberti collegium fundat ac dotat [(175) 3Kb] . (Anno 1018:)
[Miraeus, Opp. diplom., I, 149.]

Quoniam indubitanter scimus in conspectu Dei [Col. 0340C] placere sanctorum loca instituere et sublimare, spe divinae remunerationis, pro remedio animae nostrae, conjugisque nostrae dilectae, Cunegundis videlicet imperatricis Augustae, nec non parentum nostrorum, tunc etiam pro confirmando sub divina protectione [Col. 0341A] regni nostri statu, ecclesiam in honore S. Adelberti martyris et episcopi, in monte contermino sedi nostrae Aquensi a nobis fundatam, omni libertate donamus, eidemque ecclesiae omnem possessionem quae est infra murum, quae dicitur Bruell, cum areis, aedificiis, agris, silvis, pratis, pascuis, aquis aquarumque decursibus, exitibus, reditibus, viis et inviis, seu cum omni utilitate quae ullatenus vel nominari vel scribi posset, tradimus. . . . .

Anno Incarnationis Domini millesimo decimo octavo, indictione prima, regni nostri decimo septimo, imperii autem quinto.

Actum Aquisgrani feliciter. Amen.



CIII. S. Henricus imperator possessiones abbatiae Sancti Gisleni in Hannonia confirmat, Gerardo I, Cameracensi episcopo, et Roginero IV, Hannoniae comite, postulantibus. (Anno 1018.)
[Miraeus ubi supra, 508.]
[Col. 0341B]

In nomine sanctae et individuae Trinitatis, HENRICUS [(176) 1Kb] divina favente clementia Romanorum imperator Augustus.

Ubicunque locorum ecclesias a Christi fidelibus constitutas si vel aliquid addendo vel addito juvamus confirmando, nobis id regnique nostri stabilitati prodesse non dubitamus.

Quapropter noverit omnium fidelium nostrorum universitas qualiter nos, pro remedio animae nostrae, seniorisque et nepotis nostri, tertii videlicet Ottonis [Col. 0341C] imperatoris Augusti, qui ipsum venerabilem locum, ad Dei servitium ibi confirmandum, in tuitionem suae imperatoriae auctoritatis suscepit: interventu etiam Reinharii comitis, ac petitione Gerardi Cameracensis Ecclesiae venerandi praesulis, pauperi monasterio, in honore S. Petri apostolorum principis constructo, ubi pretiosus confessor Christi Gislenus corporaliter jacere videtur, praedia a Christi fidelibus concessa, vel adhuc concedenda, praecinctum etiam loci ipsius in gyro, a flumine videlicet Wamy usque ad viam ubi magna crux statuta est, et inde ad alterum fluviolum qui Aneton appellatur, et ut ipsum praecinctum in circuitu loci totum cum districto et comitatu teneat, quo usque ad flumen magnum Hagnam perveniat.

[Col. 0341D] In villa Hornud, quae infra praecinctum eumdem esse dignoscitur, quam largit one Dagoberti regis beatus Gislenus perpetuo possidet, omni quarta feria mercatum esse, per hanc nostram imperialem paginam confirmamus, nec non etiam villae Alemannis [Col. 0342A] duas partes, quae sita est in territorio Suessionico. . . . . Hanc Alemannis ex donatione Clephontis ejusdem loci abbatis, qui fuit propinquus Caroli regis, ab antiquo possidet haereditario jure idem sanctus. In Durno ecclesiam unam, in Lismonte ecclesiam unam. . . . .

Haec ergo omnia, more antecessorum nostrorum, in nostram tuitionem accipimus. Praecipiendo itaque praecipimus ut nullus dux, marchio, comes, sive aliqua major minorve judiciaria persona ipsum monasterium inquietare, aut aliquibus de rebus sibi pertinentibus auferre praesumat. Et ut nostra ingenuitatis auctoritas stabilis et inconvulsa omni post hinc permaneat tempore, hoc praeceptum inde conscriptum manu propria confirmavimus, et sigilli [Col. 0342B] nostri impressione praecipimus insigniri.

Signum domini Henrici Romanorum invictissimi imperatoris Augusti.

Guntherius cancellarius, vice Ercanboldi archicapellani, recognovi.

Data indictione prima, anno Dominicae incarnationis millesimo decimo octavo, anno vero domini Henrici secundi regnantis XVI, imperii autem V.

Actum Noviomago feliciter. Amen, amen, amen.



CIV. Imp. Henricus donat locum Berga, qui olim ad veterem capellam spectabat, Ecclesiae Babenbergensi. (Anno 1019, 10 Maii.)
[Ried, Cod. episc. Ratisbon., I, 133.]

In nomine sanctae et individuae Trinitatis, HEINRICUS [Col. 0342C] gratia Dei Romanorum imperator Augustus.

Gloria praesens fugitiva et inanis est, dum possidetur, nisi aliquid in ea de coelesti aeternitate cogitetur. Sed Dei miseratio humano generi utile providit remedium, quando partem coelestis patriae terrenae substantiae fecit esse pretium. Hujus ergo nos clementiae memores quendam haereditatis nostrae locum Babenberc dictum auctoritate apostolica firmatum, nec non dilectae contectalis nostrae Chunigundae, et venerabilis Heinrici Wirciburgensis episcopi, ac omnium fidelium nostrorum, episcoporum, abbatum, totiusque regni nostri principum concordi devotione collaudatum, in culmen et sedem episcopatus proveximus, ad honorem videlicet omnipotentis Dei, et beatae Mariae semper virginis, sanctorumque [Col. 0342D] apostolorum Petri et Pauli, nec non sanctorum martyrum Kiliani atque Georgii, et omnium sanctorum pia veneratione fundavimus, ut inibi tam pro antecessoris nostri, tertii videlicet Ottonis imperatoris, quam pro omnium fidelium vivorum atque [Col. 0343A] defunctorum memoria jugiter hostia mactaretur salutaris. Preinde noverit omnium Dei nostrique fidelium tam praesens aetas quam successura posteritas qualiter nos, pro Dei amore nostraeque salutis acquisitione, praefatae sedi, tot venerabilium virorum attestatione fundatae, quendam nostri juris locum Berga dictum, in pago Tuonocgowe dicto, et in comitatu Adalberti comitis situm, qui a quibusdam abbatia nuncupatur, hac imperiali et praeceptali pagina, sive abbatia sive alio quolibet modo praedium sit, cum omnibus rebus ibidem pertinentibus, mobilibus vel immobilibus, cultis vel incultis, et cunctis, quae ullo modo scribi aut nominari possunt, utilitatibus, prout firmius possumus, concedimus, donamus et proprietamus, omnium contradictione remota. [Col. 0343B] Praecipimus igitur ut nobis in Deo dilectus Eberhardus, ejusdem sedis primus episcopus, ejusque successores liberam dehinc habeant potestatem de praedicta seu abbatia seu, praedio tenendi, possidendi, commutandi, seu, quicquid sibi libet, modis omnibus in usum Episcopatus faciendi. Ut autem haec nostrae ingenuitatis traditio stabilis et inconvulsa permaneat nunc et in futurum, hanc paginam inde conscriptam manu propria roborantes, sigilli nostri impressione insigniri jussimus.

Signum domni Heinrici invictissimi imperatoris Augusti. (Monogramma.)

Guntherius cancellarius vice Erchanbaldi archicapellani recognovi.

Data VI Idus Maii, anno Dominicae incarnationis [Col. 0343C] 1019, indict. II, anno vero domni Henrici secundi regn. XVII, imperii autem V.

Actum Altsteti feliciter.


Cum sigillo intus impresso.



CV. S. Henrici diploma, quo monasterio Tegernseensi duos regales mansos, in Liupana seu Leuben sitos, condonat. (Anno 1019.)
[Pez, Codex diplom.-hist.-epist., ex bibl., Tegerns.]

In nomine sanctae et individuae Trinitatis, HENRICUS Dei gratia Romanorum imperator Augustus.

Si dignis nostrorum fidelium petitionibus assensum praebere decreverimus, his scilicet qui, pro statu regni omniumque Ecclesiarum Dei et pro [Col. 0343D] nostrae animae remedio atque nostrorum parentum nostram adeuntes clementiam, deprecantur quatenus ecclesias monasteriorum Dei sublimare, exaltare atque ditare studeamus, non solum nos ab ipso retributionem accepturos speramus, sed etiam statum regni sublimari putamus.

Proinde cunctorum sanctae Dei Ecclesiae nostrorumque fidelium recognoscat auctoritas, qualiter per interventum ac petitionem Chunegundae, nostrae dilectissimae conjugis et imperatricis, atque Gotehardi nostri dilecti abbatis, monasterio S. Quirini, quod situm est in loco qui nominatur Tegernsee, duos regales mansos, sitos in loco qui dicitur Liupana, inter duos lapides Watstein et Hollinstein, donamus et proprio jure concedimus, cum aedificiis, cultis et [Col. 0344A] incultis, pratis, pascuis, silvis, viis et inviis, exitibus et reditibus, aquis aquarumve cursibus, piscationibus, quaesitis et inquirendis: quatenus ejusdem praedicti monasterii abbas ad utilitatem ibidem Deo servientium liberam habeat potestatem commutandi atque ordinandi, omni contradictione remota.

Si quis igitur hanc nostri praecepti paginam violare vel spernere praesumpserit, sciat se redditurum rationem Omnipotenti Deo in die judicii, et nostri gratiam in praesenti saeculo nunquam consecuturum. Et ut haec verius credantur, diligentiusque ab omnibus observentur, manu propria corroborantes, sigilli nostri impressione jussimus insigniri.

Signum domini Henrici Romanorum imperatoris Augusti invictissimi et serenissimi.

[Col. 0344B] Guntherius cancellarius ad vicem Erchenbaldi archiepiscopi et archicapellani recognovi.

Datum anno Dominicae incarnationis 1019, indict. II, V Idus Januarii, anno vero domini Henrici regnantis XVII, imperii vero ejus V.

Actum Chuofunge feliciter. Amen.



CVI. Privilegium imperatoris Heinrici pro duobus mansis sitis juxta Liupana. (Anno 1019.
[Ludewig, Script. rer. Germ., 336]

In nomine sanctae et individuae Trinitatis, HEINRICUS Dei gratia Romanorum imperator Augustus.

Si dignis nostrorum fidelium petitionibus assensum [Col. 0344C] praebere decreverimus, his scilicet qui, pro statu regni omniumque Ecclesiarum Dei et pro nostrae animae remedio atque nostrorum parentum nostram adeuntes clementiam, deprecantur quatenus ecclesias monasteriorum Dei sublimare, exaltare atque ditare studeamus; non solum nos ab ipso retributionem accepturos speramus, sed etiam statum regni sublimari putamus. Proinde cunctorum sanctae Dei Ecclesiae nostrorumque fidelium recognoscat industria, qualiter, per interventum ac petitionem Chunigundae nostrae dilectissimae conjugis et imperatricis, atque Godehardi nostri dilecti abbatis, monasterio sancti Quirini, quod situm est in loco qui nominatur Tegrinse, duos regales mansos, sitos in loco qui dicitur Liupana, inter duos lapides Watstein [Col. 0344D] et Holinstein, donamus et proprio jure concedimus, cum aedificiis, cultis et incultis, pratis, pascuis, silvis, viis et inviis, exitibus et reditibus, aquis aquarumve decursibus, piscationibus, quaesitis et inquirendis: quatenus ejusdem praedicti monasterii abbas ad utilitatem ibidem Deo servientium liberam habeat potestatem commutandi atque ordinandi, omni contradictione remota. Siquis igitur hanc nostri praecepti paginam violare vel spernere praesumpserit, sciat se redditurum rationem omnipotenti Deo in die judicii et nostri gratiam in praesenti saeculo nunquam consecuturum. Et ut haec verius credantur, diligentiusque ab omnibus observentur, manu propria corroborantes, sigilli nostri impressione jussimus insigniri.

[Col. 0345A] Guntherius cancellarius, ad vicem Erchanbaldi archiepiscopi et archicapellani recognovi.

Datum anno Dominicae incarnationis 1019, indict. II, V Id. Jan., anno vero Domini Heinrici regnantis XVII, imperii vero ejus V.

Actum Chuofunge feliciter. Amen



CVII. S. Henrici privilegium pro Ecclesia Mimigardefordensi. (Anno 1019.)
[Cod. diplom. Hist. Westph., p. 77.]

In nomine sanctae et individuae Trinitatis, HEINRICUS divina favente clementia Romanorum imperator Augustus.

[Col. 0345B] Ubi ecclesiarum venerabilia loca a nostris praedecessoribus nobiliter adaucta, ut in suo vigore persistant, nostra auctoritate sancimus, ab omnipotente Deo, quem in suis sanctis honoramus, aeternae retributionis praemium recipere fideliter et veraciter speramus. Quocirca sanctae Dei ecclesiae omniumque fidelium nostrorum praesentium videlicet et futurorum universitati volumus pateat qualiter Thiedericus, sanctae Mimigardevordensis ecclesiae venerabilis episcopus, nostrae celsitudinis adiit clementiam, petens ut suae ecclesiae per nostri praecepti paginam concederemus et confirmaremus unam abbatiam Liesbern nominatam, quam antea praefata Mimigardevordensis ecclesia habere videbatur etsi sine scripto, sitam in pago Dreni ac in comitatu Herimanni [Col. 0345C] comitis. Cujus peticionibus ut justum est annuentes, interventu etiam ac petitione Cunigundae imperatricis Augustae nostraeque contectalis dilectissimae, aliorumque fidelium nostrorum qui inibi praesentes fuerunt, Everhardi Bavenbergensis et Meinwerki Podilbrunnensis, Adalboldi Trajectensis episcoporum, ducisque Godefridi; per hanc nostri praecepti paginam, praelibatae sedi episcopali sibique suisque successoribus in perpetuum confirmamus et corroboramus, ut in praescripto loco Liesbern dicto nostra imperiali auctoritate dehinc liberam habeant facultatem servitium Dei ordinandi penes divinum amorem atque timorem. Praeter haec etiam de advocatis in praedicto loco episcopis liceat agere et ordinare secundum eorum voluntatem advocationem in [Col. 0345D] ipsorum militia, juxta quod illis melius visum fuerit ad utilitatem ecclesiae praetitulatae. Et ut haec nostrae praeceptionis auctoritas omni tempore stabilis et inconvulsa permaneat, hanc paginam manu propria confirmantes, sigilli nostri impressione jussimus insigniri.

Signum domni Heinrici serenissimi (L. M.) et invictissimi imperatoris Augusti.

Guntarius cancellarius vice Archenbaldi archiepiscopi et archicapellani recognovit.

Datum anno Dominicae incarnationis 1019, indictione II, anno domni Heinrici regnantis XVIII, imperii vero ejus VI, XVII Kal. Aprilis.

Actum Goslariae feliciter.



CVIII. S. Henricus Ecclesiae Paderbornensi abbatiam Sceldice donat. (Anno eodem.)
[Idid., p. 78.]
[Col. 0346A]

C. In nomine sanctae et individuae Trinitatis, HEINRICUS Dei gratia Romanorum imperator Augustus.

Quoniam praedecessores nostros reges vel imperatores operatos esse in summo capite quod est Christus non ignoramus, quos scimus in ejus membris per fidem operatos haberi augmentando ecclesias Deo vel sanctis sacratas, et pro ea ipsa re aeternae recompensationis praemia adeptos fore, non secus si sanctam Dei Ecclesiam ad honorem sanctorum [Col. 0346B] suorum crescere et multiplicare donis vel augmentis studuerimus, perpetuae remunerationis exsultationem nos nancisci speramus. Quapropter universali Ecclesiae praesenti videlicet et futurae manifestum esse optando desideramus qualiter Meginwerchus Paterbrunnensis episcopus, nostrae imperiali excellentiae dilectissimus, sublimitatem nostram convenit, postulans ecclesiae suae unam abbatiam Sceldice vocatam dari, cujus continuis petitionibus non immerito faventes, interventu Chunigundae imperatricis nostrae videlicet dilectissimae conjugis, episcoporum quoque Geronis, Unuani, Arnoldi, Dietrici, Hiltiwardi et Erici, optimatumque nostri regni, Pernhardi ducis, Sigifridi comitis, Herimanni et Eggihardi consilii ventilatione, supradictam [Col. 0346C] abbatiam sitam in pago Wessaga et in comitatu Friderici comitis sibi nec non suae ecclesiae Paterbrunnensi suisque successoribus omni concedimus jure deinceps possidendam. Ut vero haec praecepti pagina stabilis et inconvulsa futuris vel praesentibus temporibus permanere valeat, propriae manus cautione firmamus, et nostri sigilli impressione ratum ducentes signari jussimus.

Signum domni Heinrici serenissimi (L. M.) et invictissimi imperatoris.

Guntherius cancellarius vice Erchanbaldi archicapellani recognovit.

Datum anno Dominicae incarnationis 1018, indictione II, anno domni Heinrici regnantis XVII, imperii [Col. 0346D] vero ejus VI, XIII. Kal. Apr.

Actum ad Gosilare feliciter. Amen.



CIX. Item »quamdam nostrae proprietatis forestim.« (Anno 1019.)
[Cod. diplom. Hist. Westph., p. 78.]

C. In nomine sanctae et individuae Trinitatis, HEINRICUS divina favente clementia Romanorum imperator Augustus.

Ubicunque sancta Dei loca bonis nobis a Deo donatis extollimus, non solum vitae nostrae longanimitatem, verum etiam regni nos prosperitatem augere speramus. Quapropter noverit omnium Christi nostrorumque fidelium universitas qualiter nos, pro remedio animae nostrae antecessorumque nostrorum, [Col. 0347A] nec non pro salute dilectae conjugis nostrae, Cunigundae imperatricis videlicet augustae, atque per interventum Geronis Magedeburgensis archiepiscopi, Dotichonisque comitis, quandam nostrae proprietatis forestim in comitatu ejusdem Dotichonis sitam; quae, terminum juxta fluviolum Fulda nominatum sumens, prope Reginhereshuson et Utenhuson atque Biberbach et Rotbrehteshuson, in quoddam flumen Wisera vocatum usque protenditur; inde sursum directa, quandam villam nomine Gimundin attingit; abinde, circulum prosecuta, iterum in Fuldam, et sic sursum usque jam praedictam villam scilicet Reginhereshuson pergiratur, sanctae Paderbrunnensi ecclesiae, cui venerabilis et nobis dilectus praesul Meinwercus praeesse videtur, ad altare et reliquias [Col. 0347B] sanctae Dei genitricis Mariae, sanctique martyris et episcopi Kiliani et sancti Liborii confessoris, cum omni utilitate quae ab eadem provenire ullatenus possit, firmiter et perpetuo habendam tradimus atque concedimus. Et ut haec nostra auctoritas stabilis et inconvulsa permaneat, eam manu propria roborantes, sigilli nostri impressione jussimus insigniri.

Signum domni Heinrici Romanorum (L. M.) invictissimi imperatoris Augusti.

Guntherius cancellarius vice Erchembaldi archiepiscopi ac archicappellani recognovit.

Anno Dominicae incarnationis 1018, indictione II, anno vero domni Heinrici Romanorum imperatoris Augusti secundi regnantis XVIII, imperii autem VI.

[Col. 0347C] Actum XVIII. Kal. Januarii Mulinhuson feliciter. Amen.



CX. S. Henricus imperator monasterio Farfensi S. Mariae res noviter ab ipsis monachis acquisitas, quarum nomina recensentur, suo diplomate confirmat. (Anno 1019.)
[Muratori, Rer. Ital. Script. II, II, 513.]

HENRICUS divina clementia imperator Romanorum Angustus.

Notum sit omnibus fidelibus sanctae Dei Ecclesiae, et omnium nostrorum, fidelium praesentium seu futurorum, noverit universitas qualiter Hugo, monasterii quod dicitur Pharpha, venerandae genitricis ac virginis Dei Mariae, venerabilis abbas, nostram [Col. 0347D] adiens clementiam, deprecatus est quatenus ipsius effusis precibus nostrae pietatis accomodaremus aures, scilicet ut res noviter, Deo favente, acquisitas, seu a pravorum hominum ditione excussas, nostra imperiali ac praeceptali pagina confirmaremus. Nos vero quia cunctis justa poscentibus praebere debemus assensum, nostrae tuitionis praecepto nominatas et subscriptas sancto confirmamus monasterio. Res itaque, quas Ginizo filius Hildeprandi comitis contulit eidem monasterio, sicut in chartula donationis illius continetur, quae sunt in comitatu Firmano sit (sic), simulque addidimus pro redemptione animae nostrae ex nostra largitate eidem sancto loco districtum monasterii Spazzani cum omnibus pertinentiis, [Col. 0348A] et cum campo Arsicio, quod praedium Ginizo hactenus tenuit, ut, quemadmodum ille dominam nostram sanctam Mariam constituit haeredem de proprio, ita et nos facimus de nostro ministeriolo publico, ne forte, si alicui saeculari concederemus illud, ea occasione praedictas invaderent res. Et in praedicto comitatu novae Casae castellum, quod sibi contulit Atto filius Aderadi, cum suis pertinentiis, veluti in charta concessionis illius leguntur; et in alio loco ipsius comitatus castellum de Anganello, vel alia loca quae ibi condonavit Alkerius comes, quatenus in sua charta referunt, vel aliae res quae moderno tempore in ipso comitatu acquisitae sunt. In comitatu Sabinensi, in loco Ortelle, et res quas contulit ibi Joannes presbyter cum suis consortibus. [Col. 0348B] Et quas Octavianus cum Rogata conjuge sua in jam dicto comitatu saepedicto monasterio obtulit, ut in sua concessione habetur. Et quas Leo filius Rezonis condonavit in Mojano. Insuper et imperiali praeceptione jubemus sub omni contestatione ut omnia scripta quae Gratianus, invasor rerum ecclesiae sanctae Mariae de Minione, quod pertinet ad praefatum monasterium, fecit, confringantur et annullentur, et ad ipsum monasterium redeant sine obligatione.

In comitatu quoque Balbensi ecclesias sancti Peregrini et sanctae Mariae, cum pertinentiis earum, in quibus comes Oderisius noviter monachos locavit, quae antiquitus ipsius monasterii fuerunt, et modo reacquisitae sunt, quas fideles Christi inibi contulerunt; [Col. 0348C] seu quas praedictus quomodolibet recuperavit. Item in comitatu Sabinensi castellum de Tribuco, et alterum de Bucciniano cum suis pertinentiis, quemadmodum domnus Benedictus summus Romanus pontifex nosterque spiritualis pater nostro rogatu eidem monasterio restituit. Simili modo illa loca quae praedictus papa per pontificale praeceptum pro animae suae remedio contulit, quae sunt in Assa de supradicto Bucciniano cum suis omnibus pertinentiis, de ecclesia quoque sanctae Mariae sita in fundo Massae de Vestiario, cum praediis illis quae in ipso continentur praecepto. Nec non ecclesiam sancti Sebastiani in Collina de Flagiano, cum terris et vineis, sicut ipse praesul universalis aliique sanctae Dei genitrici per chartulas concesserunt. Pari modo [Col. 0348D] monasterium sancti Laurentii in finibus Campanis, ubi dicitur Mac . . . , quod idem venerabilis pater sub dicto loco obtulit. Et in comitatu Sabinensi terra (sic) Ortella Joannis presbyteri cum ecclesiis, olivetis atque vinetis. In comitatu Reatino terra (sic), quam Transaricus sanctae Mariae largitus est. In suburbanis Tiburtinae civitatis monasterium sancti Adriani cum omnibus suis pertinentiis. In comitatu Firmano res Ottonis filii Anderadi cum ecclesia Domini Salvatoris, et res quas Adelmodus filius Hildemodis, et quaecunque ab aliquibus eidem sanctae Mariae in Pharpha data sunt. In civitate Ortana monasterium sancti Theodori cum ecclesiis et omnibus pertinentiis suis, monasterium sanctae Mariae de Minione [Col. 0349A] cum omnibus suis pertinentiis, quod beatae memoriae senior noster Otto ibi restituit. In Assisio duae ecclesiae (sic), quae super terram ipsius monasterii positae sunt. In Summati ecclesia (sic) sancti Silvestri, et curtes de flumine et de monasteriolo et Porscia. In comitatu Balbensi monasterium sancti Peregrini cum omnibus suis pertinentiis. Haec igitur omnia, et quaecunque nostri praedecessores reges vel imperatores eidem ecclesiae beatae Mariae de Pharpha contulerunt, nos per hanc paginam confirmamus, etc.

Piligrinus cancellarius in vicem Eberhardi Bambergensis episcopi et archicapellani recognovi.

Data anno Dominicae incarnationis 1019, anno domni Henrici regnantis XVII, imperii vero 6, indict. II, loco Menesburgh, V Idus Aprilis.



CXI. S. Henricus Godehardo abbati Altahensi praedia quaedam confert. (Anno 1019.)
[Ludewig, Script. rer. Germ., p. 337-38.]
[Col. 0349B]

In nomine sanctae et individuae Trinitatis, HENRICUS, divina clementia favente, Romanorum imperator Augustus.

Si quid Ecclesias Dei vel in eisdem servientes de nostris ditare studuerimus, procul dubio immarcessibilem praemium in futuro capessere credimus. Qua de re cunctis fidelibus nostris praesentibus scilicet et futuris notum esse volumus qualiter nos, aeternae vitae desiderio inflammati, tam pro remedio [Col. 0349C] animae nostrae quam parentum nostrorum, nec non et interventu dilectae contectalis nostrae Chunigundae, et pro dilecti Altahensis abbatis Godehardi gratissimo obsequio, eidem Ecclesiae cui ipse praeesse videtur, in usum monachorum inibi Deo famulantium, in marcha et comitatu Adalberti marchionis, decem regales mansos inter hos terminos sitos, ab occidentali videlicet plaga super villam quae Abstorf nuncupatur, de medio Danubis alveo usque in rivulum qui vocatur Smidaha, longitudine ad orientalem plagam, longitudine vero contra Wagrein vergente in locis probabilibus usuique semper aptis. Insuper etiam parvulam insulam in Danubio, contra eamdem villam jacentem, per hanc nostri praecepti paginam concedimus atque largimur, cum [Col. 0349D] omnibus appendiciis ad eosdem pertinentibus, areis, aedificiis, terris cultis et incultis, pratis, pascuis et compascuis, viis et inviis, aquis, aquarumve decursibus, molendinis, piscationibus, venationibus silvis exstirpatis vel adhuc exstirpandis, seu cum omnibus quae dici vel nominari possunt utensilibus, et de nostro imperiali jure in ejus jus ac dominium omnino transfundimus, ea quippe ratione ut praedictus abbas suique successores exinde liberam habeant potestatem tenendi, commutandi, vel quicquid eis in usum praedictorum fratrum agere libuerit. Et ut haec nostrae donationis auctoritas omnium hominum contradictione remota, stabilis et firma constet, hanc chartam ex nostra jussione conscriptam [Col. 0350A] ac signatam manu propria subtus firmavimus.

Data VII Idus Aprilis, indict. II, anno Dominicae incarnationis 1019, anno vero domini Henrici secundi regnantis XVII, imperii anno VI.

Actum Merseburg feliciter. Amen.



CXII. Concessio Heinrici II imperatoris de moneta et mercatu. (Anno 1019, 1 Julii.)
[Dronke, Cod. diplom. Fuld., p. 346.]

In nomine sanctae et individuae Trinitatis, HEINRICUS divina favente clementia Romanorum imperator Augustus.

Venerabilia divinae religionis coenobia munificentiae [Col. 0350B] nostrae donis exaltare, ac servorum dei utilitates misericorditer adtendere nobis aeternae remunerationis spe necessarium esse ducimus. Proinde omnibus Christi nostrique fidelibus notum esse volumus qualiter nos, per interventum dilectae conjugis nostrae Chunigundae imperatricis Augustae, in loco qui Fulda dicitur, ubi monasterium sub regula monachica in honore sanctae Dei genitricis Mariae ac beati Bonefacii martiris in pago Pochonia constructum est, cui etiam venerabilem ac religiosum virum Richardum praefecimus, legitimam monetam ac publicum mercatum concedimus ac statuimus, omnibusque quibus placet vendendi et emendi facultatem et potestatem tribuimus, omnium hominum contradictione et inquietudine remota. Theloneum [Col. 0350C] etiam ac districtum omniaque de eodem mercatu et moneta nos ex regali et imperiali jure respicientia praenominatae Fuldensi ecclesiae per hanc imperialem paginam in proprium donamus et largimur; ea scilicet ratione ut praedictus Richardus abbas suique successores liberam exinde habeant potestatem quidquid eis placuerit faciendi ad utilitatem tantummodo fratrum et Ecclesiae ibidem sub regula sancti Benedicti Deo servientium. Et ut haec nostrae concessionis ac donationis auctoritas stabilis et inconvulsa omni permaneat aevo, hoc praeceptum inde couscriptum sigilli nostri impressione jussimus insigniri.

Signum domni Heinrici invictissimi Romanorum imperatoris et Augusti.

[Col. 0350D] Guntherius cancellarius ad vicem Erkenbaldi archicapellani recognovi.

Data Kal. Jul., anno Dominicae incarnationis 1014, anno vero domni Heinrici Romanorum imper. Aug. regnantis XVIII, imperii vero VI.

Actum Coloniae feliciter. Amen.



CXIII. S. Heinricus Ecclesiae Paderbornensi curtem Hammonstedi donat. (Anno 1020.)
[Cod. diplom. Hist. Westph., p. 79.]

C. In nomine sanctae et individuae Trinitatis, HEINRICUS, divina favente clementia, Romanorum imperator Augustus.

Saluberrimis sacri eloquii institutionibus erudimur, [Col. 0351A] exemplisque religiosorum excellentissimis admonemur ut, temporalia et terrena pro Dei amore donantes commoda, aeterna et sine fine manentia studeamus adipisci bona. Quapropter noverint omnes Christi fideles praesentes scilicet atque futuri qualiter nos, per interventum spiritalis patris nostri domni videlicet papae Benedicti, dilectissimaeque conjugis nostrae Chunigundae, nec non venerabilis Mogontinensis ecclesiae archiepiscopi Erchanbaldi, dilectissimique nostri Babenbergensis episcopi Eberhardi, Frisingensis quoque episcopi Egilberti, maximeque ob juge et indefessum servicium venerandi Meginwerchi episcopi, ut ille nullius aemuli obprobriis subjaceat, quin plus omnibus nobis serviens, praemia honoresque plures a nobis accipiat, [Col. 0351B] exemplisque nostri emolumenti, alios ad nostrum fidele provocet servicium, ad Paderburnensem ecclesiam in honore sanctae Dei genitricis Mariae sanctique Kiliani martyris, nec non sancti Liborii confessoris constructae, cui praedictus venerabilis Mechinwerchus episcopus praeesse dinoscitur, quandam nostri juris curtem Hammonstedi dictam, in pago Rittega et in comitatu Utonis comitis sitam, una cum omnibus ejus pertinentiis sive adhaerentiis, in quocunque pago vel comitatu sita sint, videlicet cum vicis, villis, ecclesiis, servis et ancillis, areis, aedificiis, terris cultis et incultis, viis, inviis, exitibus et reditibus, quaesitis et inquirendis, silvis, forestibus, venationibus, aquis, piscationibus, molis, molendinis, rebus mobilibus et immobilibus, ac [Col. 0351C] caeteris omnibus quae rite scribi vel quoquolibet modo dici possunt utilitatibus, hac nostrae auctoritatis imperiali pagina donamus ac omnium contradictione remota proprietamus, praecipientes ut in Deo dilectus nobis saepe dictus M. episcopus liberam dehinc habeat potestatem, suique successores, eandem curtem Hammonstedi cum omnibus appendiciis suis tenendi, possidendi, seu quicquid sibi inde libeat in usum episcopatus faciendi. Et ut haec traditio nostra ab omnibus incorrupta permaneat, hanc chartam inde conscriptam manu propria confirmantes, sigilli nostri impressione insigniri jussimus.

Signum domni Heinrici Romanorum (L. M.) imperatoris Augusti.

[Col. 0351D] Guntherius cancellarius ad vicem Erchanbaldi archicapellani recognovi.

Data IX. Kal. Maii, in festivitate sancti Georgii martyris, indictione III, anno Dominicae incarnationis 1020, anno vero domni Heinrici secundi regnantis XIX, imperii autem VII. Actum Babenberc.



CXIV. Item »quamdam nostrae proprietatis forestim.« (Anno eodem.)
[Ibid., p. 80.]

C. In nomine sanctae et individuae Trinitatis, HEINRICUS divina favente clementia Romanorum imperator Augustus.

Si sanctarum Dei ecclesiarum loca bonis nobis a [Col. 0352A] Deo donatis ditando extollimus, non solum vitae nostrae longanimitatem, verum etiam regni nos prosperitatem augere speramus. Quapropter noverit omnium sanctae Dei ecclesiae fidelium nostrorumque universitas praesentium scilicet ac futurorum qualiter nos, pro animae nostrae remedio nostrorumque antecessorum, nec non et pro salute dilectae conjugis nostrae Cunigundae imperatricis videlicet augustae, atque per interventum Geronis Magedeburgensis archiepiscopi Dutichonisque comitis, quandam nostrae proprietatis forestim in comitatu ejusdem Dutichonis sitam, quae inicium sumit de Rothalmingahusun, rectoque tramite protenditur in Vuisaram fluvium, sicque ascensum ducit in fluvium Fulda dictum, inde vero continuatim servat sui ascensus [Col. 0352B] tenorem juxta eundem fluvium Fulde usque in rivum qui dicitur Grumelbichi, nec non ad oppidum quod Holthusun vocatur viam tendit, simul graditur in Othilanham et in Rechinherishusun atque ad Rothiereshusun, mox pergit ad Rikillahusun atque ad Beverbiki, sicque protenditur in viam quae tendit ad Vulfredeskirchun, itemque in alteram viam quae extenditur ad Gunnesburin et ad Vuicmonneshusun, sicque girando circuit quandam viam quae pervenit usque ad praedictum oppidum Rothalmingahusun, sanctae Paderbrunnensi ecclesiae, cui venerabilis nobisque dilectus praesul Meinwerchus praeesse videtur, ad altare et reliquias sanctae Dei genitricis Mariae sanctique martyris et episcopi Kiliani ac sancti Liborii confessoris, cum omni utilitate quae ab [Col. 0352C] eadem ullatenus provenire possit, firmiter et perpetuo habendam tradimus atque concedimus, ac de nostro jure et dominio in ejusdem sanctae Paderbrunnensis ecclesiae jus et dominium transfundimus et delegamus; eo videlicet ordine ut nullus episcopum jam dictae ecclesiae ejusque successores de praedicta foresti disvestire vel inquietare praesumat. Et ut haec nostrae auctoritatis pagina stabilis et inconvulsa permaneat, eam manu propria roborantes, sigilli nostri impressione insigniri jussimus.

Signum domni Heinrici serenissimi et invictissimi Romanorum imperatoris Augusti (L. M.).

Guntarius cancellarius vice Ercumbaldi archiepiscopi et archicancellarii recognovit.

Anno Dominicae incarnationis 1020, indictione III, [Col. 0352D] anno vero domni Heinrici imperatoris Augusti secundi regnantis XVIIII, imperii autem VII.

Actum XI. Kal. Junii Chuofunga feliciter. Amen.



CXV. Praeceptum Henrici imperatoris pro abbatia Prataliae. (Anno 1020, III Kal. Decembris.)
[Annal. Camaldul, I.]

In nomine sanctae et individuae Trinitatis, HENRICUS, divina favente clementia, Romanorum imperator Augustus.

Si locis Domino sanctisque ejus dicatis bona nostra damus, et ab antecessoribus nostris data confirmamus, in aeternum animae nostrae profuturum [Col. 0353A] non dubitamus. Quapropter notum esse volumus omnibus fidelibus nostris, praesentibus scilicet atque futuris, qualiter, interventu Theuzonis monachi nostri fidelis, pro remedio animae nostrae largimur atque concedimus, prout juste atque legaliter possumus, monasterio Sanctae Mariae et Sancti Benedicti, quod ut [est] situm Alpibus, qui dicuntur Pratalia, juxta rivum nomine Bidentem, ad radicem montis, nomine Acuti, qui dividit Thusciam et Romaniam, quosdam mansos de jure nostri regni, mansum videlicet unum, qui vulgo dicitur Nibli de Soci, et aliam quem tenet filius presbyteri Alprandi de Soci, et Leo de Soci, et piscariam et Barricule de Soci, quem Hugo marchio per libellum dederat praedicto monasterio; alterum vero mansum, qui dicitur [Col. 0353B] Theuzonis Brussati, quem idem marchio similiter dedit; mansum quoque de sexta, unde marchio libellum fecit Winizoni Castaldo; item mansum de Ventrina, quem Leoni marchio per libellum dederat cum tribus mansis de Caprena, mansum etiam de Linaro, unum libellum habuit Bonizo; mansum quoque de Tejano, quem Winizo habet, per libellum, cum parte illius vineae de regni nostri jure ac dominio donamus atque transfundimus in jus atque dominium praedicti monasterii de Pratalia sanctae Mariae et sancti Benedicti, ac Bidentem, in perpetuum, cum omnibus eorum pertinentiis, quae dici vel nominari possunt, cum terris, campis, casis, vineis, pratis, pascuis, silvis, aquis aquarumque decursibus, et omnibus rebus mobilibus et immobilibus; tali [Col. 0353C] tenore ut praedictus Teuzo rector ipsius monasterii suique successores abbates inde potestatem habeant ad utilitatem ipsius monasterii faciendi quidquid lex praecipiat. Praecipientes itaque jubemus ut nullus dux, marchio, comes, vicecomes, episcopus, castaldus, vel aliqua nostri regni magna vel parva persona, praedicti monasterii rectorem vel suos successores abbates, de omnibus quae supra scripta sunt, divertire seu inquietare sine legali judicio praesumat. Si quis igitur hujus nostri praecepti violator exstiterit, sciat se compositurnm auri optimi libras centum, medietatem camerae nostrae, et medietatem praefato monasterio. Quod ut verius credatur, et diligentius ab omnibus in aeternum observetur, hanc nostrae donationis paginam manu propria confirmantes sigilli [Col. 0353D] nostri impressione jussimus insigniri.

Signum domni Henrici Romanorum invictissimi imperatoris Augusti.

Piligrinus cancellarius vice Egerardi episcopi et archicancellarii recognovit

Data tertio Kal. Novembris, indictione tertia, anno Dominicae incarnationis 1021, anno autem domni Henrici secundi regnantis XVIII, imperii ejus VII.

Actum Amersten.



CXVI. Praeceptum domni Henrici imperatoris Augusti, quo praedium Butenhart Hilderado abbati Prumensis monasterii concedit. (Anno 1020.)
[Marten., Ampliss. Collect. I, 380, ex chartario Prumiensi.]
[Col. 0354A]

In nomine sanctae et individuae Trinitatis, HENRICUS, divina favente clementia, imperator Augustus.

Si nostrae liberalitatis munere locis Deo dicatis quiddam beneficii conferimus, et necessitates ecclesiasticas nostro juvamine relevamus, id nobis et ad mortalem vitam temporaliter transigendam et ad aeternam vitam feliciter obtinendam profuturum liquido credimus. Unde pateat notitiae omnium Christi fidelium, praesentium scilicet atque futurorum, qualiter [Col. 0354B] nos, pro remedio animae nostrae ac dilectae conjugis nostrae Cunegundae, et per interventum Hilderadi [(177) 1Kb] abbatis nostri dilecti, praedium nomine Butenhart, in pago Hulpiae, in comitatu Hezelinl comitis situm, quod post obitum Epponis viri, et legis jure et lege, ad nostras regales et imperiales manus devenit, cum utriusque sexus mancipiis et omnibus utensilibus, terris, cultis et incultis, agris, pratis, campis, pascuis, silvis, aquis aquarumve decursibus, piscationibus, molendinis, viis et inviis, exitibus et reditibus, et omnibus appertinentiis, quaesitis et inquirendis, quae dici poterunt aut nominari, ad monasterium S. Salvatoris mundi, situm in loco qui dicitur Prumea, in usus fratrum Deo inibi sub regula S. Benedicti servientium, concessimus [Col. 0354C] et in proprietatem donavimus, ut per omnia succedentium temporum curricula eidem monasterio absque omnium mortalium contradictione firmum atque stabile in aeternum permaneat. Et ut haec nostrae concessionis traditio omni tempore stabilis et inconvulsa permaneat, hanc imperialis praecepti paginam inde conscribi, et, manu propria confirmantes, propria sigilli nostri impressione jussimus insigniri.

Signum domni Henrici Romanorum invictissimi imperatoris Augusti.

Witharius cancellarius vice Erchanbaldi archiepiscopi recognovi.

Data V Kalendas Octobris, indictione III, anno Dominicae incarnationis 1020, anno autem domni Henrici [Col. 0354D] secundi regnantis XVIII, imperii vero ejus VII.

Actum Hamerstein feliciter. Amen.



CXVII. Immunitas Heinrici II imperatoris. (Anno 1020, 3 Maii.)
[Dronke, Cod. diplom. Fuld., p. 347.]

In nomine sanctae et individuae Trinitatis, HEINRICUS divina favente clementia Romanorum imperator Augustus.

Constat nos, divina dispensante gratia, caeteris supereminere mortalibus: unde oportet ut, cujus [Col. 0355A] praecellimus munere, ejus studeamus modis omnibus parere voluntati. Quapropter comperiat industria atque utilitas omnium fidelium nostrorum, praesentium scilicet et futurorum, quia vir venerabilis Richardus abba ex monasterio quod dicitur Fulda, quod est situm in pago Grapfeld, constructum in honore sancti Bonifacii martiris Christi, ubi idem gloriosus martyr corpore quiescit, adiens excellentiam culminis nostri, obtulit nobis quandam antecessorum nostrorum, Pipini videlicet, Ludewici et Chuonradi, Heinrici, necnon et Ottonis imperatoris Augusti auctoritatem, in qua continebatur qualiter idem principes clarissimi praefatum monasterium cum monachis ibidem Deo famulantibus, et cum rebus vel hominibus ad se juste pertinentibus, sub [Col. 0355B] sua constituissent defensione et munitatis tuicione. Obsecravit namque praescriptus abba ut similiter ipsum monasterium cum monachis ibidem Deo famulantibus et cum rebus et hominibus sibi legaliter pertinentibus sub nostra constitueremus defensione, et paternae auctoritati nostram jungeremus auctoritatem. Cujus petitionem quia justam imo rationabilem esse judicavimus, libenter accommodavimus et beneficio quod postulavit assensum praebuimus. Et ideo hanc auctoritatem, propter divinum amorem et venerationem ipsius sancti loci tranquillitatemque fratrum ibidem consistentium, circa ipsum monasterium fieri decrevimus. Per quam in futurum sanccimus atque jubemus ut nullus judex publicus vel quilibet ex judiciaria potestate in ecclesias, villas, [Col. 0355C] loca, vel agros, possessiones, quas moderno tempore juste et rationabiliter infra regnum divinitus nobis concessum praefatum possidet monasterium, vel quae deinceps in jus ipsius loci voluerit divina pietas augeri, ad causas judiciario more audiendas vel freda undecumque exigenda aut mansiones vel paratas faciendas aut fidejussores tollendos aut homines ipsius monasterii tam ingenuos quam et servos super terram ipsius commanentes distringendos, nec ullas redibitiones aut inlicitas occasiones requirendas, nostris futurisque temporibus ingredi audeat, vel ea quae supra memorata sunt exigere praesumat. Sed liceat praefato abbati suisque successoribus res praedicti monasterii cum omnibus sibi subjectis sub immunitatis nostrae defensione possidere et nostro [Col. 0355D] fideliter parere imperio. Et quicquid de praedictis rebus jus fisci exigere poterat, pro aeterna remuneratione praefato monasterio et monachis concessimus. Et si quando divina vocatione jam fatus abba vel successores ejus de hac luce migraverint, quamdiu ipsi monachi inter se tales invenire possint qui ipsam congregationem secundum regulam pii patris Benedicti regere valeant, per hanc nostram auctoritatem consensum et licentiam habeant eligendi abbates. Haec vero auctoritas ut pleniorem in Dei nomine optineat firmitatem, manu propria subtus eam firmavimus, sigilloque nostro insigniri jussimus.

Signum domni Heinrici Romanorum invictissimi [Col. 0356A] (M) imperatoris Augusti. (S) Guntherius vice Erkanbaldi archicappellani recognovit.

Data V Non. Mai., indictione III, anno Dominicae incarnationis 1020, anno vero domni Heinrici secundi regnantis XIX, imperii autem VII.

Actum Fulda.



CXVIII. S. Henricus ecclesiae Paderbornensi praedia quaedam confert. (Anno 1021.)
[Cod. diplom. Hist. Westph., p. 80.]

XP. In nomine sanctae et individuae Trinitatis, HEINRICUS divina gratia Romanorum imperator Augustus.

[Col. 0356B] Divinae pietatis clementia, quae nos ad culmen imperatoriae majestatis perduxit, ad hoc voluit imperare, ut ecclesiarum ordini firmando atque corroborando subveniamus. Hiis autem maxime locis quae, ab antecessoribus nostris regibus et imperatoribus fundata, sed jam peccatis exigentibus pene videbantur annullata. Quapropter omnium fidelium nostrorum praesentium scilicet ac futurorum industriae notum esse volumus qualiter nos, divini amoris instinctu, pro remedio animae nostrae seu parentum nostrorum, nec non et tertii Ottonis bonae memoriae imperatoris, dilectaeque conjugis nostrae Chunigundae Augustae interventu, atque Meginwerc sanctae Padrebrunnensis ecclesiae venerabilis episcopi rogatu, sibi sanctaeque suae ecclesiae a Karolo [Col. 0356C] magno imperatore olim fundatae, nostris vero temporibus incendium passae, in honore enim sanctae Dei genitricis Mariae semper virginis et sancti Kyliani martyris Liboriique confessoris dedicatae, comitatum quem Dodico comes dum vixit tenuit, situm scilicet in locis Hessiga, Netga, Nihterga, cum omni legalitate in proprium concedimus atque largimur per hanc nostram imperialem paginam; eo videlicet tenore rationis ut praefatus episcopus M. suique successores prescriptae ecclesiae praesidentes dehinc liberam habeant potestatem de eodem comitatu ejusque utilitatibus quicquid eis placuerit faciendi, ad eorum tamen utilitatem ecclesiae, omnium videlicet inquietudine remota. Et ut haec nostrae traditionis seu confirmationis auctoritas [Col. 0356D] stabilis et inconvulsa omni habeatur tempore, hoc praeceptum inde conscriptum manu propria firmavimus et nostro sigillo repercusso insigniri jussimus.

Signum domni Heinrici victoriosissimi (L. M.) imperatoris Augusti.

Guntherius cancellarius ad vicem Herkembaldi Mogontini archiepiscopi et archicapellani recognovit.

Data XIV. Kal. Marcii, indictione IV, anno Dominicae incarnationis 1021, anno vero domni Heinrici secundi regnantis XVIIII, imperii autem VIII.

Actum Podrebrun feliciter. Amen.



CXIX. S. Henricus confirmat monasterio Sancti Emmerami omnia bona aeneratim, ablata epo aliisque alienandi facultate. (Anno 1021, 3 Julii.)
[Ried, Codex diplom. Ratisb., I, 135.]
[Col. 0357A]

In nomine sanctae et individuae Trinitatis, HEINRICUS divina favente clementia Rom. imp. Aug.

Imperialem nostri nominis excellentiam hoc scimus exigere, imo ad statum regni et ad salutem animae nostrae multum proficere, quosque divini servitii amatores, ut sine querela in Dei persistant laude, liberalitatis nostrae sustentaculo confortare, maxime autem eos quorum laboris devotio divino prae caeteris invigilat obsequio. Proinde noverit omnium [Col. 0357B] Christi nostrique fidelium universitas qualiter nos, divinae remunerationis spe incitati, interventu etiam dilectae conjugis nostrae Cunigundae imperatricis Augustae et venerandi Richolfi abbatis commoniti, cuidam Ecclesiae Dei infra civitatem Ratesponensem in honorem pretiosi Dei martyris Heimmerami constructae, ubi venerabile corpus ejus miraculis declarantibus requiescere comprobatur, omnia, quae ab antecessoribus nostris, regibus vel imperatoribus, omnibusque Christi fidelibus vel infra ipsam Ratesponensem civitatem, vel in suburbio ejus, vel ubicunque locorum hactenus tradita sunt et collata, per hanc imperialem paginam in perpetuum confirmamus, et absque omnium hominum contradictione in proprium largimur; ea videlicet ratione ut nec [Col. 0357C] episcopus ejusdem loci, nullaque judiciaria vel ecclesiastica persona aliquam habeat potestatem praenominata bona praefatae ecclesiae auferre, vel usibus fratrum ibidem sub monachica institutione Deo servientium abalienare, sed praedictus Richolfus ejusdem loci abbas suique successores liberam exinde habeant potestatem quicquid eis placuerit faciendi, ad utilitatem tantummodo fratrum ibidem sub regula sancti Benedicti Deo sanctoque Heimmeramo famulantium. Et ut haec nostrae confirmationis et largitionis auctoritas stabilis et inconvulsa omni permaneat aevo, hoc praeceptum inde conscriptum propria manu corroborantes, sigilli nostri impressione jussimus insigniri.

Signum domni Henrici invictissimi Romanorum [Col. 0357D] imperatoris Augusti. (Monogramma.)

Guntherius cancellarius ad vicem Erkenbaldi archicapellani recognovi.

Data V Nonas Julii, indictione III, anno Dominicae incarnationis 1021, anno vero Domni Henrici secundi regnantis XX, imperantis VIII.

Actum Coloniae feliciter. Amen.

Sigillum majestat. integrum exstat.



CXX. S. Henricus confirmat monasterio Sancti Emmerami traditionem curtis Ruitae (Vogtareut) factam a comite Warmundo. (Anno 1021, 3 Julii.)
[Ried ubi supra, p. 136.]

In nomine sanctae et individuae Trinitatis, HENRICUS [Col. 0358A] divina favente clementia Rom. imp. Augustus.

Imperialem nostri nominis excellentiam hoc scimus exigere, imo ad statum regni et ad salutem animae nostrae multum proficere, quosque divini servitii amatores, ut sine querela in Dei persistant laude, liberalitatis nostrae sustentaculo confortare, maxime autem eos quorum laboris devotio divino prae caeteris invigilat obsequio. Proinde noverit omnium Christi nostrique fidelium universitas qualiter nos, divinae remunerationis spe incitati, interventu etiam dilectae conjugis nostrae Chunigundae imperatricis Augustae et venerandi Richolfi abbatis commoniti, cuidam Ecclesiae Dei infra civitatem Ratisponen. in honorem pretiosi Dei martyris Heimmerami constructae, ubi venerabile corpus ejus miraculis declarantibus [Col. 0358B] requiescere comprobatur, quamdam nostri juris curtem Riute dictam, in pago Chymengowe, in comitatu Pabonis comitis sitam, quam quidam nobilis homo Warmundus comes eidem coenobio contulit, cum omnibus appendiciis, villis scilicet, areis, agris, pratis, pascuis, aquis aquarumve desursibus, vadis, molendinis, piscationibus, exitibus et reditibus, viis et inviis, quaesitis et inquirendis, silvis, venationibus, familiis etiam utriusque sexus, caeterisque, quae quolibet modo dici aut scribi possunt, utilitatibus ad eamdem curtem jure et legaliter pertinentibus, per hanc imperialem paginam in proprium largimur, et ejusdem Warmundi comitis traditionem perpetuo jure praedictae ecclesiae confirmamus; ea videlicet ratione ut nec episcopus ejusdem loci, [Col. 0358C] nullaque ecclesiastica vel judiciaria persona aliquam habeat potestatem, praenominatam curtem praenominatae Ecclesiae auferre vel usibus fratrum ibidem sub monachica institutione Deo servientium abalienare, sed praedictus Richolfus ejusdem loci abbas suique successores liberam exinde habeant potestatem quicquid eis placuerit faciendi, ad utilitatem tantummodo fratrum ibidem sub regula sancti Benedicti Deo sanctoque Heimmeramo famulantium, omnium hominum contradictione remota. Et ut haec nostrae largitionis et confirmationis auctoritas stabilis et inconvulsa omni permaneat aevo, hoc praeceptum inde conscriptum manu propria corroborantes, sigilli nostri impressione jussimus insigniri.

Signum domni Henrici invictissimi Rom. imp. Augusti. [Col. 0358D] (Monogramma.)

Guntherius cancellarius ad vicem Erkenbaldi archicapellani recognovi.

Data V Nonas Julii, indict. III, anno Dominicae incarnat. 1021, anno vero domni Henrici II regnantis XX, imperantis VIII, Actum Coloniae feliciter, Amen.

Sigillum nonnihil laesum exstat.



CXXI. S. Henricus confirmat monasterio sancti Emmerami curtem Eiterhoven. (Anno 1021, 3 Julii.)
[Ried, ubi supra, p. 137.]

In nomine sanctae et individuae Trinitatis, HENRICUS, etc., ut num. praec.---quamdam nostri juris [Col. 0359A] curtem, Eitterhoven dictam, in pago Tunegowe, in comitatu Adalberti marchionis sitam, quam avus noster piae recordationis dux Henricus eidem coenobio antea contulit, cum omnibus appendiciis, villis scilicet, areis, agris, pratis, pascuis, aquis, aquarumve decursibus, molendinis, piscationibus, exitibus et reditibus, quaesitis et inquirendis, silvis, venationibus, familiis etiam utriusque sexus, caeterisque, quae quolibet modo dici aut scribi possunt, utilitatibus ad eamdem curtem jure et legaliter pertinentibus, per hanc imperialem paginam in proprium largimur, concedimus et perpetualiter confirmamus; ea videlicet ratione ut nec Episcopus ejusdem loci, nullaque Ecclesia vel judiciaria persona aliquam habeat potestatem, praenominatam curtem Ecclesiae praefatae auferre, vel usibus fratrum ibidem sub monachica [Col. 0359B] institutione Deo servientium abalienare, sed praedictus Richolfus ejusdem loci abbas suique successores liberam exinde habeant potestatem quidquid eis placuerit faciendi, ad utilitatem tantummodo fratrum ibidem sub regula sancti Benedicti Deo sanctoque Heimmeramo famulantium, omnium hominum contradictione remota. Et ut haec nostrae largitionis, concessionis et confirmationis auctoritas stabilis et inconvulsa omni permaneat aevo, hoc praeceptum inde conscriptum propria manu corroborantes, sigilli nostri impressione jussimus insigniri.

Signum domni Henrici invictissimi Romanorun: imp. Augusti. (Monogramma.)

[Col. 0359C] Guntherius cancellarius ad vicem Erkenbaldi Archicapellani recognovi.

Data V Nonas Julii, indict. III, anno Dominicae incarnationis 1021, anno vero domni Henrici II regnantis XX, imperantis autem VIII. Actum Coloniae feliciter. Amen.

Sigillum majest. integrum exstat.



CXXII. S. Henricus donat monasterio superiori duas terras (plaetze) intra et extra moenia civitatis Ratisbonensis versus meridiem. (Anno 1021, 12. Nov.)
[Ried, ubi supra, p. 138.]

In nomine sanctae et individuae Trinitatis, HENRICUS, Romanorum imperator Augustus.

[Col. 0359D] Si Christianae religionis et angelicae conversationis amatores nostrae liberalitatis beneficio, quo securius Deo servire possint, consolari studuerimus, et aeternorum praemiorum una cum illis nos participes fieri spe certa confidimus, proinde omnibus Christi nostrique fidelibus innotescat qualiter nos, per interventum Henrici ducis Bawariae cuidam ecclesiae in honorem sanctae Dei genitricis semperque virginis Mariae infra Ratisponensem civitatem constructae, quae vulgo Obrenmunsture dicitur, ubi venerabilis abbatissa Wichpurg virginibus sub regula monachica Deo servientibus praeesse videtur, quamdam infra praedictum monasterium terram, confinalem atrio ejus, et infra publicam plateam jacentem, quae de porta [Col. 0360A] sancti Hemmerami ducit ad ecclesiam, quae vulgariter Ahachiricha dicitur, intra civitatem, in longitudine habentem perticas XX, et in latitudine X, aliam vero, foras murum proxime adjacentem, in longitudine similiter habentem perticas XX, et in latitudine VIII, in comitatu Ruodperti comitis, per hanc imperialem paginam cum omni legalitate in proprium largimur atque concedimus; ea scilicet ratione ut praedicta abbatissa et omnes quae sibi in loco eodem ordine et dignitate succedunt, liberam exinde habeant potestatem quidquid eis libuerit faciendi ad utilitatem praenominati monasterii ac sororum ibidem monastice conversantium. Et, ut haec nostrae auctoritatis charta stabilis et inconvulsa omni permaneat aevo, hoc praeceptum inde conscriptum propria [Col. 0360B] manu confirmantes, sigilli nostri impressione jussimus insigniri.

Signum domni Henrici invictissimi Romanorum imp. Aug. (Monogramma.)

Guntherius cancellarius ad vicem Aribonis archicapellani recognovi.

Data II Idus Novembris, anno Dominicae incarnationis 1021, anno vero Domni Henrici imperatoris regnantis XXII, imperii autem VIII.

Actum Augustae feliciter. Amen.

Sigillum majestat. media parte est deperditum.



CXXIII. S. Henrici diploma concessum Amato II archiepiscopo Salernitano, per quod ei confirmat omnia jura. (Anno 1022.)
[Muratori, Antiq. Ital., I, 193.]
[Col. 0360C]

In nomine sanctae et individuae Trinitatis, HENRICUS, divina favente clementia, Romanorum imperator Augustus.

Si justis Deoque divinis locis non solum praeesse sed etiam prodesse studuerimus, praesentis vitae suffragium et aeternae remedium invenire non titubamus; et si in pristinum gradum erigere conamur, nostri imperii culmen sublimare procul dubio credimus. Quapropter omnium fidelium sacrae Dei Ecclesiae, nostrorumque, praesentium ac futurorum, comprehendat universitas qualiter, interventu ac petitione Theoderici nostri dilecti cancellarii, per hanc nostri praecepti praesentem paginam, prout juste et legaliter possumus, sanctae [Col. 0360D] sedis ecclesiae in beati apostoli Matthaei sitae honore, ubi quotidie summae Trinitati debitae canuntur laudes, atque inviolabiliter et perpetualiter Amato ipsius praefatae Ecclesiae archiepiscopo, nostroque fideli, de novo concedimus et confirmamus omnes res et proprietates ab antiquis principibus ipsius civitatis praedictae huic concessas ecclesiae, seu ea quae Gisulfus Princeps cum uxore sua Gemma ibi obtulit pro suarum remedio animarum, tam ea quae intra eamdem civitatem habere videntur quam extra, cum terris illis quae ultra fluvium Tuscianum praefatae ecclesiae pertinere videntur usque ad fluvium qui dicitur Siler, seu in comitatu Capuaci et Dulicaria, et in caeteris locis jam dictae eclesiae pertinentibus, [Col. 0361A] quae dici vel nominari possunt. Insuper etiam concedimus castrum Libani cum omnibus adjacentibus sibi, quemadmodum illud antiquitus ipsa ecclesia tenuit et dominata est per praecepta et quascunque scriptiones, castrum videlicet Libani, quod a Grimoaldo et Alfano germanis injuste invasum est. Concedimus denique et confirmamus eidem ecclesiae omnes mortuorum res quae in ipso episcopio vel in rebus suis sunt aut erunt ad futurum, omnesque res mobiles sive immobiles quae ab antiquitus Deum timentibus hominibus oblatae ibi sunt, ac omnes concessiones ejusdem sanctae ecclesiae concessas a principibus et ducibus seu regibus. Censiles namque omnes ejusdem Ecclesiae, ut pars praefati episcopii dominetur, jubemus, nullo contradicente, [Col. 0361B] sicut antiquitus fecerat. Nostra namque imperiali auctoritate ei concedimus confirmationes, ut pars ejusdem episcopi habeat potestatem ad ecclesiae ejusdem jus ordinare infra eamdem civitatem quinque macellatores, ubi voluerit, ad carnes vendendas. Statuentes siquidem illi concedimus et confirmamus omnes illas res quae ab ejusdem episcopi jure sine ratione et justitia, post obitum sanctae recordationis Petri, ejusdem ecclesiae venerabilis episcopi ablatae sunt per Joannem episcopum, qui inordinate eamdem tenuit sedem. Ut si qua ante scriptio per manus ejusdem Joannis facta, ostensa fuerit, dijudicamus eam pro munere irritam et inanem, eo quod contra canonicam auctoritatem suam deseruit sedem, et ad aliam accessit: quod omnino [Col. 0361C] fieri non potuit secundum auctoritatis canonum instituta. Statuimus ut pars praefati episcopi distringat omnes forenses presbyteros sibi pertinentes ac clericos, omnesque eorumdem familias, scilicet illos qui in dioecesi ejusdem episcopii habitant: Volumus ut judicet et distringat sine ulla partis publicae contrarietate, et in suo servitio habeat, ut canones jubent. Omnes quippe supradictas res illi confirmamus una cum terris, vineis, campis, pratis, silvis, pascuis, montibus, vallibus, planitiebus, aquis aquarumque decursibus, ripis, molendinis, piscationibus, forestis, venationibus, servis, ancillis, aldiis, aldiabus, ancariis, censibus, pensionibus, capellis, castellis, villis, ac omnibus quae dici aut nominari possunt, praefatae ecclesiae juste et legaliter [Col. 0361D] pertinentibus, in integrum. Praecipientes igitur omnino jubemus ut nullus dominus, princeps, straticho, marchio, episcopus, comes, vicecomes, nullaque nostri regni magna vel parva persona praefatae ecclesiae res, vel episcopum inquietare, molestare, aut in aliquo sine legali judicio disvestire praesumat. Sed liceat eidem Amato archiepiscopo praefati episcopii res tenere, possidere, atque per hoc nostrum praeceptum praedictas res ad utilitatem suae ecclesiae acquirere, omnium hominum contradictione remota. Si quis autem, quod absit! hujus nostrae auctoritatis praesumtuosus violator extiterit, sciat se compositurum auri purissimi libras mille, medietatem camerae nostrae, et medietatem ejusdem [Col. 0362A] episcopii regentibus. Quod ut verius credatur, diligenterque ab omnibus observetur, manu propria roborantes hanc paginam nostro sigillo insigniri jussimus.

Signum domni Henrici serenissimi imperatoris Augusti.

Theodoricus cancellarius vice Eberardi episcopi et archicancellarii. . . . . . .

Data pridie Kalendas Junii, anno incarnationis Domini M. . . . . . . indictione V, anno vero Domni Henrici II regnantis. . . . . . . . . imperii vero 9.

Actum Trojae feliciter. Amen.



CXXIV. S. Henricus D. Romualdo, eremitarum Camaldulensium conditori, abbatiam S. Benedicti in Alpibus ad Bifurcum sitam confirmat. (Anno 1022.)
[Ughelli, Italia sacra, II, 493.]
[Col. 0362B]

In nomine Patris, et Filii, et Spiritus sancti, HENRICUS Romanorum imperator Augustus.

Dignum videtur nostrae imperiali clementiae religiosorum virorum congruis petitionibus juste ac rationabiliter acquiescere. Quapropter noverit omnium Ecclesiae sanctae Dei nostrorumque fidelium, praesentium videlicet et futurorum, industria qualiter nos, pro remedio animae nostrae seu parentum nostrorum, nostraque salute ac dilectissimae conjugis nostrae Cunegundis imperatricis Augustae, atque pro interventu religiosi viri D. Romualdi monachi et eremitae, quamdam abbatiam ad honorem [Col. 0362C] S. Benedicti super res nostri juris constructam in Alpe quae dicitur Bifurco, tantum regibus vel imperatoribus solitam investiri, constituimus, eamque permanere in provisu et disciplina ejusdem venerabilis viri D. Romualdi suorumque successorum in ipsa eremo persistentium, vitam et religionem ejusdem servantium; modo ipsa tamen provisio et disciplina contra regulam B. Benedicti non fiat. Confirmantes ecclesiae S. Benedicti ejusdem monasterii illas terras quas nunc tenet, quarum nomina sunt haec: ecclesiam cum tribus molendinis et tres mansos in Domicuicrolo; in Galiano mansos duos et ecclesiam unam; in Partisidia ecclesiam unam, et mansos duos, et molendinum unum; in Casale mansos duos; in Mistriano mansum unum; in Drimano [Col. 0362D] mansum unum; in Dipidano mansum unum; in monte Martino mansum unum; in Africo mansos duos; in montanis S. Gaudentii mansos quinque; et omnia quaecunque juste et legaliter nunc habet, aut in antea habiturus est, aut acquisiturus est, aut acquisivit, ut ea habeat ac teneat cum omnibus suis pertinentiis in integrum; proprietario jure possideat, eo modo ut nec isti qui nunc superest abbati, nec suis successoribus, liceat terras Ecclesiae vendere, aut alienare, aut precarium facere absque nostra licentia, sed tantum ad usum monachorum ibidem servientium juxta regulam S. Benedicti permaneant. Insuper confirmamus omnem haereditatem honorum ipsius monasterii et monachorum, ut tali modo habeat [Col. 0363A] quo nunc ipse habet. Constituimus igitur ut supradictum monasterium nulli marchioni, nulli comiti, nulli archiepiscopo, nulli episcopo, nullique singulari personae subjaceat, nisi sit in imperiali et regali potestate. Volumus itaque et disponimus ut liceat D. Romualdo suisque successoribus, et abbati ipsius monasterii suisque successoribus, advocare quemcunque episcopum ad ecclesias consecrandas et ad omnem consecrationem faciendam. Volumus etiam ut per circuitum monasterii et eremi ecclesia possideat ab oriente a rivo de lacu, ab occidente a jugo Alpium, a septentrione a Ceresio, a meridie, collina de Gimellis. Inviolabiliter igitur jubemus ut non dux, non marchio, non comes, non qualiscunque magna vel parva persona hoc nostrum imperiale praeceptum violare pertentet. Si vero, quod absit! [Col. 0363B] aliquis illud infringere tentaverit, sciat se compositurum ducentas libras auri cotti: medietatem nobis, et medietatem dicto monasterio. Et ut hoc verius credatur, et inconvulsum servetur, manu propria subscribentes, nostro sigillo inferius insigniri praecepimus.

Sign. D. Henrici imperatoris invictissimi Augusti.

Theodoricus cancellarius recognovi.

Datum anno Dom. Incarn. 1022, Indict. X., anno vero D. Henrici II, regnantis 21, imperantis vero 8.

Actum pridie Kal. Januarii Ravennae feciliter. Amen.



CXXV. S. Henrici privilegium pro monasterio S. Sophiae. Beneventano. (Anno 1022.)
[Ughelli, Italia sacra, VIII, 76.]
[Col. 0363C]

In nomine Sanctae individuaeque Trinitatis, HENRICUS divina favente clementia Romanorum imperator semper Augustus.

Si tanto sanctorum Dei ecclesiis omnium adnixu institimus, ad nostri imperii profectum venire non diffidimus. Quocirca omnium fidelium sanctae Dei Ecclesiae nostrorumque solers agnoscet universitas praesentium et futurorum, Henricum venerabilem, Parmensis Ecclesiae episcopum, culminis nostri sublimitatem adiisse, obnixe postulando quatenus, pro Dei amore facinorumque nostrorum solutione, coenobio in honore S. Sophiae ecclesiae dedicato, in civitate quae dicitur Beneventum constructo, in quo [Col. 0363D] Gregorius venerabilis abbas praeesse videtur, confirmare ac omnino corroborare dignaremur omnia quae ab antecessoribus nostris ac hominibus caeteris Dominum colentibus eidem coenobio concessa sunt atque idem monasterium tenuit, ex quo fundatum est, tam per praecepta praedecessorum nostrorum, sed etiam per precariam, et absolutiones, et oblationes, et per investituram, seu etiam per quaecunque instrumenta chartarum, sive uniuscujusque scriptionis titulum. Nos quoque grata mente petitionem considerantes animo inclinato precibus ipsius per hoc nostrum praeceptum, prout juste aut legaliter possumus, confirmamus aut roboramus omnes res et proprietates ipsius monasterii, scilicet in [Col. 0364A] loco qui nominatur Pentano cum suis pertinentiis, et cum capella in honore sancti Benedicti; alia vero in honore sancti Vitalis cum omnibus suis pertinentiis; altera vero in honore sancti Michaelis archangeli, quae dicitur ad Holibola cum omnibus suis pertinentiis, et in Pallaria capella una, quae est in honore sanctae Mariae; sed et ecclesiam sancti Bartholomaei in collina; et curtem de Nuriano in Petra furmina cum casis, ac silvis; et curtem de Lapiso haereditatem; et ecclesiam S. Felicis de Burto; in Cortiano capellam in honore sancti Petri; in Cerreto capellam in honore S. Martiani cum pertinentiis suis; capellam in honore sancti Silvestri de Corneto in comitatu Capuano in loco Juliano cum capella in honore sanctae Mariae in Bivine in Beletro flumine; in civitate capellam in honore sancti [Col. 0364B] Martini; infra civitatem Asculensem ecclesias, et foris omnem haereditatem; in finibus Cauni ecclesiam sancti Juliani; in comitatu Franensi cortem de Pazano cum olivetis suis; in comitatu Sipontino piscariam; in comitatu Lesinensi piscariam; curtem Delaniensem; curtem de Calaza: S. Roseo cum Sessa, et territoriis suis; in finibus Capuae ad sanctum Paulum et sanctum Stephanum cum territoriis suis; in campo Marrini, in finibus Tremonensibus ad S. Adjutorem erga flumen Vulturnum cum territoriis suis.

Sed etiam, sicut supra legitur, confirmamus eidem monasterio ecclesiam sancti Magni in castello Magno cum pertinentiis suis; ecclesiam sancti Angeli in [Col. 0364C] altissimo super flumen Bisernum in finibus campi Morani cum eadem ecclesia: nec non ecclesiam S. Joannis cum omnibus rebus suis in casa Pollucis, haereditatem, quae est in longitudine duo milliaria, latitudine milliare unum; et ecclesiam sancti Petri in finibus de Laureto cum omnibus pertinentiis suis; sanctum Angelum in Palumbara, cum omnibus pertinentiis suis; sanctum Michaelem de Sessola, cum omnibus pertinentiis suis; sanctam Crucem intus in civitate Neapolitana, cum omnibus suis pertinentiis; in campo Sinarcumi terram milliaria tria in longitudine, et unum in latitudine; ecclesiam S. Trinitatis juxta fluvium Bisernum, cum omnibus suis pertinentiis; et ecclesiam sancti Marciani in castello Mosano, cum omnibus suis pertinentiis; et ecclesiam S. Joannis [Col. 0364D] in monte Tabenna, cum omnibus suis pertinentiis; nec non ecclesiam sancti Bartholomaei, quae est juxta ecclesiam sancti Joannis, cum omnibus suis pertinentiis; et cellam sancti Angeli, juxta urbem Trianensem, cum omnibus pertinentiis suis; et cellam S. Gregorii in comitatu Frigenti, cum omnibus pertinentiis; et ecclesiam S. Bitti in comitatu Vulturario; et ecclesiam S. Stephani protomartyris intus in civitate Cuceri, cum omnibus pertinentiis suis; et ecclesiam S. Donati in Leone cubantem, cum omnibus suis pertinentiis; et ecclesiam S. Crucis in Nola cum omnibus suis pertinentiis, videlicet cum omnibus in integrum terris, aedificiis sub se habentibus, vineis, pratis, campis, aquis, aquarumque decursibus, [Col. 0365A] molendinis, piscationibus, casis, dominicatis, castellis, villis, et capellis, servis et ancillis, montibus, et planitiebus, hasulis, frascariis, cultis et incultis, rebus mobilibus et immobilibus, aldionis et aldiebus, commeatis eorumque supellectilibus, cum omnibus adjacentiis ad hanc etiam nominatam ecclesiam S. Sophiae vere et legitime pertinentibus vel aspicientibus, integre, tam intra Italicum regnum quam etiam in Apuliae partibus. Praecipientes itaque jubemus ut nullus marchio, dux, princeps, archiepiscopus, episcopus, comes, seu ullus homo magnus sive parvus de omnibus quae pertinent ad praefatum monasterium et pertinere videntur, tam res quam familiae, se intromittere, calumniare aut molestare praesumat jam dictum Gregorium abbatem [Col. 0365B] aut suos successores. Si quis vero hoc praeceptum in aliquo violaverit, sciat se compositurum auri libras centum . . . . . . ex auro purissimo, medietatem camerae nostrae, et medietatem praedicto abbati aut nostris suisque successoribus. Quod ut certum esse videatur, et ab omnibus observetur, hanc paginam manu propria corroborantes sigillari praecepimus.

Theodoricus cancellarius vice Ethardi papae Bregiensis Ecclesiae episcopi et archicapellani notavi. Datum VI. Id. Mart., anno 1022, Ind. XV, anno regni Domini Henrici 12, imperii vero 9.

Actum Beneventi feliciter.



CXXVI. Scrittura di Arrigo santo indiritta a papa Benedetto a favore della badia di Monte-Casino. (Anno 1022.)
[Tosti, Storia della badia di Monte Casino, I, 253.]
[Col. 0365C]

In nomine sanctae et individuae Trinitatis, HENRICUS divina favente clementia imperator Augustus, BENEDICTO urbis Romae sanctissimo papae, ejusque successoribus canonice in apostolicam sedem substituendis in perpetuum.

Ad Romani imperii curam attinet per totum orbem Romanorum constitutis ecclesiis imperiali potestate defensionis auxilia ministrare, ut ejus juvamine ab hominum infidelium seu pravorum tueatur impetu. Proinde Casinensi Ecclesiae providentes, Benedicte sedis apostolicae pontifex, quae specialius ad Romanum spectat imperium, et praedecessorum nostrorum camera ab ipso suae constructionis exordio exstitit, [Col. 0365D] quaeque ab omnium mortalium dominatu immunis permansit et libera; eamdem Ecclesiam ditaverant imperiali munificentia; paternitati tuae commendamus ne qua vi cujuscumque potestatis quidlibet injustum patiatur, salvo eo quod specialiter et singulariter prae caeteris aliis Ecclesiis ad Romanum imperium spectare videtur. Nam cum omnis Ecclesia ab omni conditionali seu servili nexu sit libera, specialius autem post sedis Romanae dignitatem libera Casinensis Ecclesia, quae per patrem Benedictum legis monasticae principatum tenet, et quoniam omnes nostri praedecessores imperatores, videlicet Pipinus, Carolus, Ludovicus, Lotharius, Otto ac reliqui imperatores suam specialem cameram [Col. 0366A] habuerunt, libertatis debet potiri insigne. Igitur praefatum coenobium paternitati tuae commendamus, ut illius cooperatores exsistatis, et ab omnibus infestationibus defendatis, non ut exterminetis, salvo eo quod ad nostrum imperium spectat. Concedimus etiam tibi tuisque successoribus consecrationem abbatis Casinensis, et de ejusdem loci redditibus, in eundo et redeundo Beneventum, ut unum prandium apostolicae sedis pontifici praeparent constituimus, nullamque aliam potestatem vel dominium de Casinensi coenobio Romanum pontificem habere volumus, sed sicut semper singulariter et specialiter sub imperatoris jura a suae constructionis mansit exordio, ita illam perenniter manere volumus. Obeunte autem Casinensi abbate, juxta tenorem regulae et [Col. 0366B] sanctorum canonum praeceptum, abbas vitae merito et doctrina scientiae ex omnibus eligatur, et catholice, non simoniace ordinetur, moxque nobis innotescat, ipsique per pragmaticae sanctionis edictum assensum praebeant, sicque demum Romano pontifici absque omni venalitate consecrandus exhibeatur. Quod si aliter actum fuerit, prohibeant pravorum valere consensum, et in ejusdem loci regimine imperator, qui pro tempore fuerit, cum fratribus ejusdem coenobii dignum praeficiat abbatem qualem meliorem et dignorem Romanoque imperio fidelem invenerit, absque cujuslibet inquietudine ac contradictione. Si autem quispiam huic nostrae constitutioni violare praesumpserit, sciat se compositurum auri purissimi libras mille, medietatem camerae [Col. 0366C] nostrae, et medietatem praedicto monasterio, et haec concessio firma permaneat semper. Quod ut verius credatur, manu nostra roborare, et annuli nostri impressione subter illam insignire decrevimus.

Signum domni Henrici serenissimi Romanorum imperatoris Augusti.

Ego Chonradus dux domni imperatoris consobrinus subscripsi.---Theodoricus cancellarius vice Edonis Papendegrensis episcopi et archicancellarii recognovit. Anno ab incarnatione Domini 1022, indictione quinta, anno vero domni Henrici excellentissimi ac invictisimi Romanorum imperatoris augusti, regni 22, imperantis autem nono.

Actum in monte Casino feliciter. Amen.



CXXVII. S. Henricus II imp. Ecclesiae Bambergensi donat praedium Hormunze in archidioecesi Trevirensi, quod a Poppone archiepiscopo acceperat. (Anno 1022, 11 Nov.)
[Hontheims, Hist. Trevir. diplom. I, 357.]
[Col. 0366D]

In nomine sanctae et individuae Trinitatis, HENRICUS Dei favente clementia Rom. imperator Augustus.

Quoniam, temporalium amissione bonorum, sine fine manentium debemus sperare remunerationem, notum sit omnibus fidelibus nostris qualiter et nos, pro remedio animae nostrae nostrorumque antecessorum, nec non pro salute dilectissimae conjugis nostrae C. scilicet imperatricis Augustae, tale praedium quale Poppo Trevirensis archiepiscopus nobis [Col. 0367A] dedit, [(178) 1Kb] in Hormunze situm, in pago . . . . . . in comitatu . . . . . . comitis, cum areis, aedificiis, agris, vinetis, pratis, pascuis, silvis, aquis aquarumque decursibus, piscationibus, viis et inviis, exitibus et reditibus, mancipiis utriusque sexus, quaesitis et inquirendis, cumque omnibus utensilibus, quae vel scribi vel nominari possunt, ad altare S. Petri apostolorum principis, in usum episcopi episcopalem sedem Babenbergensis Ecclesiae possidentis, perpetualiter habendum donamus, et de nostro jure in ejus jus omnino transfundimus. Unde eadem imperiali potestate, qua caeteri ante nos reges vel imperatores hucusque sunt usi, praecipimus ne quis hanc traditionem nostram audeat violare. Et ut haec nostra auctoritas stabilis et inconvulsa maneat, hanc [Col. 0367B] paginam inde conscribi, manu propria roborantes, signo nostro imperiali jussimus insigniri.

Data III. idus Novembris indict. V. Anno Dominicae incarnationis 1024 (potius 1022). Anno domni H. secundi regnantis XXI, imperii vero VIII.

Actum Augustae feliciter. Amen.



CXXVIII. S. Henricus II imp. monasterio Epternacensi confirmat jus monetae (Anno 1023 18 junii.)
[Hontheim, Hist. Trevir. diplom. I, 858.]

In nomine sanctae et individuae Trinitatis, HENRICUS divina favente clementia Romanorum imperator Augustus.

Noverit omnium Christi nostrorumque fidelium [Col. 0367C] universitas qualiter nos, pro remedio animae nostrae parentumque nostrorum, nec non per interventum [(179) 1Kb] Henrici Boariorum ducis inclyti, monasterio Epternach dicto, monetam a seniore nepote et antecessore nostro, tertio videlicet Ottone imperatore Augusto, concessam, in qua nummi probabiles, sicut in aliis locis regiae potestati subditis, percutiantur, ad usum Ecclesiae et monachorum Deo sanctoque Willibrordo confessori die nocteque servientium, per hanc nostram imperialem paginam concedimus, renovamus atque confirmamus; et ut eadem moneta deinceps sub perpetuo jure Ecclesiae supradictae, et [Col. 0368A] abbatis adhuc in carne viventis successorumque illius, sine beneficiario usu consistat; nullaque persona magna sive parva, clericalis aut laicalis, super eam dehinc aliquam potestatem habeat, nisi ejusdem Ecclesiae abbas suique successores, et monachi ibi Deo et sancto Willibrordo servituri, ad Ecclesiae ornamentum, et praebendae suae augmentum; ea videlicet ratione ut eos pro nostra salute et remedio animarum parentum nostrorum omniumque fidelium defunctorum Deum amplius delectet exorare.

Et ut haec nostrae confirmationis praeceptum inde conscriptum (hic aliquid omissum) sigilli nostri impressione signari jussimus, manuque propria, ut infra videtur, corroboravimus.

Signum domini Heinrici Romanorum invictissimi [Col. 0368B] imperatoris augusti.

Guntherius cancellarius vice Aribonis archicapellani recognovit.

Data XIV Kalend. Julii, indict. VI, anno Dominicae incarnationis 1023. Anno domini Heinrici secundi regnantis XXII, imperii vero X.

Actum Nuiss. feliciter. Amen.



CXXIX. S. Henricus II. imp. 6650 mansos ab abbate S. Maximini in beneficium accipit, quos Ezzoni comiti palatino, et Heinrico duci, nec non Otthoni comiti beneficiavit. (Anno 1023, 10 Decemb.)
[Ubi supra.]

In nomine sanctae et individuae Trinitatis, HEINRICUS divina favente clementia Romanorum imperator Augustus.

[Col. 0368C] Quamvis ab ecclesiasticis institutionibus et a paternis praejudiciis nulli sit licitum deviare, nostri tamen juris est prae caeteris id solum et speciale, ut, unde fideles nostri infra regnum nostrum gravantur, aut unde Ecclesiae Dei detrimentum magis quam commodum patiuntur, in melius debeamus commutare. Idcirco fidelium nostrorum, tam praesentium quam futurorum, solertiae notum fieri cupimus qualiter nos ex abbatia S. Joannis evangelistae et S. Maximini, quae in suburbio Trevirorum sita est, ubi Haricho abbas praeesse videtur, quasdam [(180) 1Kb] curtes et territoria, villas et possessiones, scilicet [(181) 1Kb] sex millia sexcentos [Col. 0369A] quinquaginta sex mansos, ut verius computari potuit, a praefato abbate in beneficium accepimus, et his fidelibus nostris, Ezzoni videlicet Palatino comiti [(182) 1Kb] , et Heinrico duci [(183) 1Kb] , nec non Otthoni comiti [(184) 1Kb] , ea conditione beneficiamus, ut, quia praefatus abbas jam senio confectus commode nobis domi militiaeque servire non poterat, ipse, et haeredes, qui haec beneficia habent, pro eodem abbate suisque successoribus curiam regalem petant et in expeditionem eant, abbas vero suique successores a curia regia et ab omni expeditione omnino sint liberi, nisi in Mogontinensem, sive Metensem, aut Coloniensem civitatem ad generale concilium sive colloquium, aliqua necessitate cogente, fuerint invitati. Et ne animae nostrae detrimentum inde patiamur, si ea quae a fidelibus [Col. 0369B] Christi eidem sacratissimo loco tradita sunt aut collata, nos injuste auferre videamur, servitium [(185) 1Kb] quod nobis et quibusdam praedecessoribus nostris in secundo semper anno de eadem abbatia traditum est, pro timore Dei et veneratione S. Joannis ac S. Maximini, et ob interventum Aribonis Moguntiacensis ac Piligrini Coloniensis, et Popponis Trevirensis venerabilium archiepiscoporum, aliorumque fidelium nostrorum, Deo sanctoque Joanni, et beato Maximino cunctisque per eos inibi abbatibus in perpetuum indulgendo ignovimus et ignoscendo indulsimus. Et ne quis successorum nostrorum regum vel imperatorum idem servitium in periculum animae nostrae ac suae inde ulterius exigat, nisi eadem bona, quae nos non tam in nostrum [Col. 0369C] quam in eorum servitium, inde distraximus, ex integro reddat aut restituat, nostra imperiali auctoritate constituendo praecipimus, et praecipiendo confirmamus. Jubemus etiam atque interdicimus praefato abbati suisque successoribus in perpetuum, ne de reliquis curtibus, ecclesiis ac possessionibus, quae ad peculiarem praebendam fratrum Deo ibi famulantium a nostris praedecessoribus regibus et imperatoribus, Dagoberto videlicet, Pippino, Carolo, Ludovico, Arnolfo; item Karolo, Zientiboldo, nec non a tribus Ottonibus, in nostra usque tempora, et per nos etiam delegata sunt et concessa alicui de majoribus, sive liberis hominibus, aut alterius Ecclesiae vel alienae familiae quibuslibet servitoribus, quidquam beneficiare, vel ab eorum [Col. 0369D] jure quoquo modo alienare praesumant: hoc est in his locis, Suabheim, Hesinesheim, Brizinheim, Eversheim, [Col. 0370A] Weldinstein, Albucha, Gosolvesheim, Bingin, Holzhusa, Apula, Alsontia, Sceringesfelt, Hakinesheim, Bukinheim, Siemera, Mannendal, Karheim, Folemaresbach, Proverstervoth, Gracha, Decima, Vallis cum suis pertinentibus, Rateresdorff, Bikendorff, Meisbrath, Ebeno, Arnolfesbere, Lieznich, Okisheim, Rivenacha, Loavia, Windingis, Lukesingis; et in pago Sallingowe, Dincriche, Juolkurt, Bisangis; et in civitate Metensi et circum circa, domos, vineas, agros et areolas; et in his locis, Diedenhown, Wilare, Besiaco, Luzelenkiricha, Tavena, Druhdilingis, et Murmiringa; Meroldivilla, Wimareskiricha, Straza, Crufta, Seranna, Markidith, Krische, Billich, Curmiringun, Brunnacha, Haniwileri; insuper etiam in pago Drachere [Col. 0370B] [(186) 1Kb] locus qui vocatur Gunthereshusun, nec non in pago Einriche locus alius, vocabulo Prichina, cum omnibus ad se juste et legaliter pertinentibus vel aspicientibus rebus. Has duas curtes ad sagimen [(187) 1Kb] , et ad femoralia, mantelas etiam, et mensalia fratrum, nec non ad infirmorum curam et debilium, et ad susceptionem hospitum, nec non ad recreationem pauperum et peregrinorum, sicut antecessores nostri constituerunt, ita et nos specialiter constituimus atque confirmamus; et ut ex his locis et ecclesiis nullus abbas, nulla alia persona, magna sive parva, alicui libero, et alieno homini, ut antea diximus, aliquid beneficiare, vel a praebenda fratrum quoquo modo abalienare praesumat, firmissime praecepimus; sed liceat inde abbati suisque successoribus [Col. 0370C] luminaria ecclesiae restaurare, aedificia recuperare, et, quae necessaria tantummodo fratribus sunt, procurare. De ecclesiis vero et de omnibus per totam abbatiam salicis decimationibus, nulli omnino beneficium aliquod concedi permittimus, sed in usus hospitum, pauperum, et peregrinorum perpetualiter constituimus atque sancimus. Constituimus praeterea hoc, et hac nostra imperiali auctoritate firmamus, ut, si quis fortasse illorum, aut filii filiorum suorum, quibus bona et possessiones S. Maximini beneficiavimus, sine haerede fuerit defunctus, beneficium, vel quidquid ab eodem loco habere visus est, sub jus et dominium praefatorum sanctorum et abbatis ac fratrum ipsius monasterii redeat et transeat, et ad amplicandam congregationem, [Col. 0370D] nec non ad regale servitium, quantum abbas inde sine detrimento aliarum rerum ecclesiae bene perficere [Col. 0371A] possit, absque omni contradictione permaneat. Insuper etiam concedimus atque praecepimus ut idem abbas suique successores potestatem habeant advocatias omnes monasterii sui, cui velint, dandi, justo judicio tollendi. Et ut advocati [(188) 1Kb] nullum post se ponere audeant, qui vocetur proadvocatus, nullumque placitum praeter tria jure debita in abbatia tenere praesumant, nec cuiquam illorum liceat aliqua violentia hominem gravare, aut vi [(189) 1Kb] paraveredos eorum, aut pecora tollere, vel quidquam super officiales aut ministros sive mansionarios seu omnia jura abbatis constituere. Et ut hoc auctoritatis nostrae praeceptum inde conscriptum firmum et stabile semper permaneat, non solum hoc manu propria firmavimus, et sigilli nostri impressione insigniri [Col. 0371B] jussimus, verum etiam, ut firmiori auctoritate polleret, beatissimi Patris nostri domni videlicet Benedicti, sedis apostolicae praesulis privilegium inde conscriptum, et apostolica auctoritate roboratum, praefato coenobio obtinere meruimus: ut, si, quod absit! aliquis successorum nostrorum regum vel imperatorum, diabolica aviditate corruptus, quidquam de his quae praefati saepe monasterii fratribus ad quietem illorum constituimus, imminuere tentaverit, abbas qui tunc ibi praeesse videbitur, ac fratres, libere apostolicam sedem, cui idem locus sacratissimus sub antiquis temporibus Constantini imperatoris et Helenae matris illius addictus esse dignoscitur, fiducialiter appellent, et ad eam quasi filii ad matrem confugiant, ut ab ea, sicuti dignum est, fulciti, [Col. 0371C] aut ea quae inde abstulimus bona sua recipiant, aut quod nos pro tantis bonis et possessionibus S. Joannis et S. Maximini inde ablatis ad quietudinem illorum ordinavimus atque firmavimus, apostolica auctoritate roborati, obtinere praevaleant.

Signum domni Heinrici Romanorum invictissimi imperatoris Augusti.

Guntherius cancellarius vice Aribonis archicapellani recognovi.

Data IV. Id. Decemb., indictione VI, anno Dominicae incarnationis 1023 [(190) 1Kb] , anno vero domni secundi Heinrici regnantis XXIII, imperii autem X.

Actum in Triburia, regia villa, palatio publico, in Dei nomine. Amen. Amen.



CXXX. S. Henrici II imperatoris diploma pro abbatia Mosomagensi. (Anno 1023.)
[Hist. ecclésiastique et civile du diocèse de Laon, pag. 602.]
[Col. 0371D]

In nomine sanctae et individuae Trinitatis, HENRICUS, [Col. 0372A] divina favente clementia, Romanorum imperator Augustus.

Regalis excellentiae et imperialis sublimitatis benevolentiam decet ut ecclesias per orbem terrarum longe lateque Dei honore constructas donis ingentibus amplificet, et maxime S. Benedicti norma insignitas per omnia adjuvet, ac vigore regalis potentiae a pervasoribus impiis secundum suum posse defendat; et ideo scire volo tam praesentes quam futuros Ecclesiae fideles quod quidam venerabilis Mosomagensis ecclesiae abbas, nuncupatus Boso, adiit praesentiam nostrae serenitatis, humiliter rogans et petens quatenus praedia quae in regno, Dei clementia, nostrae potestatis sita habentur, et a fidelibus Dei loco sanctae Mariae Mosomagensis ecclesiae praefato fideli devotione [Col. 0372B] tradita noscuntur, auctoritate nostri praecepti prohiberemus ne ab infidelibus Dei, quod absit! distraherentur, vel injuste opprimerentur. Nos vero praedecessorum nostrorum videlicet Romanorum imperatorum Augustorum morem sequentes, ejus petitionibus assensum praebuimus, et per praeceptum nostrae auctoritatis quamvis parvissimae ad praefatum sanctae Mariae ecclesiae locum Dei a fidelibus in nomine Domini data confirmamus, et ut perpetualiter quiete et absque ulla repetitione ecclesia sanctae Mariae teneret corroboravimus: videlicet tres ecclesias in honore sancti Dionysii, sancti Martini et sanctae Genovefae in ejusdem monasterii villa sitas, cum terris et omnibus appendiciis suis, et medietatem mercati ejusdem loci, et districtum et bannum [Col. 0372C] eorum hominum et feminarum qui in eadem villa ad ipsius loci monasterium pertinent de capite, et quatuor villas quarum haec sunt nomina: Breveliacum cum ecclesia, Seciam cum ecclesia, Odunt cum ecclesia, Remiliacum cum silvis et omnibus appendiciis suis; in villa Allicurt mansum cum omnibus appendiciis suis. In villa Duziaco ecclesiam cum duabus capellis et duobus mansis. In Titania unum mansum; in villa Hercumbre ecclesiam cum tribus capellis; in monte S. Remigii ecclesiam, in Hermannisve ecclesiam cum capella una; in villare ecclesiam unam; in villa Sedens tres partes ecclesiae cum terris; in Butoni curte ecclesiam cum capella; in Rudini monte dimidiam ecclesiam; in Amblini monte ecclesiam unam; in Givunna quatuor mansos [Col. 0372D] et tertiam partem ecclesiae; in Purione superiori ecclesiam unam; in Evrini monte mansum unum; in villa Hannonia alodium cum molendino, silvis et omnibus appendiciis suis, quem dedit Helgodus; in Bertoldi curte alodium cum molendino, silvis et omnibus appendiciis suis, quem dedit Amalricus pro anima fratris Olonis; et in loco qui dicitur Villa, alodium, quem dedit jam dictus Amalricus pro matre [Col. 0373A] sua; et in villa Falisia alodium cum molendino, silvis et omnibus appendiciis suis, quem dedit Wiricus clericus; et in villa quae dicitur Nonas, alodium cum molendino, silvis et appendiciis suis, quem dedit Jozbertus clericus; et in Eomloncare alodium cum molendinis, vineis et omnibus appendiciis suis, quem dedit Emma, uxor Dudonis; et in villa Hairicurte alodium cum dimidia ecclesia et omnibus appendiciis suis, quem dedit Hanno filius jam dicti Dudonis; in eadem villa alodium, quem dedit Dada cum quadam parte ecclesiae, in villa quae dicitur Bar, cum omnibus appendiciis suis. Et in villa Sommoya alodium, quem dedit Lieltherus pro filio suo Heriberto, cum omnibus appendiciis suis. Et in Gunhericurte alodium cum molendinis et silvis et omnibus appendiciis [Col. 0373B] suis, quem dedit Fulcradus et Hamedeus; et in jam dicta villa Secia unum mansum, quem dedit Hilbertus; et in villa Flaveio ecclesiam unam cum alodio, quem dedit Hamedeus et neptis ejus Molimdis cum omnibus appendiciis suis; et in villa quae dicitur Urgan unum fiscalem mansum, quem dedit dux Fredericus pro anima Ottonis, cum omnibus appendiciis suis; et in villa nuncupata Ouvelais unum mansum; et in villa Enemente unum mansum; super fluvium Mosellae in villa Rozerolax mansos decem; in villa quae dicitur Castellum mansos duos. Insuper confirmavimus praedicto monasterio praedia quae Godefridus comes et conjux sua Mathildis pro anima sui fratris constituit, et pro animae suae suorumque parentum remedio concessit et tradidit, scilicet in villa Madringas, quinque mansos cum manso [Col. 0373C] indominicato et dimidiam ecclesiam; in Rotela mansos septem et tertiam partem molendini, cum terris cultis et incultis; et in Bretenaco mansos sexdecim et quamdam partem ecclesiae, cum omnibus praedictarum ecclesiarum, mansorum, praediorum, pertinenciis suis, pascuis, campis, vineis, pratis, mancipiis, silvis, piscationibus, molendinis, terris cultis et incultis, et cum omnibus quae dici vel nominari possunt, quae jam dicto monasterio nunc pertinent, aut in futurum, a quibuscunque, Deo favente [data pertinebunt]; suique in eodem monasterio successores omnia praescripta habeant, teneant ut secure Deo servire valeant, remota inquietatione omnium hominum. Si quis tamen, quod absit! hujus nostrae confirmationis [Col. 0373D] violator exstiterit, sciat se compositurum mille libras auri, medietatem palatio, et medietatem praedicti monasterii fratribus. Quod ut verius credatur, manu propria confirmavimus, nostroque sigillo sigillari jussimus.

Signum Henrici Romanorum invictissimi imperatoris Augusti.

Guntherius cancellarius vice Aribonis archicapellani recognovit.

Data indictione VI, anno Dominicae incarnationis millesimo vicesimo tertio. Anno vero domini Henrici II regnantis vicesimo secundo, imperantis autem undecimo.

Actum Evodii feliciter. Amen. Fiat.



CXXXI. S. Henricus Ecclesiae Pergamensis, petente Ambrosio episcopo, privilegia confirmat. (Anno 1023.)
[Ughelli, Italia sacra, IV, 441.]
[Col. 0374A]

In nomine sanctae et individuae Trinitatis, HEINRICUS divina favente clementia Romanorum imperator Augustus.

Omnium sanctae Dei Ecclesiae nostrorumque fidelium, praesentium videlicet ac futurorum, sagacitas noverit Ambrosium, sanctae Pergamensis Ecclesiae venerabilem episcopum, nostrae obtulisse clementiae praecepta atque auctoritates piissimorum Augustorum vel regum seu praedecessorum nostrorum omnium, quotquot a tempore divae memoriae Magni Caroli [Col. 0374B] regnaverunt usque ad praesens tempus nostrum, qui omnes immunitatis suae ac liberalitatis munimine praefatam Ecclesiam exaltarunt et corroborarunt; petiitque, ut eorumdem auctoritatibus nostram superadderemus auctoritatem. Cujus devotionis precibus libentissime assensum praebentes, hos apices inscribi jussimus, per quos decernimus ut quidquid antiqui imperatores, et reges imperatrices quoque et reginae Romanorum, Longobardorum, seu Francorum, nec non et reliqui Deum timentes, memoratae sanctae Pergamensis ecclesiae suis praeceptis et testamentis contulerunt, et postmodum praecellentissimi reges atque Augusti sua auctoritate confirmaverunt, stabile atque inconvulsum nostris futurisque temporibus in ipsius jure et potestate perpetualiter [Col. 0374C] maneat. Et nullus comes, vel publicae partis judex et gastaldio, vel alia quaelibet persona in monasteriis, xenodochiis, vel ecclesiis baptismalibus, aut cardinalibus, seu oraculis, vel cunctis possessionibus quas, ut praediximus, a tempore Magni Caroli usque in praesens undecunque infra regnum Italicum saepedicta Pergamensis ecclesia habere dignoscitur, vel quas deinceps inibi divina pietas augmentare voluerit, nemo superioris aut inferioris reipublicae procurator ad causas judiciario more audiendas conventum facere, vel freda exigere, aut mansionaticum vel paratas requirere, parafredos aut fidejussores violenter tollere, clericos ejusdem ecclesiae in personis vel domibus suis laedere, vel homines tam ingenuos, libellarios, quamque servos in possessionibus vel [Col. 0374D] mansionibus ipsius ecclesiae commanentes, potestative distringere, nec ullas publicas redhibitiones, vel illicitas occasiones, sive angarias superimponere audeat, vel inferre praesumat, quatenus pro nostra incolumitate statuque regni nostri altissimum Dominum jugiter quiete valeant exorare. Insuper praecipimus atque statuimus ut, undecunque a tempore praefati Magni Caroli legalem investituram habere dignoscitur jam dicta ecclesia, nullam deminorationem quislibet facere praesumat, nisi prius ante nostri praesentiam judiciario more diffiniatur. Jubemus praeterea atque sancimus ut universas commutationes, quas cum parte palatii nostri, seu cum reliquis episcopiis, abbatiis, comitatibus, xenodochiis [Col. 0375A] publicis, Pergamensis Ecclesia a tempore praelibati magni imperatoris Caroli usque in praesens legaliter factas habeat, inconvulsa (sic) retineat, perpetualiterque possideat absque ulla in posterum contradictione, seu publica repetitione salvo inviolatoque jure ipsius ecclesiae. Quicunque autem hujus nostri praecepti praevaricator inventus fuerit, ac comprobatus, immunitatis poenam eidem ecclesiae in triginta libris auri futuram concedimus persolvere simibet cogatur. Et ut haec nostrae confirmationis seu concessionis atque immunitatis futuris temporibus illibatum obtineat robur, manu propria firmantes, sigillo nostro sigillari jussimus.



CXXXII. Praeceptum S. Henrici imperatoris Degenhario abbati Morbacensi concessum.---Monasterii privilegia et jus eligendi abbatis confirmat. (Anno 1023.)
[Marten., Thesaur. Anecd. I, 143, ex chartario Morbacensi.]
[Col. 0375B]

In nomine sanctae et individuae Trinitatis, Henricus, divina favente clementia, Romanorum imperator Augustus.

Si loca divinis cultibus mancipata propter amorem Dei ditamus, et in eisdem locis sibi famulantibus beneficia opportuna largimur, praemium nobis apud Deum aeternae remunerationis rependi confidimus. Proinde omnium fidelium nostrorum, tam praesentium quam et futurorum, noverit industria quia vir venerabilis Degenhardus abbas ex monasterio [Col. 0375C] Morbach, quod est constructum in honore sanctae Dei genetricis semperque virginis Mariae, sanctique Petri principis apostolorum, et sancti Leodegarii martyris et episcopi, detulit obtutibus nostris auctoritates immunitatum domni Ottonis secundi Romanorum imperatoris, in quibus continebatur insertum qualiter ipsum monasterium cum rebus et hominibus sibi juste subjectis, ob amorem Dei, tranquillitatem fratrum ibidem consistentium, sub plenissima defensione eorum et immunitatis tuitione haberetur; et pro rei totius firmitate charissima nostra contectalis Cunigunda, Argentinae civitatis Verenhario episcopo comite, nos postulavit ut hujuscemodi nostrae auctoritatis immunitatem erga ipsum monasterium, ob reverentiam [Col. 0375D] ipsius sancti loci, hac nostra renovaremus atque confirmaremus auctoritate. Nos vero petitioni, pro Dei amore et nostrae mercedis augmento, libenter annuimus, et hoc praeceptum inde conscribi jussimus, per quod eis omnia loca quae, vel tempore Eberhardi et Luidefridi, usibus eorum concessa sunt, et modo in eorum vestitura tenentur, ad suum peculiare; et quae injuste abstracta noscuntur, nostra imperiali auctoritate omnia eis concedimus ac roboramus; eisque inter se eligendi abbatem qui eisdem rebus fratrum praeesse possit, quandocunque necesse sit, liberum concedimus arbitrium. Insuper etiam imperiali sceptro sancimus ut nullus comes, aut judex, seu quaelibet praepotens persona, mansiones in illis [Col. 0376A] locis habere, aut paratas exquirere praesumat, sed eis liceat quieto ordine degere, et regulariter Domino militari; teloneum videlicet, juxta antiquas antecessorum nostrorum concessiones, ab eis vel eorum hominibus per omnes regni nostri fines, neque in urbe, neque in via, neque ad pontes, seu aliquae stricturae nullomodo accipiantur vel quaerantur. Et, ut hoc nostrae confirmationis praeceptum firmum stabileque permaneat, manu nostra illud subterfirmavimus, sigillique nostri impressione ingniri praecepimus.

Signum domni Henrici Romanorum invictissimi imperatoris Augusti.

Guntherius cancellarius, vice Aribonis archicapellani, recognovit.

[Col. 0376B] Data VII Kal. Octobris, indict. VI, anno Dominicae incarnationis 1023, anno vero domni Henrici secundi, regnantis 22, imperii autem 11.

Actum Basileae feliciter. Amen.



CXXXIII. S. Henrici imp. praeceptum, per quod gravi dissidio inter Wormatiensem Ecclesiam et Lauritheimense coenobium suborto finem imponit. (Anno 1023.)
[Schannat, Episcopatus Wormat., II, 43.]

In nomine sanctae et individuae Trinitatis, HENRICUS, divina favente clementia imperator Augustus.

Notum sit et qualiter assidua proclamatio nostras aures inquietabat, ob inveteratas et frequentes contentiones et ob immarcidas inimicitias quae semper [Col. 0376C] erant inter Wormatiensem episcopum et Laureshamensem abbatem, et inter familias utrarumque Ecclesiarum; quae jam in tantum invaluerunt, ut etiam innumerabilia inter se fierent homicidia, et in hoc maximum detrimentum utraque pateretur Ecclesia. Quapropter cum consilio meorum fidelium id ordinare disposui; in primis praecepi, et ad hoc peragendum meos nuntios misi, ut omnis injustitia, quae jam per multa tempora ex utraque parte incorrecta permanserat, ab advocatis illorum utrinque pleniter corrigeretur; et de hinc provideant ne talia apud illos sic inveterescant; et, si aliqua nova contentio, quob absit! inter illos remaneret, istud constitui decretum: si quis ex familia sancti Petri Wormatiensis aliquem ex familia sancti Nazary, vel [Col. 0376D] e contrario aliquis ex familia sancti Nazary quemquam servorum sancti Petri insequatur, et ausu temerario et armata manu aliquem ad occidendum, vel ad depraedandum ejus curtem, sive ejus domum infregerit, et eum impugnaverit, et si ille effugerit vel quoquo modo ab ejus impugnatore se liberaverit; illi, qui hujus audaciae et invasionis dux et princeps fuerit, tollantur coriarium et capilli, et insuper in utraque maxilla ferro ad hoc facto etiam candenti cratetur et comburatur; reliqui ejus sequaces cute et capillis priventur. Si autem ibi occiderit, omnes qui hujusmodi homicidii vel invasionis participes sunt, cute et capillis perditis, supradicta combustione signentur, ac weregeldum occisi domino suo [Col. 0377A] auctor homicidii persolvat, et cum proximis ejusdem interfecti componat, etc.

Guntherus cancellarius, vice Aribonis archicapellani recognovi.

Data IV Decemb. Jud. VI, anno Dominicae Incarn. 1023.

Actum Triburi, regia villa, feliciter. Amen.



CXXXIV. S. Henricus Ecclesiae Paderbonensi praedium Steini donat. (Anno 1023.)
[Cod. diplom., Hist. Westph., p. 87.]

C. In nomine sanctae et individuae Trinitatis, HENRICUS divina favente clementia Romanorum imperator Augustus.

[Col. 0377B] Si venerabilia ecclesiarum Dei loca ditare ac sublimare studuerimus, nobis id animaeque nostrae remedio parentumque nostrorum nec non regni nostri statui profuturum esse minime dubitamus. Quapropter noverit omnium Christi fidelium nostrorumque universitas qualiter nos, inspicientes interventum dilectissimae conjugis nostrae Cunigundae imperatricis Augustae, assidue monentis atque incessabiliter nobis in memoriam reducentis quod Meinwercus Paderbrunnensis ecclesiae venerabilis episcopus plus caeteris fidelibus nostris in servitute nostra jugi devotione sudavit, eidem Paderbrunnensi ecclesiae, in honorem sanctae Dei genitricis Mariae sanctique Kiliani martiris nec non preciosi confessoris Liborii dedicatae, cui idem nobis dilectus antistes [Col. 0377C] praeesse videtur, quoddam praedium nostrum Steini dictum, situm in pago Westfalon, in comitatu vero Bernhardi comitis, cum omnibus ejusdem praedii pertinentiis, terris videlicet cultis et incultis, curtificiis, areis, aedificiis, mancipiis utriusque sexus, pratis, pascuis, silvis, venationibus, aquis aquarumque decursibus, piscationibus, molendinis, viis et inviis, exitibus et reditibus, quaesitis vel inquirendis, caeterisque omnibus, quae quomodocunque dici sive scribi aut nominari possunt, utilitatibus ad ipsum praedium pertinentibus, per hanc nostram imperialem paginam concedimus atque largimur, et de nostro jure ac dominio in ejus jus et dominium omnino transfundimus; ea videlicet ratione ut praedictus M. episcopus sibique posthinc succedentes [Col. 0377D] liberam habeant de eodem praedio ejusque pertinentiis potestatem quidquid eis placuerit ad usum ecclesiae faciendi, omnium hominum regni nostri contradictione remota. Et ut haec nostrae ingenuitatis auctoritas stabilis et inconvulsa omni posthinc permaneat tempore, hoc imperiale praeceptum inde conscriptum manu propria confirmantes, sigilli nostri impressione jussimus insigniri.

Signum domni Henrici Romanorum invictissimi (L. M.) imperatoris Augusti.

Guntherius cancellarius vice Aribonis archicapellani recognovit.

Data XIX Kal. Febr., indictione VI, anno Dominicae incarnationis 1023, anno vero domni Heinrici [Col. 0378A] secundi regnantis XXI, imperii autem IX. Actum Poderbrunnon feliciter. Amen.



CXXXV. S. Henrici privilegium pro eadem Ecclesia. (Anno eodem.)
[Ibid., p. 83.]

C. In nomine sanctae et individuae Trinitatis, HEINRICUS divina favente clementia Romanorum imperator Augustus.

Quoniam divinae dignationis clementia ad regendum totius rei publicae statum nos provexit suae immensae pietatis magnificentia, ante omnia ad hoc laborare debemus ut, qui corona terreni imperii gloriamur, illa inestimabilis gaudii gloria non privemur. Quod certissime posse fieri creditur, si loca ecclesiasticis [Col. 0378B] obsequiis a christianis viris deputata, nostra auctoritate confirmentur et corroborentur, ut, omni exteriori inquietudine remota, divinis laudibus in eis mancipati in pace et quiete domino servire delectentur, et, qui curis et negotiis saecularibus gravamur, eorum qui in lege ejus die ac nocte meditantur precibus a peccatorum nostrorum nexibus liberemur. Quapropter omnium fidelium Christi nostrorumque noverit universitas qualiter dilectus nobis venerabilisque Meginwercus Potherbrunnensis Ecclesiae antistes, celsitudinem nostram adiit, suppliciter exorans ut monasterium, in occidentali parte Potherbrunnensis suburbii ab eo in honore sanctae Dei genitricis et perpetuae Virginis Mariae omniumque sanctorum fundatum, nostra imperiali auctoritate [Col. 0378C] confirmaretur, quatenus fratres ipsius monasterii, in divino servitio jugiter permansuri, ab omni saeculari violentia et molestia remoti et muniti, tanto expeditius viam mandatorum Dei currerent, quanto eis terrenae incommoditatis impedimenta nulla obstarent. Cujus laudabilis studii intentione congaudentes, et per interventum dilectissimae conjugis nostrae Cunigundae videlicet imperatricis Augustae, aliorumque fidelium nostrorum justis petitionibus gratuito assentientes, imperiali auctoritate decrevimus ut omnia a nobis vel ab ipso venerabili episcopo de sua haereditate, vel aliunde per commutationem aut precariam, vel ab illis Dei cultoribus eidem monasterio collata, videlicet in territoriis, villis, areis, curtis, aedificiis, mancipiis utriusque sexus, terris cultis et [Col. 0378D] incultis, pratis, pascuis, campis, aquis aquarumque decursibus, molis, molendinis, piscationibus, silvis, venationibus, exitibus et reditibus, viis et inviis, quaesitis et inquirendis, cum omni utilitate et integritate quae ullo modo ex eis provenire poterit, ipsius monasterii abbas cum suis fratribus proprietario jure potestative habeat atque possideat, et cum episcopi licentia quidquid illis placuerit ad communem usum Ecclesiae faciat. Insuper etiam firmiter et stabile perpetuo jure sancimus ut nullus dux aut comes, aut aliqua persona parva vel magna, quemlibet abbatum ipsius monasterii cum suis fratribus super eisdem bonis inquietare, molestare aut divestire, aut aliqua judiciaria potestate se intromittere praesumat, [Col. 0379A] nisi advocatus ecclesiae ab abbate et fratribus in defensorem electus et ab episcopo constitutus; eo videlicet tenore ut, jure contentus ecclesiae, cum praecepto et consilio abbatis omnia faciat atque disponat. Si quis autem hoc nostrae imperialis confirmationis edictum aliqua praesumptione infringere tentaverit, centum librarum examinati auri ad nostrum pondus compositione multetur, ut quinquaginta nostrae camerae persolvat, quinquaginta eidem Ecclesiae quam ausu temerario inquietare praesumpsit. Et, ut haec confirmatio verius credatur stabilisque et inconvulsa omni tempore habeatur, hanc imperialis edicti paginam inde conscribi, et manu propria confirmantes, sigillo nostro insigniri jussimus.

Signum domni Henrici (L. M.) Romanorum invictissimi [Col. 0379B] imperatoris Angusti.

Guntherius cancellarius vice Aribonis archicappellani recognovit.

Datum XVIII. Kal. Feb., indict. VI, anno Dominicae incarnationis 1023, anno vero domni Henrici secundi regnantis XXI, imperii autem ejus IX.

Actum Paderbrunnon feliciter. Amen.



CXXXVI. S. Heinricus Paderbornensi Ecclesiae praedia quaedam confert. (Anno eodem.)
[Ibid., p. 84.]

C. In nomine sanctae et individuae Trinitatis, HEINRICUS, divina favente clementia, Romanorum imperator Augustus.

[Col. 0379C] Si venerabilia Ecclesiarum Dei loca ditare ac sublimare studuerimus, nobis id regnique nostri statui profuturum esse minime dubitamus. Quapropter noverit omnium Christi fidelium nostrorumque universitas qualiter nos, pro remedio animae nostrae dilectissimaeque conjugis nostrae Cunigundae videlicet imperatricis Augustae atque parentum nostrorum, nec non pro animabus fidelium nostrorum quorum ibi corpora requiescunt, Erphonis scilicet comitis atque Cononis, monasterio nostro Cofunga nominato, in honorem Domini Salvatoris sanctaeque ejus Genitricis, nec non victoriosissimae crucis atque beati Petri apostolorum principis constructo, ad usum sanctimonialium ibidem Deo servientium, quoddam nostri juris praedium Hardinghuson dictum, [Col. 0379D] situm in pago . . . . in comitatu vero . . . . comitis, cum omnibus ejusdem praedii pertinentiis, terris videlicet cultis et incultis, curtificiis, areis, aedificiis, mancipiis utriusque sexus, pratis, pascuis, silvis, venationibus, aquis aquarumque decursibus, piscationibus, molendinis, viis et inviis, exitibus et reditibus, quaesitis vel inquirendis, caeterisque omnibus, quae quomodocumque dici sive scribi possunt, utilitatibus ad ipsum praedium pertinentibus, per hanc nostram imperialem paginam concedimus atque largimur, et de nostro jure ac dominio in ejus jus et dominium omnino transfundimus; ea videlicet ratione ut ipsius ecclesiae venerabilis abbatissa Ota sibique posthinc succedentes liberam habeant de [Col. 0380A] eadem proprietate ejusque pertinentiis quidquid eis placuerit ad usum ecclesiae faciendi potestatem, omnium hominum regni nostri contradictione remota. Et, ut haec nostrae ingenuitatis auctoritas stabilis ac inconvulsa omni posthinc permaneat tempore, hoc imperiale praeceptum inde conscriptum manu propria confirmantes, sigilli nostri impressione jussimus insigniri.

Signum domni Heinrici Romanorum invictissimi (L. M.) imperatoris Augusti.

Guntherius cancellarius vice Aribonis archicappellani recognovit.

Datum XIX Kal. Febr., indict. VI, anno Dominicae incarnationis 1023; anno vero domni Henrici secundi regnantis XXI, imperii autem ejus IX.

[Col. 0380B] Actum Paderbrunnon feliciter. Amen.



CXXXVII. Decretum S. Henrici II imperatoris. (Anno 1024, 9 Mart.)
[Dronke, Cod. diplom. Fuld., p. 348.]

In nomine sanctae et individuae Trinitatis, HEINRICUS divina favente clementia Romanorum imperator Augustus.

Omnibus fidelibus, tam praesentibus quam futuris, notum fore cupimus qualiter assidua proclamatio nostras aures inquietabat ob innumeras et frequentes contentiones quae semper erant inter Vuldensem et Herveldensem familiam, quae in tantum convaluerunt ut etiam innumerabilia inter se fierent homicidia, et inde maximum detrimentum utraque pateretur [Col. 0380C] Ecclesia. Quapropter ne talis ac tantae praesumptionis audacia sine digna ultione inter utrasque familias diutius remaneret, cum consensu et consilio utrorumque abbatum, Richardi Vuldensis et Arnolti Herveldensis, aliorumque fidelium nostrorum, per hujus chartulae praeceptum tale constituimus decretum: ut primum omnis injustitia quae jam per multa tempora ex utraque parte incorrecta remanserat, ab advocatis et praepositis illorum utrimque pleniter corrigatur; et deinceps, si quis ex familia utriusque ecclesiae aliquem servorum vel sancti Bonifacii vel sancti wigberti insequitur, et ausu temerario et armata manu ad occidendum vel ad depraedandum ejus curtem sive domum infregerit et eum impugnaverit, et si ille aut aufugerit aut si forte [Col. 0380D] domi non fuerit vel quoquomodo ab ejus potestate sive impugnatione se liberaverit, illi qui hujus audaciae et invasionis dux et princeps fuerit, tollantur corium et capilli, et insuper in utraque maxilla ferro ad hoc facto etiam candenti bene cratetur et comburatur, reliqui ejus sequaces cute et capillis priventur. Si autem ibi occiditur, omnes qui hujus homicidii seu invasionis participes sunt supradictae poenae subjaceant. Et si ex una familia sunt ille qui occiditur et illi qui occidunt, omnes singulariter weregeldum occisi et omne debitum, sicut hactenus fecerunt, propriae Ecclesiae persolvant. Si autem ille qui occiditur ex una familia est et illi qui occidunt ex alia, auctor homicidii solus pro omnibus weregeldum [Col. 0381A] persolvat. Et in quocumque loco aut ex una aut ex alia familia aliquis occiditur, nisi ille qui homicidium facit probabiles testes habeat aut per ferrum candens hoc probare valeat, quod ob aliam causam non fecisset nisi quod de in pugnatione ipsius aliter vivus effugere non potuisset, supradictae poenae subjaceat. Si autem hoc probare potest, nihil patiatur nisi quod hactenus ipsa Ecclesia pro lege habuit. Istud constitutum advocatus in cujus advocatione hoc evenerit, cum scientia utrorumque abbatum, in praesentia nuntiorum illorum fideliter adimpleat. Si vero advocatus, aut mercede conductus aut misericordia motus, aliqua calliditate hoc decretum avertere voluerit, gratia nostra et advocatione careat, nisi supra sacras reliquias hoc adfirmare [Col. 0381B] audeat quod homicidam seu invasorem nusquam adquirere possit, et tamen quam citissime poterit adquirat. Et si ipse in cujus advocatione hoc evenerit reum adquirere non poterit vel noluerit, fideles alterius abbatis, si possint, adquirant et ad praedictam poenam, praesentibus nuntiis utrorumque abbatum, adpraesentent. De camerariis vero et pincernis aliisque honoratis utrorumque abbatum servitoribus hoc constituimus, ut, si quid tale aliquis illorum fecerit praedictae poenae subjaceat secundum arbitrium abbatis vel X libris denariorum redimatur. Et hoc volo firmiterque praecipio ut rem semel bene ac recte diffinitam nullus iterare audeat vel renovare. Si autem praedicti abbates hoc decretum adnullare cupiunt, mihi vel meo successori II libras [Col. 0381C] auri uterque persolvat, conatum tamen suum non perficiant. Et, ut haec constitutio stabilis et inconvulsa permaneat, sigilli nostri inpressione hanc chartam insigniri jussimus.

Signum domni Henrici Romanorum invictissimi imperatoris (M) Augusti (S)

Odalricus cancellarius vice Aribonis archicapellani recognovit.

Data est anno Dominicae incarnationis 1024, regnante Heinricho imperatore Augusto annos XXII, imperii vero ejus anno XI, indictione VII.

Data in VII Idus Martii.

Actum feliciter Babenberc.



CXXXVIII. 738. Traditio Heinrici II imperatoris. (Anno 1024, 26 Junii.)
[Dronke, ubi supra, p. 349.]
[Col. 0381D]

In nomine sanctae et individuae Trinitatis, HEINRICUS, divinae favente gratiae clementia, Romanorum imperator Augustus.

Quoniam nostrum est de bonis nobis divinitus collatis praecipue sanctas ditare ecclesias, eidem devotioni licet perpauca munera, pia tamen, nostra praesto est voluntas in Domino qui dat praemia pro bona voluntate. Quapropter Christi [fidelium] nostrique noverit universitas qualiter nos, pro remedio animae nostrae, per interventum ac petitionem dilectae conjugis nostrae Cunigundae imperatricis Augustae, necnon et fidelis nostri Richardi Fuldensis abbatis, [Col. 0382A] comitatum Stoddenstat situm in pago Moyngowe Fuldae ad altare sancti Bonifacii tali jure talique constitutione quali et debet, et a principio ab omnibus sibi placitis praelatis hucusque est habitus in potestate praedicti abbatis, sine alicujus contradictione donavimus; ea videlicet ratione ut ipsi suique successores, sicut de caeteris ejusdem abbatiae bonis, dehinc liberum habeant arbitrium quoquomodo desuper praecipiendi seu quodlibet utile praedictae ecclesiae inde faciendi. Hoc tantum caveant abbates praefati monasterii, ne vel religio monasticae consuetudinis suis temporibus cassetur, vel cura animarum sibi commissarum periclitetur, vel alimenta Deo ibidem servientium rarescant, ob hoc maxime quod Deo collata patrimonia et decimationes [Col. 0382B] ecclesiarum laicorum manibus tradita polluuntur, illique Deo culpabiles inveniuntur qui pro nihilo habent quod peccata hominum super se oneraverunt. Illi enim qui terrena patrimonia Deo et sanctis conferunt, de peccatis suis exonerantur: illi vero qui oblationes fidelium recipiunt, et ea quae Deo debentur et ad Dei servitium traduntur rursus ad saecularem pompam et superbiam exercendam concedunt, oneraria peccata super se duplicant. Unde consulimus et praecipimus ut modus his ponatur et terminus. Inter haec tamen unum medium est. Oportet ut in ecclesiis multae sint facultates et maxime in Fuldensi, quia, cui plus committitur, plus ab eo exigitur. Multa enim debet dare servitia et Romanae et regali curiae propter quod scriptum est: [Col. 0382C] Reddite quae sunt Caesaris Caesari, et quae sunt Dei Deo. Quapropter consulant sibi et praeveniant scandala antequam fiant, habeantque secum quae Deo offeruntur, nec abjiciant incassum; quia cito veniet tempus quando mundus recipit quod Deo dedit, et monasteria quae jam sunt in abundantia prima erunt in rapina, ut fiat quod Salvator ait: Abundante iniquitate, refrigescet charitas multorum. Praecipimus ergo sub districtione divini judicii ut omnes traditiones regum et decreta apostolicorum atque oblationes fidelium sub tuta custodia teneantur et fideliter observentur. Et, ut haec traditionis et praeceptionis auctoritas stabilis et inconvulsa omni tempore permaneat, hanc paginam conscribi et sigillo [Col. 0382D] nostro eam jussimus insigniri.

Signum domni Heinrici invictissimi Romanorum Augusti imperatoris.

Datum VI Jul., indict. VI

Actum Goslariae feliciter. Amen.



CXXXIX. S. Henricus Ecclesiae Novariensis privilegia et possessiones confirmat et auget. (Anno 1024.)
[Apud Baronium, Annal. eccles. ad an. 1014.]

In nomine sanctae et individuae Trinitatis, HEINRICUS, divina ordinante clementia, Romanorum imperator Augustus.

Dum fidelium petitionibus nostrae imperialis celsitudinis assensum praebuerimus, eos nostro servitio [Col. 0383A] promptiores ac devotiores esse minime dubitamus. Quapropter cunctorum Ecclesiae catholicae fidelium nostrorumque, tam praesentium quam futurorum, solertia recognoscat Petrum, venerabilem virum, sanctae Novariensis Ecclesiae episcopum, nostrumque fidelem, qui nostrae fidelitatis causa multa sustinuit, famem videlicet, sitim, aestus et frigus, et insuper et glaciosas rupes collesque satis asperos, nudis pedibus, persequentibus inimicis fugiendo superavit; qui etiam nunc praesentialiter multa damna, Harduico devastante recepit: nam ecclesiae illius sunt depraedatae, castra disrupta, domus eversae, vineae incisae, arbores decorticatae, insuper plebes ipsius et curtes ab Harduico pro beneficio suisque inimicis datae sunt; nostram imperialem adisse excellentiam, [Col. 0383B] quatenus, pro sui laboris recompensatione et suorum, damnatorum restauratione, quemdam comitatulum, qui in valle Auxula infra ipsius episcopatus parochiam adjacere dignoscitur, praedictae ecclesiae Novariensi, cum omnibus functionibus quae de ipso comitatulo publicae parti pertinent, concederemus. Nec non etiam deprecatus est nos ut quamdam plebem, quam olim malo ordine et injusta ratione sua perdidit ecclesia, quae sita est in villa quae nominatur Trecate, non adeo procul a civitate, curtem quoque, quae Gravanola dicitur, quondam ipsius episcopi continentem, sed nunc injuste pervasa esse dignoscitur, suae Ecclesiae restitueremus.

Itaque dignum est ut sui laboris praenominatus praesul retributionem a nobis suscipiat. Et, quoniam [Col. 0383C] justum est ut supra nominata plebs atque curs jam dicta suo restituatur episcopatui; et ut alii nostri fideles, hoc cognoscentes, nostrae fidelitati amplius stabiliantur: ejus precibus annuentes, jam dictum comitatulum a nostro jure in ejus ecclesiae potestatem omnino transfundimus et perdonamus, et praefatam plebem atque curtem per hoc nostrae auctoritatis praeceptum jam supradictae Novariensi ecclesiae reddimus et concedimus, cum omni districtu et teloneis, piscationibus, quae in flumine Toxo, in illis scilicet locis ubi ipsa Ecclesia ex utraque fluminis tenet parte; et cum venationibus, seu omnibus rebus quae ad publicam partem ex eodem comitatulo exigi possunt, cum capellis, domo, curtili, massaritiis, casis, sediminibus, campis, pratis vineis, pascuis, [Col. 0383D] silvis, stallariis, salicetis, paludibus, aquis, aquarum [Col. 0384A] decursibus, molendinis, piscationibus, cultis et incultis, divisis et indivisis, terminis, concessionibus, piscariis, compariciis aliisque universis redhibitionibus, cum servis et ancillis, et aldianibus, et aldianis utriusque sexus, cum omnibus, quae dici aut vocari possunt, ad jam dictam plebem vel curtem pertinentibus vel respicientibus. Nec non et portum de Bestagno eidem plebi pertinentem, quem gloriosissimus avunculus noster Otto major supradictae sedi per praeceptum concessit; ita ut nullus marchio, comes, vicecomes, schuldasius ejus, seu quaelibet magna parvaque persona homines jam dicti comitatus, seu plebis, vel curtis audeat distringere, aut intra ipsum comitatum aliquid praesumat exigere, vel paratos facere, nec ullas redhibitiones [Col. 0384B] acquirere, sed liceat memorato praesuli suisque successoribus jam saepe dictum comitatum cum supradicta plebe vel curte tenere, et omnes homines ipsius comitatus, sive ipsius plebis seu curtis, per se vel suum legatum distringere, sicut per nos vel nostrum missum distringendi essent, et omnia quae de ipso comitatu ad publicam partem pertinent, vel inde exigi possunt, et praetaxatam plebem de Trecate, atque curtem de Gravalona cum omnibus suis appendiciis vel pertinentiis habeat, teneat firmiterque possideat, tam ipse quam successores illius, qui illam, Deo favente et disponente, ipsius sedis cathedram suscepturi sunt, omni nostra nostrorumque successorum regum et imperatorum et omni hominum contradictione vel diminutione [Col. 0384C] remota. Si quis igitur hoc nostrae concessionis praeceptum nefarie ausu temerario violare praesumpserit, centum libras auri optimi componere cogatur, medietatem palatio nostro, et medietatem Novariensi ecclesiae, ejusque rectori, qui pro tempore inibi habebitur. Et hoc ut verius credatur, diligentiusque ab omnibus observetur, manu propria subter confirmantes, sigillique nostri impressione jussimus insigniri.

Signum Domini Henrici, serenissimi invictissimi imperatoris Augusti.

Datum anno incarnationis Dominicae 1024, indictione duodecima, anno vero regni domini Henrici imperatoris Augusti 13, imperii anno primo.

[Col. 0384D] Actum Trucutanae faciliter. Amen.




[Col. 0383]
SANCTI HENRICI CONCIO Habita in concilio Francfordiensi, pro constitutione episcopatus Bambergensis anno 1006 celebrato
(Mansi, Conc. XIX, 289.)

[Col. 0383D] Domini, et Patres a mea parvitate huc asciti convenistis, et quamobrem vos ascierim, aperiam, precorque omnium clementiam ut in his quae divina [Col. 0384D] gratia mihi, ut spero, inspiravit, pro ejus amore faveatis. Nam, quia in sobole habenda nulla mihi spes superest, Christum haeredem elegi, episcopatum [Col. 0385A] in Bavemberh, cum licentia episcopi mei facere hactenus concupivi, et hodie perficere statui. Ob hoc serenissimam pietatem vestram interpello, ne, ejus absentia qui apud me voluit obtinere quod mihi non licuit concedere, propositum meum valeat impediri. Ecce baculus, in quo mutuae confirmationis signum clarescit, quod non propter Dominum, sed ob dignitatis nullatenus adipiscendae dolorem fugerit. [Col. 0386A] Moveat corda omnium praesentium quod augmentum S. Matris Ecclesiae cum nugigerula legatione annullare praesumit. Ecce ad haec conjugis meae praesentis, et unici fratris mei et cohaeredis larga benevolentia aspirat; meque placita sibi redditione illis restituere uterque pro certo sciat: sique episcopus venire et promissa dignatur suscipere, paratum me ad omne quod vobis placuerit inveniet.




ANNO DOMINI MXXV.
THANGMARUS PRESBYTER HILDESHEIMENSIS.




[Col. 0385]
VITA SANCTI BERNWARDI EPISCOPI HILDESHEIMENSIS Auctore Thangmaro presbytero
(Apud D. Pertz, Monumenta Germaniae historica, Script. tom. IV, pag. 754.)





MONITUM.

[Col. 0385B] Thangmarus, natione Saxo [(1) 1Kb] , exeunte saeculo decimo et undecimo ineunte presbyter ecclesiae cathedralis Hildesheimensis [(2) 1Kb] et primicerius scholae puerorum, et saeculo undecimo ecclesiae decanus, Bernwardum litteris imbuendum moribusque instruendum sibi traditum tanta dilectione fovit, ut per totam deinde vitam quasi filium patri sibi devinciret [(3) 1Kb] . Bernwardo ad episcopatum Hildesheimensem provecto, ipse decanus [(4) 1Kb] , bibliothecarius et notarius [(5) 1Kb] rebus gerendis plurimum interfuit, et in negotio Gandersheimensi anno 1000 ad Willegisum archiepiscopum [(6) 1Kb] cum aliis legatus, eodem anno episcopum suum Romam comitatus [(7) 1Kb] et cum eo ex Italia reversus, mense Augusto anni 1001 una cum Eggehardo synodo Francofurtanae interfuit [(8) 1Kb] , tum [Col. 0386B] solus ad Ottonem III et Silvestrum II legatus, Italiam revisit [(9) 1Kb] , in concilio Tudertino res Ecclesiae suae egit, ab imperatore mox morituro largissime remuneratus anno 1002 domum rediit, et per reliquum vitae tempus Bernwardo convixit [(10) 1Kb] . Cum autem summa cum episcopo familiaritate viveret, imo confessor [(11) 1Kb] ejus fuisse videatur, magnifica ejus gesta colligere aggressus [(12) 1Kb] , eodem aegre vix tandem consentiente compegit, et post obitum dilecti viri absolvit [(13) 1Kb] . Convenit liber in locis haud paucis cum Annalibus Hildenesheimensibus, quos ideo a nostro scriptos videri supra memoravi [(14) 1Kb] , et omnia fere quae narrat aut ab ipso praesente visa aut ei saltem bene nota lector facile animadvertet. De veritatis studio in tali viro minime dubitaveris. Opere [Col. 0387A] absoluto, haud diu vixisse videtur; saltem anno jam 1027 Tadilonem decanum memorari legimus [(15) 1Kb] . Liber magno historiae commodo in ecclesia Hildesheimensi asservatus, saeculo XII ineunte miraculis beati episcopi virtuti ascriptis auctus, et anno 1193 Coelestino III oblatus, Bernwardum in numerum sanctorum referri effecit [(16) 1Kb] ; sed nostro quoque aevo lectoribus valde acceptum se reddet, quod plurima scitu digna de Ottone III, cujus Bernwardum praeceptorem et amicum fuisse discimus, et de Heinrici II regno oblivioni praeripuit. Litis quoque Gandersheimensis, cui dirimendae imperatorem et episcopos per plures annos laborasse novimus, telam ab exordio expandit. Scriptus est stylo simplici et perspicuo. Anni initium cum Annalibus Hildenesheimensibus [Col. 0387B] a nativitate Domini inchoat [(17) 1Kb] .

Opere, paulo postquam prodierat, usus est Wolfherius in Vita duplici Godehardi episcopi, et plurima inde decerpta scripto suo inseruit; saeculo duodecimo ineunte auctori Chronicae episcoporum Hildesheimensium, exeunte auctori Historiae translationis S. Bernwardi innotuit. Arte typographica inventa, primus excerpta codicis cujusdam Hildesheimensis dedit Surius in Actis SS. die 20 Novembris, at Browerus in Sideribus Germaniae libros De vita, obitu et translatione S. Bernwardi, et de translatione S. Epiphanii cum scholiis edidit, codice usus saeculi XV [(18) 1Kb] , sed interpolato, ordine narrationis inverso et sermone depravato. Broweri textum Mabillonius in Actis SS. O. S. B. Saec. VI, I, p. 202, [Col. 0387C] et Leibnitius in SS. Brunsw. I, 441, hic tamen adjectis paucis codicis Guelferbytani et versionis Saxonicae, quae ad textum Browerianum accedit, lectionibus, repetiverunt. Editio nostra nititur:

1. C. regio, olim monasterii S. Michaelis Hildesheimensis, a Bernwardo conditi; qui saeculo XI exaratus in fol. auro argento diversisque coloribus pictus, et lapidibus pretiosis olim ornatus, magnaque veneratione in coenobio habitus est. Ipsa vita quinque quaternionibus absolvitur. Sextus manu saeculi XII ineuntis miracula, septimus eadem manu revelationem sancti Michaelis et lectiones nonnullas, octavus manu saeculi XII chartas Benedicti VIII, Heinrici II et Bodonis praepositi in favorem coenobii S. Michaelis datas et nonnulla posterioris aevi exhibet. [Col. 0387D] Liber magnae auctoritatis et optimae simul [Col. 0388A] notae, ad litteram pene a me expressus est; scripturae specimen in tabula adjecta habes. Cui plurimum consentit:

2.C. regius bibl. Dresdensis mbr. in 4o duabus saeculi XI manibus exaratus, sed a Wolfherio, auctore Vitae Godehardi, iisdem haud raro sententiis quas in Vita prima offendimus interpolatus, et notitiis de Godehardo episcopo auctus, quae cum Vita ejus prima usque ad cap. 26 consentiunt. Complura econtra capita in medio libro omittuntur. Initio mancus est. Librum in usum nostrum cum editis contulit V. cl. Mauritius Haupt, in academia Lipsiensi professor, qui his verbis ea de re ad nos retulit: »Codex, anno 1832 ex tabulario regni Saxoniae secretiore in bibliothecam regiam Dresdensem translatus, folia continet viginti [Col. 0388B] tria formae quadratae, modicae magnitudinis. Singulae paginae versus continent viginti quinque. Scriptus est liber a manibus duabus, quarum prima pertinet usque ad finem folii decimi noni, recti. Folio eodem averso altera manus incipit his verbis: His ita se habentibus, quae leguntur apud Leibnitium capite 41 (jam 44); utraque manus saeculi undecimi est, nec multo recentior tertia quae hic illic nominum compendia supra versus explevit, et in margine saepius [.....](nota), et hic illic summaria sive adnotationes ascripsit non neglectas a me in codicis collatione. Contuli autem hunc librum, et ita quidem ut praeter ae e e litterarum promiscuum usum ne orthographicas quidem minutias praeterirem, cum editione Leibnitii. Mutilus est codex Dresdensis, incipit folio 1 [Col. 0388C] verso post detritas nonnullas syllabas his verbis loci et congregationis, quae leguntur apud Leibnitium cap. 13, versu 14, Scrip. rer. Brunsv. t. I, p. 447 (jam c. 12). Prima hujus folii pagina agglutinata papyro obducta est. Alterum codicis apographum sua manu confectum nuperrime V. cl. Gersdorf, bibliothecae universitatis Lipsiensis praefectus, summa cum benevolentia obtulit.

Circa exitum saeculi XIII aut initium saeculi XIV Thangmari liber in usum Sifridi II episcopi Hildesheimensis iterum transcriptus est [(19) 6Kb] , sed stylo immutato, sententiis vocibusque plurimis additis, resectis vel mutatis, miraculorum quoque ad ea usque tempora continuatione adjecta. Cujus textus [Col. 0388D] ab authentico valde recedentis rationem nonnisi in [Col. 0391A] iis quae addita sunt habendam esse, liquet. Legitur in codicibus tribus, scilicet:


[Col. 0389] 1. Alpertus. Cod. regius Hannoveranus (fol. 2).
[Figure: [Manuscript] 7Kb]

2. Vita S. Bernwardi. Cod. regius Hannoveranus (fol. 2, 41).
[Figure: [Manuscript] 35Kb]

3. Vita Bernwardi et Godehardi. Cod. regius Dresdensis (fol. 10, 20).
[Figure: [Manuscript] 10Kb]

[Col. 0391A] 3. C. olim S. Michaelis, jam viri cl. Hermanni Adolfi Lüntzel, cujus supra pag. 248 mentionem fecimus, exhibet etiam narrationem de translatione S. Bernwardi, et a Browero in Sideribus Germaniae typis est expressus. Ad quem prope accedit:

4. C. ducalis Guelferbytanus, olim Heiningensis, jam n. 353 insignis, chartaceus, saec. XV, in folio, cujus in fine etiam miracula historiae translationis addita, neque tamen omnia quae in 3, habentur; et:

5. C. ducalis Guelferbytanus inter Augustenses n. 19, 26, 7, chartaceus in 4o, saec. XV, quem anno 1470 monialibus in Frankenberg Henninghus Papetranus, Goslariensis plebanus, dono dedit. Hoc libro [Col. 0391B] III. Leibnitius tom. I SS. Brunswic. in edendis Vita Bernwardi et Historia translationis ejus usus est; nos eum aeque ac alterum Guelferbytanum beneficio V. cl. Schoenemann, bibliothecae ejus praefecti, evolvimus.

Conversio textus hujus, magis etiam interpolata et dialecto Saxonica instituta, anno 1540 in 4o typis [Col. 0392A] Jaspari van Gennep prodiit, qua Leibnitius in adnotationibus suae editionis usus est;

6. Bruxellis in bibliotheca regia n. 8950 apographum codicis Bodecensis membranacei exstat, quod Bethmanno referente nonnisi excerpta libri, omissis, exempli gratia, capp. Leibnitianis 11-42, 46-48, 50, 52-58, 60-65, 67 rel., exhibet.

Quibus subsidiis ita usus sum ut, codice regio exscripto [(20) 1Kb] , lectiones Dresdensis omnes indicarem, reliquorum nonnisi in paucis locis, ubi id commodum aliquod afferre posse videbatur, ratione habita. Divisionem operis, codicem regium secutus, numeris tantum additis, ab anterioribus diversam institui. Historiam translationis Bernwardi a Browero ex codice 3 primum adjectam alii loco reservare, Vitam [Col. 0392B] brevissimam [(21) 1Kb] a Leibnitio editam, ut multo posterioris aevi, omittere placuit.

Miracula Bernwardi in coenobio S. Michaelis saeculo duodecimo ineunte conscripta [(22) 1Kb] , per decursum temporis aucta sunt, prout in codice 3 conspicitur.



PROLOGUS THANGMARI [1 1Kb] PRESBYTERI IN VITAM SANCTI BERNWARDI EPISCOPI ET CONFESSORIS.
[Col. 0393]

[Col. 0393A] Divinae providentiae sapientem ammirabilemque dispositionem ratio humana nec liquide intueri, nec digne suppetit ammirari. Miris enim divinae clementiae beneficiis, cottidianis successibus sustentamur; ut gravis culpa videatur Dei laudes tacere, cum manifestissime scriptum sit: Sacramentum regis abscondere bonum est, opera autem Dei revelare et confiteri honorificum est (Tob. XII, 7). His itaque angelicis oraculis persuasus, immo compulsus, ego peccator et indignus presbiter Thangmarus, humillimus quoque sanctae nostrae ecclesiae bibliothecarius et notarius, magnifica gesta memorabilis viri, domni scilicet Bernwardi nostri episcopi, colligere aggressus sum, non vanitatis fastu provocatus, Deo teste, sed si quid imitabile Dei clementia in illis eluceret, divinae pietatis gratiam, [Col. 0393B] de cujus rore fluxit, posteris praedicarem, et [Col. 0394A] illos tali exemplo ad provectum virtutum incitarem. Et quia hoc ipso ignorante subire temerarium scivi, diu cunctatus haec publice cum illo confabulari, tandem oportunitate nacta, aditum temptavi. Primo itaque forti auctoritate adversabatur michi; nam in cunctis jactantiam et popularem favorem ceu mortiferum venenum vitabat. Tandem cum saepius ingererem, grave peccatum esse, bona opera celare, ne alii exemplo tali proficiant, cum Dominus dicat: Luceat lux vestra coram hominibus (Matth. V, 16) et caetera, cessit meo arbitratu quae compingerem relinquens, quia a puero mecum usque ad juvenilem aetatem obversatus, quasi filius patri familiarius adhaesit et convixit, nec aliquid in omni studio ejus vitae meam conscientiam fraudare potuit, quin plenissime [Col. 0394B] scirem.



INCIPIT VITA BERNWARDI EPISCOPI ET CONFESSORIS.
[Col. 0393]

[Col. 0393B] 1. Ortus igitur egregiae indolis puer Bernwardus claro nostrae gentis sanguine [(23) 1Kb] , ex filia Athelberonis palatini comitis, traditur domno Osdago, nostro episcopo [(24) 1Kb] , a suo avunculo religioso diacono [(25) 1Kb] Folcmaro, post quoque [(26) 1Kb] Trajectensi episcopo; et amborum diligentia meae parvitati, qui primicerius scolae puerorum praeeram, literis imbuendus, moribus etiam instituendus deputatur. Quem omni devotione susceptum, intellectus illius capacitatem primo divinae paginae leviore lacte temptandam aestimavi. Mox itaque, ut de sancto Daniele legitur (Dan. I, 20), inveni in illo decuplum in omni intelligentia super coaevos ejus. Mirum namque in modum tenera aetas caelesti irradiata lumine, subtili meditatione interiora [Col. 0393C] divini sophismatis jugi studio rimabatur, nunc communi lectione cum aliis, nunc quos diligentiores in sancto meditamine cernebat, seorsim familiarius assumens, propositis quaestionibus scrupulosa quaeque ad medullam eventilabat, more prudentissimae apis singulas lectiones, quas in scolis in diversis libris exponebam, remotiori loco sedens intento auditu captabat, quas tamen postea pueris considens felici furto perfecte docebat et illorum scientiae imprimebat. Gratanti denique affectu amplectebar felici furto lectionis puerum [2 1Kb] insudare, multoque vigilantius deinde [3 1Kb] institi ingenium illius ad scientiam veri sophismatis excitare. Nichilominus ergo venerabilis domnus Osdagus quodam meriti praesagio magnum quid futurum in illo praevidens, exorcistam ordinavit, [Col. 0393D] diligentius me adhortatus item itemque curam illius [Col. 0394B] agere. Quem etiam mecum interdum in servitium domni episcopi extra monasterium excedens ducebam, ut illius ingenium, quod in multitudine epheborum discernere et ad votum meum discutere non potui, illis remotis singulari studio subtilius diligentiusque eventilarem, mirumque in modum vario virtutum pigmentario ultra id aetatis respersum repperi. Nam saepe totum diem inter equitatum studendo attrivimus, nunc legendo non minus prolixam lectionem quam si in scolis ad hanc vacaremus, nunc poetizando per viam metro collusimus, inde ad prosaicam palaestram exercitium alternantes, interdum simplici contextu rationem contulimus, saepe syllogisticis cavillationibus desudavimus. Ipse quoque [Col. 0394C] crebro me, etsi verecunde, acutis tamen et ex intimo aditu phylosophiae prolatis quaestionibus sollicitabat. Tanta ergo facilitate cupitum ejus ingenium michi applaudebat; pene enim nulla hora, nec refectionis quidem, desidiae illum arguebat. Et quamquam vivacissimo igne animi in omni liberali scientia deflagraret, nichilominus tamen in levioribus artibus quas mechanicas vocant studium impertivit. In scribendo vero adprime enituit, picturam etiam limate exercuit, fabrili quoque scientia et arte clusoria omnique structura mirifice excelluit, ut in plerisque aedificiis, quae pompatico decore composuit, post quoque claruit. In negociis vero domesticis et ad usum rei familiaris pertinentibus vivacissimus executor acsi a puero his nutritus calluit. Hujusmodi Deo gratae et [Col. 0394D] hominibus acceptae indolis gratia domno episcopo, [Col. 0395A] apud quem versabatur, omnique congregationi dignus et familiaris efficiebatur, propinquorumque dilectioni probatissimus habebatur. Avus quippe ejus Athelbero palatinus comes, vir plurima virtutum laude insignis, qui commissae sibi praefecturae exactionem magis ex debito quam ex intentione gerebat, cum prole utriusque sexus felicissime habundaret, hunc praeclarum adolescentem, primis auspiciis pubescentis decoris florentem, in affectum filii adoptavit. In quo quia salutaris consilii stationem saluberrimam repperit, familiarius sibi adjunxit, ut ne minimum quidem sine ejus consultu ageret.

2. Adeptus itaque a Willegiso venerabili archiepiscopo subdiaconatus gradum, aliquamdiu cum illo conversatus, eum propter morum honestatem [Col. 0395B] ac vitae probitatem religionis profectum in illo sentiret, diaconum illum ordinavit. Interjecto quoque non longo spacio, presbiterii eum honore sublimavit. Reversusque ad praefatum comitem, suum videlicet avum, affectuosissime ab illo susceptus est, plurimumque rogatus ne ab eo discederet, facile acquievit; cui tanta humilitate ac instantia famulabatur, ut, caeteris refrigerandi causa interdum remotis, ipse dies noctesque continuans, indefessus ei adhaereret, aegri senis et aevo pleni imbecillitatem patientissime moresque supportaret, inter ipsum et familiam medius incederet, salutaribus monitis cottidie illos ad agenda informans, curam illorum apud comitem vigilanti benignitate frequentans. Pro paterno quoque affectu ad filios totum se profudit, magnamque [Col. 0395C] gratiam inter illos conciliabat. Et quamvis in hujusmodi familiaritate invidia facile subrepat, hanc maxima cautela in plerisque declinabat. Inter patrem quoque et filium, domnum videlicet episcopum [4 1Kb] , internuncius saepe discurrebat, magnamque inter illos familiaritatis gratiam conciliabat. Ipsi ergo episcopo tantum complacuit, ut Daventrensi coenobio sua vice illum praeponere vellet, fitque inter episcopum et comitem de tantae indolis juvene religiosa concertatio, ut uterque pro morum gratia illum sibi adoptare intenderet. Sed ipse imbecillis avi infirmitatem sustentare, quam episcopales delicias appetere malebat. Cum quo usque ad diem sui exitus fideli devotione desudabat. Quo defuncto (an. 987), ad palatium se contulit, in servitium [Col. 0395D] [(27) 1Kb] videlicet tercii Ottonis imperatoris, qui septennis adhuc puer, cum venerabili et sapientissima matre domna Theuphanu augusta rebus praeerat. A qua hic venerabilis juvenis Bernwardus benignissime suscipitur, atque in brevi summae familiaritatis locum apud illam obtinuit, adeo ut domnum regem fidei illius literis imbuendum moribusque instituendum consensu cunctorum procerum commendaret. In quo ita excelluit, licet quorundam invidia morderetur, ut puer imperialis in [Col. 0396A] discendo mirifice proficeret, et tamen ad cuncta foris obeunda liberalissimo negocio ejus ingenium feriaret. Et cum alii regi puero adulando obsequerentur, adeo ut ludicra et quae tenera aetas poscebat illi persuaderent, imperatrix etiam, verita affectum filii sibi praeripi, in ejusmodi favore in tantum emollita esset, ut ad omnia quae puerilis aetas illum impelleret ipsa gratissimo affectu consentiret, hic solus tanta arte institit, ut a non faciendis metu illum prohiberet, et tamen plenissimo affectu ejus animum sibi colligaret.

3. Interea domna Theuphanu imperatrix apud Neomagum maximo dolore totius regni rebus excessit (an. 991, Jun. 16). Unde domnus rex utroque parente desertus, totum se regendum in stationem [Col. 0396B] fidissimi magistri contulit. Hujus consilio examinabat quodcumque alii adulando persuadebant; quia, quamvis in puerilibus auspiciis ociaretur, altiori tamen industria quorundam simulationes praevidebat. Praecipua itaque familiaritate magistrum suum amplectebatur, nec ab ullo inferius tractabatur, quem universali virtutum decore respersum venerabatur.

4. Per idem tempus venerabili episcopo Gerdago decedente (an. 993, Jan. 15), hic religiosus juvenis Bernwardus votis omnium ad pontificatum eligitur. Et cum plerique nobiles clerici palatina militia diu certantes missionem optarent, consensus tamen omnium in hunc Deo electum juvenem concordabat. Communi igitur electione sanctae Hildenesheimensi [Col. 0396C] aecclesiae ordinatur episcopus a Willegiso archiepiscopo (Ann. Hild. an. 993), anno Dominicae incarnationis nongentesimo nonagesimo tercio, indictione sexta, octava decima Kal. Februarii.

5. Adeptus itaque pontificatum, quanta continentia juvenile corpus ad virtutum culmen coegerit, dici non potest, modum in cunctis agendis praecipue amplectens, juxta illud viri sapientis (TER. Andr. I, I, 34): Ne quid nimis. Morum quoque gravitate mirifice senes ipsos superabat, adeo ut subditos severitatis censura ad agenda in plerisque institueret. Frugalitatem vero in appetendis ciborum deliciis in eo laudare vix ullus sufficit; potum tanto moderamine temperabat, ut post coenam antequam stratum pergeret, nisi familiarium vel hospitum praesentia [Col. 0396D] coactus, semel tantum biberet, saepius quoque penitus abstineret. Stratis vero compositus, lectioni interdum circa galli cantum intendebat, saepe sumnum interrumpens, furtivae orationi, donec clerici ad matutinos ymnos consurgerent, vacabat, ymnisque expletis, multociens psalmodiam in diurnum usque crepusculum extendebat; deinde aliquantulum pausans corpusculum recreabat, donec item diluculo canonicum cursum primae horae in aecclesia persolvebat. Quo expleto, quasi regulariter sub [Col. 0397A] disciplina constitutus, capitulum cum fratribus qui secum conversabantur adiit. Feriam quoque et lunationem, nomina quoque fratrum quorum annualis memoria instabat, cottidie recitari jubebat. Oratione vero peracta, circa horam terciam ad missarum sollempnia festiva celebratione procedens, magna animi contritione se ipsum totum Domino profudit. Inde in publicum progressus, forenses causas et oppressorum negocia breviter examinabat, quia et ingenio ac facundia adprime callebat. Sicque operiebatur clericum dispensatorem, qui elemosinae et pauperibus praeerat, quorum multitudinem, centenos videlicet vel eo amplius, diatim habundantissime victu refecit; plerosque etiam vel argento vel caeteris subsidiis, prout facultas concessit, [Col. 0397B] sublevabat. Inde officinas ubi diversi usus metalla fiebant circuiens, singulorum opera librabat, donec circa nonam, rite omnibus peractis, cum timore et benedictione Domini, ad mensam, fratrum populique stipatus frequentia, consedit; non pompatice quidem, sed religioso silentio, cunctis ad lectionem honestissima disciplina intentis, quae inter coenandum non brevis legebatur. Infirmis quidem fratribus et senio confectis benedictionem de manu sua dirigebat hilariter, cum tamen nullum egenum in urbe vel in suburbio, quem scire posset, hujusmodi pietate privaret. Ita quippe juxta Apostolum (I Cor. IX, 22) omnia omnibus esse desiderabat, ut omnes in Christo lucrifaceret.

6. Arduum et difficile est cottidianum ejus studium [Col. 0397C] verbis perstringere, quia Deo teste omni nisu inter diem noctemque in divinis perstabat. Nichilominus quoque cunctos sibi adhaerentes ad hujusmodi negocium, ut ita dicam, ultra vires impellebat, nec aliquid artis erat, quod non attemptaret, etiam si ad unguem pertingere non valeret. Scriptoria namque non in monasterio tantum, sed in diversis locis studebat, unde et copiosam bibliothecam tam divinorum quam philosophicorum codicum comparavit [(28) 1Kb] . Picturam vero et sculpturam et fabrilem atque clusoriam artem [(29) 1Kb] , et quicquid elegantius in hujusmodi arte excogitare [5 1Kb] poterat, numquam neglectum patiebatur, adeo ut ex transmarinis et ex Scotticis vasis, quae regali majestati singulari dono deferebantur, quicquid rarum vel [Col. 0397D] eximium reperiret, incultum transire non sineret. Ingeniosos namque pueros [(30) 1Kb] et eximiae indolis [Col. 0398A] secum vel ad curtem ducebat vel quocumque longius commeabat, quos, quicquid dignius in ulla arte occurrebat, ad exercitium impellebat. Musivum praeterea in pavimentis ornandis studium, necnon lateres ad tegulam propria industria nullo monstrante composuit. Et ut breviter perstringam, nec punctum temporis supersedebat, sed fidelis dominicae familiae dispensator, conservis suis necessaria subsidia fideliter subministrabat. Et cum in Christi gazophilacio quaeque idonea scivit fideli devotione congereret, non minus tamen Caesari sua juxta Evangelium persolvebat. Nam tercio Ottoni imperatori affectuosissimo animo pro scire ac posse obsequebatur. Unde et multorum invidiam in se commovebat, qui indignabantur, illum vigilantiori studio rei publicae [Col. 0398B] negocia obire.

7. (Ann. 994, 995.) Saxonia quippe magna ex parte pyratarum caeterorumque barbarorum feritate depopulata, continuis latrocinantium incursionibus sine intermissione patebat. Quam pestem rei publicae depellere magno sui suorumque periculo semper instabat, et nunc cum aliis, interdum quoque cum suis solus super eos irruens, fortiter illos attriverat. Sed cum hujusmodi irruptiones sedari nullo modo possent, quippe cum barbari qui utrumque litus Albiae et naves omnes sua ditione tenebant, navali evectione per omnem Saxoniam facillime se infunderent, vigilantissimus Dei pontifex curam sibi commissae plebis agens, quomodo populum Dei de saevicia barbarorum eriperet, animo fluctuabat. Furorem [Col. 0398C] namque sui impetus pene Hildenesheim usque intentabant, et ipsum sanctum locum praedam sibi promittebant. Divino itaque instinctu in extremo fere sui episcopatus, ubi flumina Alera et Ovokare confluunt, munitiunculam admodum munitam [(31) 1Kb] extruxit, in qua copiis militum dispositis, barbarorum impetum repulit, populumque Dei ab hostili feritate liberavit. Dei namque gratia tanta securitas pacis per illum in locis illis fidelibus condonata est, ut nichil dampni vel periculi postea a barbaris paterentur. Hac industria Christi sacerdotis barbarico tumultu in illis locis eliminato, acrius in circumsita loca debachati sunt. Unde vigilantissimus divini gregis pastor typo Christi, sui domini, adversariis aecclesiae, exultans ad currendam viam ut fortis gygas, [Col. 0398D] se opposuit, et in rure Wirinholt [(32) 1Kb] nuncupato, ubi tutissima illorum statio fuerat, liber quoque latrocinii [Col. 0399A] excursus, quocumque suae fraudis insidias intentarent, praesidium munitissimum instituit, fossisque aquarumque meatibus per rivum influentibus tutissimum reddidit, copias quoque militum victu et armis caeterisque necessariis instructas habundantissime collocavit. Divina itaque gratia periculosissimum locum Dei populo pacificum fecit et tranquillum, in tantum ut omni spurcicia diabolicae ac barbaricae fraudis eliminata, baratrum irruptionis et hostilis incursionis locum faceret orationis, et oraculum sancti Lamberti pontificis et martiris Deo consecraret, atque ab illo die summa pace aecclesiae Christi reddita, ab omni hostili impetu Dei populus vivacissimi provisoris industria quietissime feriaret. Pro his et caeteris beneficiis, quae devotissimo studio [Col. 0399B] in rem publicam populumque fidelem exercuit, multorum et maxime principum in se invidiam et indignationem commovit. Unde et a Magontino archiepiscopo plura et miseranda, ut in sequentibus plenius dicemus, apertis inimiciciis perpessus est. Cujus animositatem patientissime ferens, divina ac regalia benignissime amministrabat.

8. Et licet plura copiosissimis impensis ad repellendam saeviciam barbaricam foris impenderet, dici tamen non potest, quanta in episcopatu ad usum suae aecclesiae contulit. In praediis namque tanta congessit, ut triginta vel plures praecipuos curtiles cum litorum ac colonorum familiis, clarissimis aedificiis praenitentes, compararet, cum in aliis innumerabilibus locis decem mansos vel octo, aut plus aut minus [Col. 0399C] prout causa acciderat, in possessionem suae aecclesiae conferret [(32*) 1Kb] . Antiqua quippe loca ab antecessoribus suis possessa, quae ille inculta reperit, optimis aedificiis collustravit, inter quae quaedam elegantiori scemate albo ac rubro lapide intermiscens, musiva pictura varia pulcherrimum opus reddidit. Quid dicam, quo studio vel ambitu sanctum locum nostrum vel principalem aecclesiam nobilitaverit, cum se ipsum et cuncta quae habere potuit in ejus usum impertiri maluerit. Testantur ejus opera [(33) 1Kb] , quae futuro aevo pium illius animi votum apertis locuntur [(34) 1Kb] indiciis. Ecclesiam namque miro studio decorare ardenter instabat. Unde exquisita ac lucida picturam tam parietes quam laquearia exornabat, ut ex veteri novam putares. Fecit et ad sollempnem [Col. 0399D] processionem in praecipuis festis evangelia auro et gemmis clarissima, thimiamateria quoque precii et ponderis magnifici, calices nichilominus plures, et unum ex onichino, alterum vero cristallinum mira industria composuit. Adhuc autem unum aureum, valentem libras viginti publici ponderis, ex purissimo auro in usum ministerii conflavit. Coronam quoque argento auroque radiantem mirae magnitudinis in facie templi suspendit, et alia perplura, quae supersedenda [Col. 0400A] putavimus, ne fastidium prolixitate ingeramus. Sanctum quoque locum nostrum murorum ambitu vallare summa instantia aggressus, dispositis per gyrum turribus, tanta prudentia opus inchoavit, ut decore simul ac munimine, velut hodie patet, simile nil in omni Saxonia invenias. Sacellum etiam splendidum valde, foris murum in honore vivificae crucis exstruxit. Cujus etiam aliquantam partem, largiente domno tercio Ottone augusto imperatore. ibidem clarissimis gemmis auroque purissimo inclusam condidit [(35) 1Kb] ; ubi etiam divina pietas plurima suae pietatis indicia apertis signorum miraculis per virtutem sanctae crucis ostendit.

9. Inter quae illud unicum, quo Dominus antistitis nostri devotionem consolari dignatus est, inserere [Col. 0400B] libet. Nam venerabilis pontifex Bernwardus thecam auro gemmisque lautissimam, in qua vivificum lignum includeret, paravit, et cum ex tribus particulis sancti ligni quartam si fieri posset excidere temptaret, ut per singulas absides singulas conderet portiones, nec gracilitas vel parvitas quacumque ex causa sectionem admitteret, cum devotissimus Dei famulus animo fluctuaret: ecce subito inter manus ipsius antistitis quarta particula sacratissimi ligni angelico ut creditur ministerio delata apparuit. Mox igitur praesul laetus lignum sanctum per quatuor absides paravit. O quanti inde potantes ardorem vehementissimae febris saepius virtute sanctae crucis restinguebant! Multociens obortam aeris inaequalitate pestilentiam fideles hoc vivifico ligno se suaque lustrantes sedaverunt. [Col. 0400C] Nimiam etiam siccitatem, prolato in publicum hoc singulari ligno, ceu pluviis imperantes, repulimus, multaque virtute hujus sanctissimi triumphi fiunt cottidiana remedia dum quisque moerens ibi prostratus, prompta percipit solatia.

10. Ipsum vero sacellum sanctae crucis, vario decore perfectum, dedicavit IV Idus Septembris, anno incarnationis Dominicae 996, indictione 9, regni vero gloriosissimi tercii Ottonis imperatoris 13, imperii primo, ordinationis autem suae quarto; locumque quondam dumis et vepribus horridum, vicinis incolis---gloria tibi, Christe!--- ex tuis datis baptismi, sepulturae, unctionis fecit aeternum solatium.

11. Pro talibus igitur aliisque piae devotionis actibus, quibus ad aecclesiae utilitatem omni nisu mentis [Col. 0400D] et corporis insudabat, tam Deo cordi interius praesidenti, quam aecclesiae operis effectum exterius approbanti, felicis memoriae praesul acceptissimus erat; et ideo consequens fuit, ut vir beatus, cui, sicut de sancto Job legitur (Job I, 8), tunc temporis in terra similis non fuisse putabatur, per temptationis incommoda, sicut aliarum virtutum ita etiam humilitatis et patientiae praeconio, mirabilis cunctis ostenderetur. Anno itaque ordinationis suae octavo [Col. 0401A] (an. 1000), gravibus insecutionum molestiis pro territorio Gandenesheimensi ab archiepiscopo Willegiso plane contra aecclesiasticas sanctiones impetitur, sed eis minime a solitae humilitatis et patientiae tenaci observantia movetur. His tamen, quae archiepiscopus non tam justae rationis executione quam liberae potestatis praesumptione attemptabat, auctoritatis constantia, non temeritatis audacia, sagacis ingenii vir obviabat, et secundum illud Pauli: Quamdiu gentium apostolus sum, ministerium meum honorificabo (Rom. XI, 13), quoadusque aecclesiae Christi pastoris vice praefuit, episcopatus sui jura in proprii honoris statu conservari summa sollicitudine procuravit, quod et Deo annuente, laboriose licet, obtinuit. Sed ne similis controversia de ipsa Gandenesheimensi [Col. 0401B] aecclesia postmodum valeat oboriri, omnem disceptationis ordinem inter Mogontiensem antistitem et venerabilem virum domnum [6 1Kb] Bernwardum hic inserere commodum duxi. Necessarium autem reor ista paulo altius indagando repetere quod tamen lectori minime debet esse onerosum, quia posteris fortasse in multis erit profuturum.

12. Territorium Gandenesheimense, situm in pago Flenithi, cum adjacentibus villis ad provisionem Hildenesheimensium episcoporum, ex quo primum episcopia per Saxoniam disterminata sunt, certum est pertinere. Quod ex hoc cunctis scire cupientibus liquido apparet, quia ab ipso principio novellae Christianitatis nostrae gentis, etiam ante constructionem [Col. 0401C] praefati monasterii, ad curam nostri episcopi pertinebat. Temporibus namque domni [7 1Kb] Altfridi, qui quartus nostrae aecclesiae antistes extitit, Liudolfus dux cum religiosa contectali [8 1Kb] sua Oda, magno studio in divino cultu accensi, consilio praescripti antistitis Romam perrexit, ibique a domno Sergio papa magnifice suscepti; et cum votum illorum in divinis agnovit, datis reliquiis sanctorum praesulum Anastasii et Innocentii cum benedictione a se dimisit. Ad patriam itaque Dei gratia pervenientes, consilio domni Altfridi coenobium virginum Dei primo Brunesteshusen adunaverunt, filiam quoque suam domnam Hathumodam, duodecim annos habentem, praefato episcopo in regimen intromittendam assignaverunt, anno Dominicae incarnationis [Col. 0401D] 852 (cf. Ann. Quedl.), Rabono Mogonciae praesidente, omnem autem provisionem praedicti loci [9 1Kb] et congregationis domno Altfrido commiserunt. Unde evolutis aliquot annis, Karolo Rabano succedente, anno singularis nativitatis Christi 856, auspicatus est ipse quendam locum super fluvium Gandae, quem a fluvio Gandenesheim [10 1Kb] nominavit: ibique consentiente [Col. 0402A] duce fabricam monasterii majori ambitu inchoavit, Liudberto Mogontino existente [11 1Kb] episcopo, qui post Karolum subintravit. Locus namque pratorum ac nemorum amoenitate aptior, tutior quoque silvarum densitate ac palustri munitate ad habitationem Deo militantium visus est. Defuncti itaque sunt ante consummatam fabricam Gandenesheimensis [12 1Kb] aecclesiae et dux ac domna Hathumod [13 1Kb] , sepultique in antiqua aecclesia Brunesteshusen [14 1Kb] , positaque in regimen domna Gerburgis [15 1Kb] prima [16 1Kb] , soror domnae Hathumod [17 1Kb] , Altfrido venerabili episcopo mediante, Liudberto quoque [18 1Kb] Mogontino archiepiscopo, qui Karolo successit. Nec multo post decessit, biennio tantum emenso, venerabilis domnus Altfridus. Consedit autem cum Mogontinis episcopis, [Col. 0402B] Rabano [19 1Kb] , Karolo, et duodecim annos cum Liudberto. Consummata quoque cum omni decore Hildenesheimensi aecclesiae, quam ipse a fundamentis construxerat, et Dei gratia consecrata, plenus operibus bonis decessit. Cui successit Marcwardus [20 1Kb] , quintus praesul [21 1Kb] aecclesiae nostrae, quatuorque [22 1Kb] tantum annos sedens, trabes aecclesiae posuit. Post hunc subintravit domnus Wicbertus, sextus episcopus. Hic fabricam consummavit, et aecclesiam nichilominus consecravit. Hic omnem religionem et disciplinam cum domna Oda et Gerburga [23 1Kb] abbatissa in praefato loco inchoavit et perfecit; ejus consilio omnia disponebant et agebant. Praeerat autem domna Gerburgis [24 1Kb] congregationi 22 annos, positaque est in nova aecclesia, juxta domnam Hathumodam [Col. 0402C] [25 1Kb] . Sororem autem ejus Cristinam domnus Wigbertus in regimen intromisit et consecravit. Domna quoque Oda centesimo septimo aetatis anno, omnibus filiis praemissis, decessit, Cristina tantum superstite, positaque est juxta filias suas. Sed et ipsa Cristina sex tantum annos matri supervivens, felici decessu migravit ad Dominum. Domnus quoque Wigbertus consedit cum Mogontinis episcopis Liudberto, Sunderaldo, et Hattone. Post hunc Walbertus succedens, septimus episcopus, Rotsuitham venerabilem feminam, de ipsa congregatione electam, in regimen intromisit, consecrationes quoque in aecclesia praescripta et ancillarum Dei velationes et caetera ad ministeria aecclesiastica pertinentia fecit. Post Walbertum [26 1Kb] Sehardus, venerabilis vir, pastor octavus [Col. 0402D] nostrae aecclesiae ordinatur. Hic absque omni contradictione quaecumque ad aecclesiasticum ministerium pertinebant in praefato loco administravit. Nonus post Sehardum Thiethardus [27 1Kb] antistes nobis praeficitur, Fritherico archiepiscopo Mogontiae [28 1Kb] praesidente. Hic consecravit novam aecclesiam, ubi monachae nunc Christo militant, et omnia episcopalia [Col. 0403A] in praefato loco rite procuravit, nullo obviante. Decimus post Thiethardum [29 1Kb] domnus Otwinus praefuit. Hic domnam Gerburgam [30 1Kb] secundam [31 1Kb] in regimen constituit et consecravit, et omnia episcopalia fideliter providit, domno Willehelmo [32 1Kb] magni Ottonis filio in nullo sibi adversante. Similiter Hatto et Rodbertus in nullo illi adversantes amicissimum habuerunt. Willegisus [33 1Kb] quoque illi [34 1Kb] succedens, veritus tanti viri senectutem et morum gravitatem, publice illum percoluit, occulte vero paulo mordacius quadam animi indignatione illi adbellicabat, nil tamen in regimine praefati coenobii asperum, nec verbis nec [35 1Kb] factis ostendit. Haec itaque ideo proposui, ut cuncti intelligant [36 1Kb] , quanta levitate ac temeritate sit violatum, quod fere per ducentos annos [Col. 0403B] tam [37 1Kb] venerabilium patrum utriusque loci antistitum concordia roboratum, omni canonica auctoritate fixum atque ratum duravit.

13. Sed secundi imperatoris Ottonis filia, fomes ut pace omnium dicam hujusmodi dissensionis, dum a suo episcopo, domno videlicet Osdago, sacrum velamen accipere spernit, Willegisum appetit, indignum aestimans nisi a palligero consecrari. Quod ipse libens annuit, haut considerans quantum antiqua canonum statuta [38 1Kb] temeravit. Nec fraterna caritate aditum quaesivit, sed fratri et coepiscopo diem imperavit, ut ad velationem ancillarum Dei in festivitate sancti Lucae evangelistae illi occurreret. Nactus itaque opportunum tempus domnus Osdagus, archiepiscopum secretius qua auctoritate id ageret requisivit; [Col. 0403C] cum ille minaci vultu mordacius ad suam parrochiam pertinere respondit, et statuta die se ancillas Dei velaturum, omnemque episcopalem potestatem in illo loco se adempturum promisit. Cum itaque ad diem ventum est, restitit illi plena auctoritate domnus Osdagus, praesente rege domno tercio Ottone, cum matre imperatrice domna [39 1Kb] Theuphanu [40 1Kb] , assidentibus quoque episcopis, Rethario [41 1Kb] Patherbrunnensi episcopo, Milone Mindensi episcopo, Hildebaldo [42 1Kb] Wormaciensi [43 1Kb] episcopo, cum aliis principibus, qui ad sollempnitatem velandarum virginum convenerant. Cum ergo longa disceptatio esset, domnus Osdagus, simplicis animi vir, divino monitu incitatus episcopalem cathedram ad absidem altaris poni praecepit, hac tuitione locum ac regimen sibi [Col. 0403D] defendens, faventibus illi fere omnibus, quia archiepiscopi animositas, etsi metu illius dissimularent, cunctis displicebat. Destitutus itaque archiepiscopus multitudinis favore, qui prius suo juri omnia promisit, vix domna Theuphanu et episcopis obtinentibus, ipso quoque ultra quam credi potest supplicante, obtinuit, ut ad principale altare misteria ipsa die ageret, ita videlicet ut domnae Sophiae [44 1Kb] [Col. 0404A] velationem simul agerent, caeterarum quoque domnus Osdagus solus prospiceret; factumque est insolitum nec ante a nobis visum, ut duo episcopi ex latere altaris pariter sederent, pontificalibus paramentis festive infulati. Ventum est itaque ad ancillarum Dei consecrationem, cum episcopus, qui antea a pontificali jure timebatur dejectus, subito Dei gratia erectus, inter missarum sollempnia primo domnum regem, si in velationem suae sororis consentiret, humiliter requisivit, deinde caeteros mundiburdos. Quibus consensum fatentibus, primo domnam Sophiam, si ad Hildenesheimensem sedem sibi suisque successoribus subjectionem et oboedientiam profiteretur, interrogavit, deinde alias velandas. Quae unanimi consensu religionem et subjectionem [Col. 0404B] confessae sunt, publiceque [45 1Kb] denunciatum est omni clero et populo, archiepiscopum nil juris sibi in illa aecclesia vendicare [46 1Kb] praeter consensum et permissum Hildenesheimensis episcopi. Omnibus quoque rite peractis, summa pace et concordia discessum est; stetitque unanimitas sub dommo Osdago et Gerdago, et aliquot annis [47 1Kb] domni Bernwardi, adeo ut aecclesias aliquas praesente archiepiscopo ibidem consecraret, synodum etiam magnam haberet praesente domno rege tercio Ottone [48 1Kb] , assidente nichilominus praefato archiepiscopo, cum tamen nil sua auctoritate decerneret, praeter quod assensum aeque ut alii fratres domno Bernwardo, qui synodo praesidebat, praebuit. Interfuerunt Islarius [49 1Kb] Magdaburgensis archiepiscopus, Liudolfus [50 1Kb] [Col. 0404C] Treverensis archiepiscopus, Milo Mindensis episcopus, Hildebaldus Wormaciensis [51 1Kb] episcopus, Hugo Citicensis episcopus. Non tamem rata permansit hujusmodi concordia, quia in medium quaedam emerserunt, quae orientem caritatem falsitatis lolia [52 1Kb] peremerunt.

14. Odiosum quippe est nostro tempore veritate aliquem notare, sicut a quodam dictum est: Veritas odium parit, sed scribentibus gravis culpa est vel falsa dicere aut vera intermittere. Unde pace cunctorum liceat dici, quod scelus est celari. Illa quippe praeclara ancillarum Dei congregatio [53 1Kb] tanto studio et devotione dominorum nostrorum patrum patriae, ducum ac regum, per Altfridum ejusque successores instituta est, ut in principio omnibus [Col. 0404D] imitabiles exemplar humilitatis ac caritatis florerent, episcopum suum a Deo [54 1Kb] sibi praepositum quasi Dei nuncium ac patrem audirent, colerent et amarent, omnes adventantes, prout cuique personae competebat, praecipua benignitate susciperent. Hic illis usus, hoc studium fuit; hoc sancto loco reverentiam et illis apud omnes gratiam exhibebat; hoc humilitatis privilegio, cum pro causis aecclesiae [Col. 0405A] ad palatium citabantur, habitu admodum nitido vel abjecto venientes, ut verae Dei ancillae ab omnibus habebantur ac venerabantur. Sed postquam luxus ac superfluitas accessit, morum insolentia subintravit, oboedientia torpuit, repulsa est episcoporum reverentia; quod cuique erat placitum, faciebat licitum. Addita est quoque ad augmentum mali diutina infirmitas domnae Gerburgis, ejusdem coenobii venerabillimae [55 1Kb] matris, in quam Dominus plurima virtutum insignia contulit; decessus quoque religiosarum sororum, quae sub nutrimine antiquae disciplinae institutae fuerant. Numerosa autem juventus virginum fructificaverat in tyrocinio Christi. Quae delicatius enutritae, metam prioris disciplinae ac severitatis ignorantes, ut est humanum post sua vota declinabant. [Col. 0405B] Sophia quoque, domna Gerburga invita multumque renitente, ad palatium factione Willegisi archiepiscopi se contulit, ibique annum vel biennium commorata, dissolubilis vitae tramitem incedens, varium de se sparsit rumorem. Quod venerabilis Bernwardus episcopus non ferens, quippe qui illam semper summo amore et gratia percolebat, blandis illam monitis ad monasterium redire persuasit. Cumque illa exteriori auditu vix verba illius admitteret, saepius eadem repetens ad coenobium eam repedare familiarius admonuit [56 1Kb] . Illa autem [57 1Kb] ejus accessum et confabulatum primo declinavit, deinde ad archiepiscopum velut patrocinanda ab illo confugit, amarioribus verbis ejus animum exasperavit, pactum foedus in sua velatione inanibus verbis annullavit, [Col. 0405C] dicens ab illo se velatam, non ab Hildenesheimensi episcopo, ad provisionem Bernwardi episcopi se minime pertinere, ad suam diocesim coenobium Gandenesheimense respicere, plures se invenisse qui hoc veraciter testentur. His et hujusmodi [58 1Kb] verbis archiepiscopi animum adversus domnum Bernwardum graviter commovit. Post haec Gandenesheim [59 1Kb] repetit, varia de episcopo inter sorores disseminavit, nisu quo poterat illum loco expellere atque abalienare parabat.

15. (An. 1000.) Interea episcopus cognoscens talia circa se moliri, Gandenesheim venit, graviter tulit se abalienari, nec aliquid caritatis vel honoris sibi ut antecessoribus suis exhiberi, sed infra extraneos episcopos se tractari, cum tamen ab antecessoribus [Col. 0405D] suis ad sanctum locum innumera bona collata sint, decimae quoque ex sua parte plures et antiquitus et moderno tempore impensae; et pro his beneficiis injuriam et contumeliam sibi reconpensari, tributa quae pro decimis solvenda essent imminuta, saepe quoque fraude negata; oboedientiam, qua nulla victima Deo gratior est, cum humilitate in ara cordis persuadet immolari, patienter se omnia posse sufferre, paveant tamen Christum, cujus vice fungitur, in se offendere, quicquid ingerant pro meritis [60 1Kb] sibi [Col. 0406A] suppetere, oboedientiam tamen, caritatem et reverentiam suis antecessoribus ab illarum majoribus exhibitam, non ausum sua levitate negligere. Haec cum paterno animo perorasset, majori odio peccatis stimulantibus illas in se concitavit, Sophia utrobique ex parte archiepiscopi ac congregationis perurgente.

16. Instabat autem hora, qua domna Gerburgis aecclesiam quam construxerat consecrari depoposcerat. Unde quia ipsa, diutina infirmitate fatigata, ad obeunda tantae festivitatis sollempnia minime suffecerat, Sophia, domina et matre consentiente, studium tanti laboris assumpserat. Et more suo proprium episcopum [61 1Kb] postponunt et abjiciunt; archiepiscopus accersitur, quo ordinante cuncta ad dedicationem [Col. 0406B] pertinentia disponuntur; consecrationis diem statuunt, exaltationis videlicet sanctae crucis sollempnitatem (Sept. 14). Mittitur autem et legatus ex latere domnae abbatissae, qui domnum Bernwardum ad dedicationem invitet diemque denunciet. Sed quamquam plures illum anticipatum archiepiscopi advocatione objicerent, leni tamen animo sufferens, ad praescriptum diem se venturum promisit. Interea, incertum qua de causa, archiepiscopus statutum mutat, diem abdicit, atque eandem dedicationem in festivitatem sancti Mathei apostoli indicit (Sept. 21), domno quoque Bernwardo pari potestate ut olim in velatione Sophiae venerabili domno Osdago legationem dirigit, mandans ut incunctanter illi ad dedicationem in praefata festivitate occurrat. Ipse [Col. 0406C] vero suum legatum atque scripta archiepiscopo remittit, astruens imperialibus jussis obstrictum. seriis quibusdam occupari, nec posse ad dedicationem ut jussum est ipsa die illi occurrere.

17. In exaltatione tamen sanctae crucis Gandenesheim venit, aecclesiam dedicaturus, sicut domna abbatissa in principio disposuit; nil paratum repperit, immo aliquos collectos, qui illi resisterent, et cum injuria ejicerent, si forte cum suis aecclesiam consecrare violenter appeteret. Hanc enim famam illae disperserant, cum Deo teste nichil hujuscemodi attemptaret vel mente conciperet. Jam enim tota mente ad archiepiscopum confugerant, se atque locum ejus tuitioni devoverant. Sophia assidue illi cohaerens et cohabitans, haec interdiu noctuque ambiebat. [Col. 0406D] Missarum vero [62 1Kb] sollempnia domnus episcopus ipsa die ibidem celebravit, licet maxima congregationis indignatione, easdem tamen, ut oblationes [63 1Kb] offerrent benedictionemque perciperent, admonuit. Plebs quoque, comperto sui episcopi adventu, quasi ad sollempnitatem convenit, moerens et ultra quam credi posset aegre ferens, episcopum insolentia atque inoboedientia loco detrudi. Quos et omnes adventantes limato sermone consolans, lacrimabili questu publice commemorabat, se ipsa die [Col. 0407A] ad dedicationem aecclesiae invitatum, nil illi honoris exhibitum, immo exclusum; unde consecrationem aecclesiae, quae ad se pertineat, omnibus sine suo consensu canonica auctoritate interdicit. Qua de re congregatio sororum indignata, igne majoris indignationis accenditur [64 1Kb] . Verum cum ad oblationem ventum est, oblatas indignatione et incredibili furore projiciunt, saeva maledicta episcopo ingerunt. Quo insolito tumultu perculsus, lacrimis perfusus antistes, non suam injuriam [65 1Kb] , quam parvi ducebat, pensans, sed veri pastoris pro persecutoribus orantis exemplo, ignorantiam seu potius malivolentiam furentium feminarum deplorans, ad altare rediit, missam suo ordine magna animi contritione peragit, deinde populum alloquitur, benedicit et corroborat; [Col. 0407B] deductusque honorifice ab illis, unde venerat repedabat. O [66 1Kb] dignae memoriae virum, omnium ore celebrandum, cunctorum devotione intime amplectendum, apud se quidem incredibiliter humilem, sed apud Deum, cordis inspectorem, ejusque fideles vere sublimem! Quis eum crederet in tanto pontificalis dignitatis honore, generis nobilitate, ministrorum multitudine, contra irrogatas sibi contumelias patientiae potius quam potentiae maluisse clipeo muniri? Sed vir beatus humanae abjectionis probra non curabat, qui totus divino amori mancipatus, illius tantum oculis quem singulariter diligebat placere summopere gestiebat. Haec pro commendando magnae utilitatis exemplo ad imitationem audientium inserere libuit; nunc ad ordinem redeamus.

[Col. 0407C] 18. Interea archiepiscopus et Sophia omnem apparatum ad novellae aecclesiae consecrationem necessarium diligenter praeparant, inconsulto Bernwardo episcopo, quem tamen adjungere domna Gerburgis temptat, sed verita archiepiscopum, votis ejus obviare pertimescit. Praeterea archiepiscopus in vigilia sancti Mathei (Sept. 20) ad praefatum monasterium venit cum episcopis, Rethario [67 1Kb] Paderbrunnensi episcopo, et Berengero Verdensi [68 1Kb] episcopo, Bernhardo [69 1Kb] quoque duce, cum aliis plurimis, consecraturus sequenti die aecclesiam. Mittuntur quoque domno Bernwardo episcopo, qui illum ad sollempnitatem aecclesiae invitent. Postera vero [70 1Kb] die (Sept. 21) adest diluculo vice domini nostri venerabilis episcopus Eggehardus [71 1Kb] cum majoribus natu nostrae [Col. 0407D] congregationis et aliquibus primariis de nostro monasterio [72 1Kb] . Qui, fandi licentia data, archiepiscopum cum omni honore ex nomine domni Bernwardi episcopi devoto obsequio salutant [73 1Kb] ; imperiali illum obsequio detentum, adesse non posse; mirari tamen vehementer, in sua parrochia et aecclesia ab antecessoribus suis absque omni contradictione semper possessa, sine suo consensu aecclesiae consecrationem indici; fraterna caritate depraecari, ut ab hujuscemodi [Col. 0408A] invasione desistat, nec se intromittat nisi quantum canones concedunt; si suo juri singulari privilegio quiddam suffragari aestimet, ipsum non defuturum, quin communi consilio fratrum, ubicumque delegerit, justiciam plenissime exequatur. Archiepiscopus autem acerbiori indignatione inflammatus, mandat, ut primo mane sequentis diei, quae tunc Dominica illucescebat (Sept. 22), ad consecrationem praefatae aecclesiae incunctanter properet; si venire tardaverit, nichilominus [74 1Kb] aecclesiam dedicaturum. Hanc autem iram et indignationem archiepiscopi adversus venerandum praesulem creavit maxime praecipua familiaritas domni imperatoris, qua illum speciali devotione pietatis caeteris familiarius percoluit. Affectuosissimo namque obsequio [Col. 0408B] devinxit sibi imperatorem, quia cuncta, quae ad gratiam illius competere sciebat, vigilantissimo studio obibat; et ob hoc animositatem invidiamque [75 1Kb] plurimorum in se commovebat, adprime quoque Mogontini episcopi, qui indignabatur, aliquem praeter se familiaritatis locum apud imperatorem habere. Dominica itaque irradiante, adest praedictus episcopus Eggehardus [76 1Kb] cum venerando fratrum nostrorum senatu [77 1Kb] vice domini nostri directi, qui, canonica auctoritate et prisca sanctorum patrum consuetudine objecta, fortiter archiepiscopi coeptis restiterunt; atque sic consecratio praescripti monasterii intercepta est. Ipse vero episcopus inter missarum sollempnia facto ad populum sermone, synodum suam biduo ante sancti Andreae [Col. 0408C] natale cum banni approbatione denunciat; deinde ad altare regressus, in cathedra sedens privilegia quaedam ante incognita mandat recitari, in quibus continebatur, ut nemo de jure illius aecclesiae auferret, quicquid tunc in decimis vel praediis vel ulla re in vestitura contineret. Hoc quoque banno roboravit, sicque discessum est. Episcopi autem [78 1Kb] qui aderant aegre admodum archiepiscopi animositatem conquesti, fratri et coepiscopo per nos mandant, pertinaciam ipsius et temerarium inceptum se cohercere non posse; id unicum suppetere, apostolicum atque imperatorem ut adeat; illius causam illorum esse communem; nec se defuturos, quin de eisdem utrisque, apostolico videlicet atque imperatori, scriberent.

[Col. 0408D] 19. Venerabilis itaque Pater domnus Bernwardus ultra modum sollicite ferens quantulumcumque scisma in aecclesia grassari, sciens quoque, infusum venenum nisi apostolico et imperiali antidoto conprimi non posse, quamvis gravi corporis molestia saepius lassaretur, et tantum iter imbecilli ejus corpori omnimodis esset contrarium, tamen, ut pacem reformaret, contra vires suas subire non recusavit. Nam jam pridem ardebat miro desiderio, domnum [Col. 0409A] imperatorem, quem unice amabat, videre. Paratis itaque tanto itineri necessariis, per vallem Tarenti [(36) 1Kb] , quia ea via commodior est visa, ire [79 1Kb] procuravit, habens secum scripta [80 1Kb] omnium cisalpinorum episcoporum. Porro anno incarnationis Domini millesimo [81 1Kb] , IV Nonas Novembris (Nov. 2) nimio moerore totius congregationis plebis quoque a monasterio egressus, magna compunctione universorum deducitur; Dei (an. 1001) gratia comitatus, ad votum rebus cedentibus, secundo Nonas Januarii Romam ingressus est (Jan. 4). Quod humillimus ac piissimus imperator audiens, miro affectu dilectum magistrum videndi flagrans, ad suam praesentiam tamen eum fatigare nolebat, sed festinus a palatio fere duo miliaria ad sanctum Petrum illi occurrit, benignissimeque [Col. 0409B] susceptum, inter amplexus familiarissime deosculatum, ad hospitium deduxit, diuque cum illo confabulans, sequenti die ad palatium illum venire rogavit, nec permisit ut quantulumcumque de suo proprio in ministerium suum impenderet, sed per sex septimanas, quibus apud illum morabatur, sufficienter in usum sui suorumque cuncta indigua largiter ministrari praecepit [82 1Kb] . Mane vero domnum apostolicum convocavit in occursum carissimi hospitis (Jan. 5), venientem quoque foris in atrium obviam procedentes libentissime susceperunt, nec permissus est ad suum domicilium reverti, sed juxta ubi ipse domnus imperator habitabat 83 1Kb] , splendidissimum illi habitaculum [84 1Kb] exhibebat. Vicissim quoque nunc imperatoris cubiculo, interdum episcopi [Col. 0409C] considentes, et forenses causas et rei publicae necessaria conferebant. Nam de archiepiscopo et tumultu Gandenesheim oborto ante accessum domni episcopi fama praecurrens cuncta divulgaverat; unde non opus habebat singula evolvere, sed breviter strictimque, imperatore interrogante, pauca contexuit [85 1Kb] .

20. Sed archiepiscopus quod mente perceperat, actu perfecerat. Quidam enim maligni illum impulerunt, Sophia nichilominus institerat. Venit itaque biduo ante sancti Andreae festum Gandenesheim ad synodum (an. 1000, Nov. 28), ut disposuerat, habens secum venerabilem episcopum Retharium [86 1Kb] , aliosque complures extraneos, videlicet de Thuringis et Hassis, quorum id nichil intererat, nonnullos [Col. 0409D] etiam de sua diocesi infra Saxoniam. Sed in principio actionis venerandus praesul Eggehardus [87 1Kb] archiepiscopum commonet, ut a synodo desistat, nec in aliena aecclesia talia praesumat, praecipue cum domnus episcopus ad quem aecclesia pertineat absit, [Col. 0410A] et cum domno apostolico et imperatore consistat. Ad haec incredibili furore archiepiscopus succensus, vultu torvo ac minaci jubet ut sileat; nil ad se talium pertinere; ut propriam aecclesiam habeat, illam gubernet! Econtra Eggehardus: »Peccatis, inquit, agentibus, termini episcopatus mei barbarica sunt feritate depopulati, civitas deserta, aecclesia desolata; sedem non habeo, servum me sanctae Mariae et Hildenesheimensis aecclesiae recognosco, et in cunctis quoad potero sancto loco prodesse studebo.« Archiepiscopus itaque, productis viris quos adduxerat, requisivit episcopos, si liceat illos homines banno suo ad sacramenta constringere, ad cujus diocesim illud coenobium pertineat. Illi quamquam metum illius veriti, aiunt, legitime fieri non posse, [Col. 0410B] absente episcopo Bernwardo. Eggehardus [88 1Kb] itaque praesul et fratres nostri, populus quoque, orant instanter, sacramenta suspendi. Qua unanimitate cleri et plebis archiepiscopus commotus, Eggehardo episcopo minatur, nisi sileat quod cum injuria illum ejiciat. Super hoc multi indignati et aliquanti quos archiepiscopus adduxerat, cum propemodum tumultus oriretur, Eggehardus praesul ab episcopis rogatus seccessit, cunctosque Gandeuesheimenses et omnes ad Hildenesheimensem diocesim pertinentes ad suam synodum invitavit. Ad cujus bannum unanimiter omnes egressi, illum sicuti sunt, tantummodo cum archiepiscopo suis propriis, quos adduxerat, relictis. Cum vero de diocesi sacramentis examinati requirerentur, alii Ethrinam [(37) 1Kb] , Frideslarensem [Col. 0410C] fluvium, terminum Hildenesheimensis parrochiae affirmabant, errorem faciente nomine Edernae fluminis, quod Gandenesheim alluit; alii, certum nil se scire nisi quantum aliorum relatu didicerint, approbant [89 1Kb] ; nullus aliquid vel memoria dignum asseruit. Archiepiscopus tamen, acsi veritate cuncta fixa constarent, banno, ne quis illi sacramento retentum coenobium auferret, munivit; sicque libero errore discessum est. Populus vero, quicquid ab Hildenesheimensi senatu jubebatur, oboedienter obivit.

21. (An. 1001.) Interea legatus Romam super his domno episcopo dirigitur, scripta quoque domno apostolico et imperatori lacrimoso admodum stilo ferebat. Unde tam apostolicus quam imperator et [Col. 0410D] omnes Romani graviter commoti: canonum auctoritatem, patrum nichilominus traditionem violatam; contemptum quoque maximum Romanae sedi et apostolico, imperatori etiam, tali praesumptione irrogari; periculosum scandalum in ecclesia hac insolentia [Col. 0411A] [90 1Kb] posse generari; hujusmodi virus funditus extirpandum [91 1Kb] .

22. Per idem tempus mansit cum imperatore unicum decus imperii domnus Heinricus, tunc dux potentissimus, in proximo quidem Dei pietate rex futurus, in quem Dominus cunctos thesauros divinae et humanae sapientiae contulit. Hic graviter semper ferebat Gandenesheim obortam controversiam, atque ardenter instabat aecclesiam pacificare, et sub Christi signis militantes ad caritatem et gratiam reformare. Hujus itaque suasu et cleri plebisque coadunata est synodus viginti episcoporum de Romania; aliquanti etiam affuere de Italia et Tuscia; de nostris quoque Sigefridus [92 1Kb] Augustensis, Heinricus Wirciburgensis, Hugo etiam junior Citicensis; [Col. 0411B] praesidente domno Gerberto apostolico cum imperatore in palare [93 1Kb] [(39) 1Kb] in aecclesia sancti Sebastiani martiris, praesente nichilominus singularis meriti viro domno Heinrico [94 1Kb] duce pacatissimo et abbatibus, astantibus quoque presbiteris et diaconibus omnique Romana dignitate. In fronte itaque actionis post evangelia lecta et quaedam Patrum capitula, benedictione data cum consedissent, facto silentio venerabilis episcopus Bernwardus de loco sessionis suae modicum progressus, humiliter apostolico et imperatori et domno Heinrico duci omnique synodo causam suae aecclesiae elimato sermone exponit. Cunctis itaque ejus questu compunctis, sapientissimus papa interrogavit concilium, si synodus habenda vel vocanda esset, quam archiepiscopus [Col. 0411C] cum suis quos adduxerat collegisset, in aecclesia ab Hildenesheimensibus episcopis [95 1Kb] semper possessa, praecipue cum episcopus defuerit et ad Romanam sedem pro eisdem causis confugerit; vel quo nomine tale conventiculum vocitandum sit. Sanctum concilium secessum petit, ut secretius inter se de his conquirant. Quod [96 1Kb] piissimus papa [97 1Kb] annuit. Egressique sunt soli Romani episcopi, et postmodum introgressi cum iterum consedissent, sapientissimus papa dixit: »Quid sancitis fratres, de synodo?« Sanctum concilium respondit: »In aliena aecclesia et ab aliis possessa nil juris habuit; neque canonice ibi synodum habere aut aliquid constituere sine consensu proprii episcopi potuit, nec omnimodis synodus canonice dici poterit.« Sapientissimus papa dixit: [Col. 0411D] »Ergo quo nomine rite vocari potest?« Sanctum concilium respondit: »Scisma concilians discordias.« Sapientissimus papa dixit: »Abjicienda sunt quae ibi gesta sunt?« Sanctum concilium respondit: »Canonica auctoriate et sanctorum Patrum exterminanda sunt, quae ibi adinventa vel statuta sunt.« [Col. 0412A] Sapientissimus papa dixit: »Apostolica potestate et sanctorum Patrum auctoritate dissipamus, effringimus et adnullamus quae, absente fratre et coepiscopo Bernwardo, Gandenesheim in sua diocesi ab archiepiscopo Willegiso et suis complicibus adinventa et sacramentis statuta sunt.« Et superadjecit: »Frater et coepiscopus [98 1Kb] Bernwardus petit sibi restitui sublatam vestituram ab archiepiscopo: quid sanccitis, fratres?« Sanctum concilium respondit: »Vestituram, quam archiepiscopus non potuit auferre, non est necesse illi reddere; sed quia hoc ipse petendo instat, si domno imperatori placeat, apostolatus vestri ferula vestitura illi redintegretur et roboretur.« Sapientissimus papa dixit: »Fiat juxta placitum vestri.« Et tradidit illi apostolicam ferulam, [Col. 0412B] dicens: »Gandenesheimense coenobium cum adjacentibus villis et terminis tuo juri redintegro et corroboro, et apostolica sanctorum Petri et Pauli auctoritate interdico, ne aliquis tibi, nisi quantum canones permittunt, obsistat.« His finitis, domnus apostolicus, quid faciendum esset, concilium requisivit. Responsum est, si utrisque principibus id conveniat, scriptis archiepiscopum incusandum, quod tam audax inceptum, canonibus Patrumque regulis contrarium, vir summae gravitatis attemptaret; simulque ut in posterum a tali controversia desistat, nec aliquid se intromittat, nisi canonice emancipet; synodum quoque episcopis per Saxoniam indici, vicarium nichilominus ex parte domni apostolici destinari, qui synodo praesideat. Complacitum [Col. 0412C] est; locus Palithi habendae synodi disponitur, dies XI Kalendas Julii denunciatur, Frithericus cardinalis presbiter sanctae Romanae aecclesiae, post quidem Ravennae archiepiscopus, Saxo genere, juvenis aetate sed senior morum probitate, vicarius domni apostolici eligitur atque dirigitur, apostolicis paramentis atque insigniis non minus infulatus, quam si ipse papa procedat [99 1Kb] .

[100 1Kb] 23. Illis quippe diebus domnus imperator Tyberinam civitatem [(40) 1Kb] arta obsidione vallavit. Machinis autem et plerisque instrumentis ad expugnationem praesidii paratis, fossis etiam mirae magnitudinis, ut aquam a meatu deducerent, cum magnam vim civibus ingererent, nec ad deditionem cogere possent, imperator invitatur. Nec mora, adest cum [Col. 0412D] apostolico et venerabili episcopo Bernwardo. Cumque ut in talibus fit, alii augere obsidionem suaderent, alii diuturno ac grandi labore parum se profecisse dicerent, bonum videri, tantum ut cum honore fiat, obsidionem solvi, imperator Bernwardum praesulem seorsum abducens, quid agat consulit, [Col. 0413A] aegre admodum ferre se, eum injuria coepta desistere. Ad quem ille: »Non patior, ait, super his vos, anima mi, quem vita cariorem habeo, commoveri. Sed nunc praecipite artiori obsidione urbem vallari; nam etsi reditum ad patriam cupio, non ante a majestate vestra diverto, quam urbem populumque vestro juri subacta, Dei pietate, videbo.« Ad haec imperator laetus dilecto gratatur magistro, locum artiori obsidione munit, milites ad expugnationem instruit, intrandi vel exeundi licentiam omnibus imperiali auctoritate interdicit. Aliquot diebus exactis, domnus Bernwardus et apostolicus praefatam urbem adeunt. Cives laeti adventantes servos Dei honorifice excipiunt, urbi intromittunt; nec prius desistunt [(41) 1Kb] , quam omnes pacatos imperatoris [Col. 0413B] ditioni Dei gratia adjuti subdunt. Postera namque die, nobili triumpho subsequente, episcopi imperatorem adeunt. Nam cuncti primarii cives praescriptae civitatis assunt nudi, femoralibus tantum tecti, dextra gladios, laeva scopas ad palatium praetendentes; imperiali juri se suaque subactos; nil pacisci, nec ipsam quidem vitam; quos dignos judicaverit, ense feriat, vel pro misericordia ad palam scopis examinari jubeat. Si muros urbis solo complanari votis ejus suppetat, promptos libenti animo cuncta exequi, nec jussis ejus majestatis dum vivant contradicturos. Imperator pacis conciliatores, papam et domnum Bernwardum episcopum, magnifice gratando extollit, atque ad illorum nutum reis veniam tribuit; placitoque habito, urbem non [Col. 0413C] destrui in commune deliberant. Urbani gratia imperatoris donantur, et ut se pacifice agant, nec ab imperatore deficiant, commonentur.

24. Romani denique indigne ferentes, Tyberinos cum imperatore pacatos, urbis quoque suae portas seris muniunt, vias obstruunt; libere intrandi vel exeundi Romam facultas negatur, vendendi et emendi mercimonium interdicitur; nonnulli quoque regis amicorum injuste perimuntur. Palatini autem a domno Bernwardo episcopo salutaribus monitis instructi, confessione nichilominus purgati, sacro quoque viatico inter missarum sollempnia muniti, econtra egredi et hostes fortiter impetere parant. Bernwardus episcopus dominicam hastam [(42) 1Kb] subiit; se quoque atque omnes vivificae crucis munimine [Col. 0413D] signat, benedictione publice data, ac vitalibus monitis consolans et corroborans, signifer ipse cum sancta hasta in prima fronte aciei egredi parat. Sequenti autem mane imperator cum suis post missarum sollempnia a venerabili Bernwardo episcopo sacramentis caelestibus ac divinis exhortationibus consolati, adversus hostes certamen instruunt, ipso antistite cum sancta hasta in principio terribiliter fulminante [(43) 1Kb] , cordis vero instantia pacem ab auctore pacis suppliciter flagitante. Unde contigit, devoti militis sui precibus exoratam pacifici regis [Col. 0414A] Christi mox adesse praesentiam. cujus et in nativitatis ortu primum pacis gaudia nunciantur, et postmodum ejusdem pacis amatores evangelica veritate filiorum Dei appellatione censentur. Ipsius itaque pietate totius discordiae rebellione sopita, hostes pacem exposcunt, arma projiciunt, in crastinum se ad palatium venturos promittunt. Mane Dei clementia assunt, pacem petunt, sacramenta innovant, fidem se imperatori perpetuo servaturos promittunt.

25. Interim piissimus ac mitissimus imperator cum paucis turrim quandam ascendens, ad illos concionabatur dicens: »Auscultate verba patris vestri et attendite, et ea mente diligenter reponite. Vosne estis mei Romani? Propter vos quidem meam [Col. 0414B] patriam, propinquos quoque reliqui. Amore vestro meos Saxones et cunctos Theotiscos, sanguinem meum projeci; vos in remotas partes nostri imperii adduxi, quo patres vestri, cum Orbem ditione premerent numquam pedem posuerunt; scilicet ut nomen vestrum et gloriam ad fines usque [(44) 1Kb] dilatarem; vos filios adoptavi, vos cunctis praetuli. Causa vestra, dum vos omnibus proposui, universorum in me invidiam et odium commovi. Et nunc pro omnibus his patrem vestrum abjecistis, familiares meos crudeli morte interemistis, me exclusistis, cum tamen excludere non potestis; quia quos paterno animo complector, numquam ab affectu meo exulari patior. Scio equidem et nutu oculorum seditionis principes assigno; nec verentur, dum publice omnium [Col. 0414C] oculis notantur; nichilominus etiam fidissimos meos, de quorum innocentia triumpho, sceleratorum admixtione commaculari, nec posse distingui, monstro simile arbitror.« Hac ratione imperatoris ad fletus usque compuncti, satisfactionem promittunt, duos corripiunt, Benilonem et alium quendam, quos crudeliter caesos, nudos pedibus per gradus tractos, semivivos in praefata turri ante imperatorem projiciunt.

26. Hac autem seditione sedata, venerabilis Pater Bernwardus ad sanctum Paulum orationis causa accessit; apertoque sarcofago sancti Timothei, de quo in Vita sancti Silvestri legitur, astante custode quem ipse imperator ibidem posuerat, de integro brachium sancti martiris abstulit. Presbiter quoque [Col. 0414D] ejus [(45) 1Kb] non minimam partem de eisdem reliquiis ad castra asportavit.

27. Egressi itaque papa et imperator dominica Exurge quare (Febr. 16), immensis lacrimis civium, non longe ab Urbe castra ponunt. Domnus quoque Bernwardus episcopus, jam pridem antequam Urbi excederent accepta licentia ad patriam redeundi, praemissis omnibus suis, simplici tantum veste imperatorem ad duas mansiones comitatus, quinta feria ejusdem septimanae (Febr. 20) ab eo dimissus est: dici non potest, quanto moerore, quantis utrorumque [Col. 0415A] lacrimis fusis, ut in publicum procedere vererentur. Piissimus imperator, quae stilo vel legatorio intimare dubitaverat, fido magistro in archanum mentis secretarium sapienti trutina libranda commendat. Reliquias nichilominus, integrum videlicet corpus sancti Exuperantii martiris, diaconi sancti Sabini episcopi, Goslariae per illum direxit ibidem sua industria in celebri loco [(46) 1Kb] reponendas. Episcopus quoque mellito affamine ut magisteriali moderamine, ut quondam puero alludebat, agenda quaeque commemorabat, fugienda suadebat vicia, mores omnium aequitatis lance pensare, patientiam familiarissimam in cunctis vernaculam sibi conciliare, ante omnia, ne quid nimium pertinaciter intentet. His gestis, unanimem magistrum [Col. 0415B] in hospitium ducens, exquisitis donis remunerat; deinde apostolico convocato, benedictione data carissimum magistrum inter oscula flentes Dei gratia pace dimittunt. Socios quoque viae ex suis imperator cum illo dirigit, qui eum deducant, ad se quoque remeantes, illius salutem, itineris quoque prosperitatem exponant. Rebus itaque Dei clementia ad votum cedentibus, Papiam pervenit, ubi ejus adventum praesules ac comites totius Liguriae expectabant. Quibus legationem imperatoris dedit, atque in placito considens, plura cum illis de rei publicae utilitatibus contulit. Illius namque consilio cuncti parebant, quia, quantum ab imperatore diligeretur, sciebant. Leo quippe Vercellensis episcopus, vir litteris eruditus, fandi quoque copia exercitatus, ad [Col. 0415C] suam civitatem maximo honore et affectu illum invitavit; vix quoque obtinuit; praeveniensque collecto maximo [101 1Kb] cleri populique coetu, in laudem Dei cunctis psallentibus, campanis quoque personantibus, non minori ambitu quam si papa adveniret excepto, omniaque in ministerio ejus opulentissimo luxu quantum imperatum est impendit, donis quoque eximiis honoravit. Socios quoque cum illo misit, qui sequenti die hospitium plenis copiis providebant. Inde per diversa loca et civitates veniens, plurimorum benignitate in multis locis usus, clusas excedens, Alpibus [(47) 1Kb] Dei pietate superatis, Octodorum [(48) 1Kb] praetergressus, Agaunum [(49) 1Kb] adiit, ibique a Rodulfo, rege Burgundiae, liberalissime excipitur. Qui tradidit episcopo in proprietatem [Col. 0415D] infra Papiam cum manuscripto tres curtiles, et sua subscriptione anulique impressione roboravit. Inde Dei gratia munitus divertens, prospero Dei pietate itinere Hildenesheim cum maximo cleri plebisque tripudio in sancta festivitate heroycae coenae intravit [Col. 0416A] (April. 10). Reliquias quoque sanctorum, quas advexit, magno honore in aecclesia condidit; immensam quoque pecuniam in altaris servitium atque in usus pauperum expendit. Totum autem aestivum tempus in exstructione murorum civitatis, quam Hildenesheim inchoaverat, institit, interdum etiam gravi stomachi molestia laboravit.

28. Interea affuit, ab apostolico et imperatore vice papae directus, cardinalis presbiter Frithericus, omnibus insigniis apostolicis acsi papa procedat infulatus, equis apostolica sella Romano more ostro instratus. Scripta quoque a papa et imperatore episcopis et coeteris principibus mittuntur, ut Romanum legatum digno honore suscipiant, ejusque legationi indubitanter omnes, quasi apostolicus [Col. 0416B] praesens cernatur, oboediant [102 1Kb] . Convenerunt itaque Palithi ad synodum decimo [103 1Kb] Kalendas Julii (Jun. 22), juxta decretum apostolici praescriptum [104 1Kb] . Legatum ergo vario affectu excipiunt; archiepiscopus vero et qui ei favebant mira indignatione et execratione illum spernebant. Episcopus vero Bernwardus, et Lievezo [105 1Kb] Hammenburgensis archipraesul aliique conplures, reverenter eum tractabant praecipuoque honore colebant. Sed postquam ad concilium ventum est, vix dici poterit, quanta seditione et tumultu agitaretur. Nam nec locus sessionis vicario apostolici idoneus conceditur, horribilis strepitus ingeminatur, jus fasque [106 1Kb] contempnitur, canonica disciplina annullatur. Vicarius inter episcopos Lievizonem [107 1Kb] et Bernwardum sedens, apostolici scripta et [Col. 0416C] legationem ad episcopos se habere; facultatem exequendi quae ferat, sibi exhiberi orabat. Impetrato denique [108 1Kb] silentio, primo dulci affamine episcopos de pace et caritate et concordia commonet, deinde epistolam papae archiepiscopo specialiter directam profert, publiceque in auribus omnium recitari precatur. Quam cum archiepiscopus tangere vel videre dedignaretur [109 1Kb] , episcoporum judicio palam est recitata; in qua ipse episcopus aperte corripitur [110 1Kb] , et de fraterna concordia et oboedientia ammonetur. Vicarius autem quamvis [111 1Kb] archiepiscopum irritare magno studio parceret, tamen miti affatu, quaecumque illi objiciantur, oboedienter fratrum consultu satisfacere, apostolica auctoritate commonet. Super his, etsi indignatus, consilium a fratribus et praecipue [Col. 0416D] ab archiepiscopo Lievizone quaerit. Ad haec ille, bonum sibi videri, quia laesus frater dominorum nostrorum, apostolici et imperatoris, suffragia petiit, coram vicario illorum, episcoporum judicio satisfaciat. Januae interim aecclesiae panduntur, laici [Col. 0417A] intromittuntur, fit strepitus tumultusque validus, Mogontinis exultantibus [112 1Kb] arma exposcunt [113 1Kb] , immensas minas ingerunt [114 1Kb] adversus apostolici vicarium et Bernwardum episcopum. Legatus autem et episcopus Bernwardus, nec tumultu moti, nec minis territi, licet numerosiores haberent militum copias, non arma fremunt, sed seditionem compescunt. Episcopi negotium in posterum diem protelandum [115 1Kb] suggerunt, in fidem suam suscipiunt, archiepiscopum adventurum justiciamque oboedienter executurum.

29. Interea archiepiscopus furore nimio succensus egreditur, quem infra coronam fratrum vicarius insequitur, et banno apostolicae auctoritatis ad synodum in eandem aecclesiam sequenti diluculo invitat; [Col. 0417B] sicque illa actio soluta [116 1Kb] est. Matutino itaque crepusculo clam archiepiscopus, omnibus ignorantibus, cum suis abscessit. Vicarius autem [117 1Kb] secundam actionem synodi sequenti die (Jun. 23) adorsus, in principio actionis archiepiscopum inquirit; quem, quia non aderat, ab omni episcopali ministerio usque ad praesentiam papae suspendit. Cunctis vero episcopis synodum in natali Domini ad praesentiam papae apostolica auctoritate indicit; archiepiscopo nichilominus scripta in hunc modum dirigit: Quia synodo te subtraxisti et jussis Romani pontificis inoboediens fuisti, auctoritate sanctorum apostolorum Petri et Pauli, et illorum vicarii papae Silvestri [118 1Kb] , ab omni sacerdotali officio scias te usque ad praesentiam illius suspensum. Sic [119 1Kb] secunda actio terminata [Col. 0417C] est.

30. Vicarius autem [120 1Kb] cum domno episcopo Bernwardo aliquantum moratus, praecipuis muneribus ipse et omnes sui remunerati, in pace dimissus est; perveniensque [121 1Kb] ad apostolicum et imperatorem, legationis ordinem aperuit. Super quo graviter indignati [122 1Kb] , jubent universos Theotiscos [123 1Kb] episcopos circa natale Domini ad illorum praesentiam festinare, non solum ad synodum, sed cum omni suo vassatico [(50) 1Kb] ita [124 1Kb] instructos, ut ad bellum, quocumque imperator praecipiat, possent procedere. Praefatus quoque Frithericus non multo post episcopalem cathedram Ravennae obtinuit.

31. Praeterea episcopus Bernwardus sperans Dei gratia et utrorumque principum clementia, summa [Col. 0417D] pace se conversaturum, abbatiam [125 1Kb] Hildewardensis [Col. 0418A] [(51) 1Kb] aecclesiae, sibi ab imperatore traditam, et sollempni ab ipso dedicatione devotissime consecratam, et divino servitio excultam, pluribusque beneficiis ac donis ab eo ditatam, ubi etiam sua matertera [126 1Kb] matris regimen agebat, in praecipua festivitate illarum [127 1Kb] adire disponebat, praemisso omni apparatu ad tantam sollempnitatem confluentibus necessario. Cum jam omnia parata essent et ipse in proximo futurus esset, supervenientes nocturno tempore homines archiepiscopi cuncta invadentes dissipaverunt, aliquantos vero domesticos episcopi crudeliter caesos dimiserunt.

32. Hac injuria exacta, venerabilis praesul Gandenesheimense coenobium adire et quaeque emendanda essent corrigere disponebat, ne qua sua culpa esset [Col. 0418B] neglectum. Cui obstitit immensa multitudo non minus armis instructa, quam si ad publicum bellum cogerentur. Hos concivit [128 1Kb] Sophya, cunctos videlicet quos vel de vassatico archiepiscopi vel de familia illius convocare poterat, omnes suos notos et familiares, et de propria familia manum validam; turres et munitiora loca circa aecclesiam armato complent milite, et contra unum hominem, suum videlicet episcopum, inermem, et benedictionem illis portantem, ita castellum muniunt, quasi barbarico procinctu se defendere parent [129 1Kb] ; ut veraciter illud Apostoli impletum in illo videatur: Omnes qui pie volunt vivere in Christo persecutionem patientur (II Tim. III, 12). His praesul auditis, suos quid agat consulit. Cuncti periculo cedendum statuunt; diriguntur quoque qui [Col. 0418C] veritatem diligenter investigent; qui omnia quae sparserant [130 1Kb] vera, et his majora renunciant.

33. His hoc modo gestis, episcopi hujusmodi controversiam in aecclesia grassari cernentes [131 1Kb] , superque tanti viri tam inauditis et intolerabilibus injuriis nimium dolentes, conventum Francanavord [132 1Kb] post assumptionem sanctae Mariae expetunt. Invitantur etiam archiepiscopi Coloniensis et Treverensis. Ventum est ad diem concilii, praesidentibus archiepiscopis, Willegiso Mogontiensi, Heriberto Coloniensi, Liudolfo Treverensi, cum caeteris servis Dei, Rethario Patherbrunnensi, Rodberto Spirensi, Beringero [133 1Kb] Vardensi, Eggehardo Sleswicensi [134 1Kb] . Sed quia Eggehardus [135 1Kb] ipse Hildenesheim hospitabatur, barbarico tumultu sua civitate et aecclesia [Col. 0418D] depopulata, domnus Bernwardus [136 1Kb] molestia corporis [Col. 0419A] impeditus, ad conventum vice sua illum direxit, addens ei socium [137 1Kb] Thangmarum [138 1Kb] , presbiterum et monasterii decanum, qui subcenturiatus adesset, si quid forte adversi ex parte archiepiscopi emersisset. In principio itaque primae [139 1Kb] actionis archiepiscopus mitiori relatu fratribus absentiam domni Bernwardi conqueritur, justiciam fraterno judicio, si adesset, se illi facturum asserit. Econtra non temeritate vel inoboedientia deesse refellitur, sed gravi corporis molestia impeditum: quaecumque sacer conventus divino flatu [140 1Kb] illustratus deliberet, statuat, vel imperet, oboedienter se obsecuturum ac servaturum [141 1Kb] . Sic quoque mutua benedictione data, ipsa die actio finita est. Sequenti die archiepiscopus, quibus impellentibus incertum, mordacior [142 1Kb] ad sessionem [Col. 0419B] progreditur. Aliqui namque et quidam de episcopis [143 1Kb] , favore illius adducti, episcopum Bernwardum publice in synodo requirendum suadent [144 1Kb] , Thangmarus autem presbiter domnos episcopos commonet, ut archiepiscopum a pertinaci animositate compescant. Denique Dei pietate mitior archipraesul efficitur; instantibus tamen cunctis, ut vestituram Gandenesheimensis coenobii Bernwardus praesul possideret, nullo modo episcopus consensit, sed ut 145 1Kb] neuter illorum, usque octavas pentecostes Fridislare [146 1Kb] ad palatium conveniant, se [147 1Kb] intromittat. Sicque concilium Dei gratia solutum est.

34. Episcopus perinde domnus Bernwardus gemina gratia Italiam ardebat adire, praecepto videlicet apostolici [148 1Kb] satisfacere, et carissimum domnum [Col. 0419C] regem [149 1Kb] videre, quem vita preciosiorem colebat [150 1Kb] . Direxit autem Thangmarum [151 1Kb] presbiterum vice sua, qui et priori anno comes peregrinationis ejus apud imperatorem fuerat, qui a primaeva juventute usque ad caniciem scolari studio intentus, nutriendis pueris operam dabat. Hic ad praesentiam papae et imperatoris cum epistolis ac mandaticiis [Col. 0420A] missus, plurimorum benivolentia per viam gratia domini sui usus, imperatorem in Spolitanis partibus repperit, a quo merito domni episcopi benignissime susceptus, apostolici adventum praestolabatur. Quibus convenientibus, legationem et scripta tradidit, imperatore clementer apud apostolicum episcopi causam prosequente. Deinde jubetur synodum expectare, quae apud Tudertinam civitatem [(52) 1Kb] in natale Domini futura erat, bonis omnibus ex parte utriusque principis opulentissime sustentatus [152 1Kb] .

35. Eodem tempore quibusdam jussis imperialibus obnitentibus, frater Bernwardi Tammo comes imperatori gratus, vir certe omni morum probitate praeclarus, ad regis imperium [153 1Kb] Paternum [(53) 1Kb] , munitum valde castellum, insedit; cujus sollertia atque [Col. 0420B] industria in illis locis bene tuebatur res publica.

36. Anno singularis nativitatis Domini nostri Jesu Christi millesimo secundo, indictione 15, apostolicus eum imperatore Tudertinae natale Domini celebravit; ubi in festivitate sancti Johannis evangelistae (Dec. 27) concilium coadunatur episcoporum per Romaniam et aliquorum de Tuscia et [154 1Kb] Italia. De nostris quoque consederunt Notgerus Leodicensis, Sifridus Augustensis, Hugo Citicensis. Inter missarum itaque [155 1Kb] sollempnia considentibus ad triginta patribus, praesidentibus quoque domnis principibus Urbis [156 1Kb] papa atque imperatore, post [157 1Kb] evangelium recitatis ex decretis sanctorum Patrum aliquibus capitulis, ad praesentiam synodi per oblationarium legatus venerabilis [158 1Kb] Bernwardi episcopi [Col. 0420C] statutus [159 1Kb] est. Ad quem [160 1Kb] apostolicus dixit: »Die, qua causa ad nostram praesentiam veneris [161 1Kb] , vel quid ad synodum habeas.« Mox legatus presbiter Thangmarus toto corpore ad terram prostratus, erectusque faventium manibus, pedibus utriusque principis provolvitur; consurgensque ita [162 1Kb] incipit: »Dominus meus apostolatus vestri auctoritatem, [Col. 0421A] imperialem quoque majestatem magnifice gratatus est [163 1Kb] pro cunctis in quibus clementer pro sua ecclesia laborastis. Quid autem [164 1Kb] legatus vester profecerit, aut quid ei in sua legatione occurrerit, ipse, quia praesens est, melius exponet. Post discessum autem illius episcopi, dolentes litem et controversiam diutius bachari, conventum Francanavordi statuunt. Ad quem cum meus senior venire non posset, corporis gravi infirmitate impeditus, vice illius me direxit. Tandem in commune reverendi patres decreverunt, ut neque archiepiscopus nec meus senior in Gandenesheimense coenobium se intromittat, usque post octavas pentecostes, et tunc Frideslare ad synodum pro hac ipsa causa conveniant. Et quia haec ad apostolatus vestri sedem delata, vestris scriptis [Col. 0421B] multociens est [165 1Kb] annullata, vestrum expetit judicium, ut vestra auctoritas jubeat, in quo foro vel sub quibus judicibus causam terminare debeat. Ad praesentiam nichilominus hujus sanctissimi conventus, gratia sancti Spiritus hic per vos aggregati [166 1Kb] , parvitatem meam destinavit, ut omnis senatus apostolicae aecclesiae publice cognoscat, illum devotissimo affectu domno apostolico et Romanae sedi oboedire et consentire, et vestro judicio adinventa vel decreta poscere [167 1Kb] et pro posse perpetuo servare.« Ad haec domnus apostolicus oboedientiam domni episcopi et devotionem ac studium magnifice collaudat, prosequitur quoque venerabilis Ravennatis aecclesiae metropolitanus Fridericus [168 1Kb] , et quae Palithi illi atque in tota legatione sua occurrerint [Col. 0421C] contexuit, archiepiscopi inoboedientiam, injuriam, contemptum etiam Romanae sedis. Econtra domni Bernwardi benignitatem, caritatem [169 1Kb] exponit, et quod ab illo praecipuo honore sit habitus et affluentia omnium bonorum opulentissime refertus. Ad haec animositas archiepiscopi palam ab omnibus Romanis episcopis improbata [170 1Kb] , temeritas praesumptionis illius carpitur. In commune tamen cuncti deliberant Coloniensem archipraesulem caeterosque episcopos, qui proxime venturi erant, expectandos; mittuntur etiam nuncii, qui in epiphania Domini ad praesentiam utriusque principis illos venire jubeant. Sed [Col. 0421D] cum minime venirent, expectantur ad tres inducias [Col. 0422A] [171 1Kb] : cum autem nullomodo fieri posset ut convenirent, presbiter [172 1Kb] Tangmarus, ut absolveretur, omni nisu institit [173 2Kb] . Tercia itaque Ydus Januarii (an. 1002, Jan. 13), imperator dimisit a se legatum cari magistri sui Bernwardi episcopi, saepe dictum presbiterum largissime remuneratum. Episcopo quippe munera praecipua direxit; inter alia onichinum vas magni praecii, species quoque medicinales diversas, pigmenta etiam diversa.

37. Jam vero in proximo imminebat miserabilis dies, obitus videlicet mitissimi imperatoris. Confessus est namque presbitero, cum ab illo interrogaretur, leviter se febricitari. Ingravescente ergo cottidie morbo, astantibus episcopis communitus sacramento corporis et sanguinis Domini, inter verba purae confessionis, [Col. 0422B] 10 Kalendas Februarii [(54) 1Kb] (Jan. 23) mitissimus ac humillimus imperator cum ingenti dolore omnium bonorum spiritum efflavit. Quis valet stilo exprimere vel fando disserere inremediabilem dolorem undique ad exequias confluentium? Funerea itaque Theutonum legio, praeparatis cunctis ad iter indiguis corpus piissimi domini Aquis portabant; susceptumque est sancta die palmarum (Mart. 29) festivo obsequio totius regni, cunctisque principibus praecipuo affectu ad exequias famulantibus, sepultusque est in medio choro.

38. Interea vota principum in diversa rapiuntur, plerisque regni fastigium sine respectu timoris Dei usurpare nitentibus. Unde princeps quidam Bruno nomine, sciens venerabilem Bernwardum episcopum [Col. 0422C] domno Heinrico duci reverentissimo esse fidissimum, timens ne coeptis ejus adversaretur si quid inciperet, quoscumque in exicium illius vel in dampnum Hildenesheimensis aecclesiae armare poterat, pro viribus institit, hinc praedis et rapinis passim bachatus in loca et homines episcopi. Sed ille more suo nusquam a fide desciverat, quamvis multis saepe lascessitus injuriis. More autem sapientissimi architecti prudentissimus praesul fundamina novi regni precum iniciis inchoavit. Omnes namque fratrum ac sororum catervas, quae divinis sceptris sub ejus vexillis militabant, intenta supplicatione in tanta rerum necessitate [Col. 0422D] advigilare monebat. Ipse quoque, quod tamen [Col. 0423A] cunctos celabat, arta abstinentia Domini clementiam exorabat. Unde fit mirabilis Dei pietate in electum adunatio, ut popularium vota primorum praevenirent studia. Nam sicubi publici conventus cogebantur, vox una vulgarium, domnum Heinricum debere imperare; ipsum, non alium quemlibet, rebus debere praeesse. Omnibus ergo pari voto in electione illius concordantibus, Willegisus archiepiscopus et Bernwardus praesul cum caeteris regni principibus domnum Heinricum Mogontiam cum summo honore ducentes, Dominica octava Pentecostes (Mai. 31) regimen et regiam potestatem cum dominica hasta [174 1Kb] illi tradiderunt; ac deinde rite omnibus peractis, cum maximo tripudio universorum sollempniter illum Dei gratia unxerunt.

[Col. 0423B] 39. Novus autem rex Paderbrunnun sancti Laurentii natale (Aug. 10) celebravit, ibique domna Cunigunda regalem coronam et benedictionem a venerabili Willegiso archiepiscopo accepit. Sophia vero ad [175 1Kb] Gandenesheimense regimen electa, more suo, velut in sacro velamine proprium repudiata est episcopum, ita nunc quoque dedignata a suo pastore et patre regiminis [176 1Kb] et consecrationem percipere, tumore et fastu vanitatis a palligero benedici obtentu regis et reginae ac principum expetit. Domnus autem [177 1Kb] Bernwardus, non valens resistere, annuit.

40. Anno [178 1Kb] incarnationis Domini millesimo tercio rex orationis causa episcopia et abbatias, sancta videlicet loca, circumiens, ubi servi Dei vel ancillae [Col. 0423C] religiosius in divino servitio excubabant, ut se regnumque [179 1Kb] divinitus illi collatum illorum precibus tueretur, Hildenesheim adire magnifice desiderabat. Sed quia nullus regum ante illum religione loci id aggredi temptabat, Bernwardum episcopum convenit; qua ratione sanctum locum visitare audeat, consulit. Licentia quoque ab illo accepta, ante palmarum [(55) 1Kb] sanctam diem praefatam aecclesiam adiit, susceptusque est sollempni honore. Ipse quoque in altaris ac fratrum ministerium praecipuam pecuniam largitus, locum ditare et honorare promisit, atque ex magna parte benignissime perfecit.

41. (An. 1006) Tercio [180 1Kb] autem post haec anno occidentalibus Gallis rem publicam infestantibus, idem imperator Heinricus expeditionem adversus [Col. 0423D] illos movit. Cujus arma venerandus pontifex Bernwardus, juxta praeceptum Domini, quae Dei erant Deo, quae Caesaris Caesari fideliter restituens, cum [Col. 0424A] immensa militum manu secutus, vigilantissimo obsequio ad gratiam militabat. Expeditione vero soluta, quod prius voto decreverat, ad sanctum Martinum [(56) 1Kb] tetendit, non absque regali tamen licentia fraternaque episcoporum munificentia. Suos itaque omnes iter, quod disposuerat, diligentissime celabat, quia illorum lacrimas ne posset sufferre timebat; regi tamen commendatis, non multis comitatus iter aggressus, Parisius apud sanctum Dionisium aliquot dies consistens, sancta loca lustrando, magna animi contritione totum se Domino mactavit. Inde Turonis tendens, magna sedulitate Rodberti regis in via usus est. Ibi etiam septimanam conversatus, coram pio patrono sua suorumque commissa cottidianis ubertim lacrimis deflet. Honoratus denique a rege et episcopis [Col. 0424B] praeciosissimis beati Martini de sacro corpore reliquiis, nam maximum aestimabatur, si cui aliquanta particula de casula sive caeteris paramentis sancti confessoris posset contingere, ipse caelesti thesauro remuneratus et aliorum complurium sanctorum, cum benedictione et gratia cunctorum inde digressus, Parisius perveniens, aliquot dies consueto exercitio precum intentus, nichilominus etiam a praefato principe et episcopis praeciosissimi martiris Dionisii sociorumque ejus sacrosanctis pigneribus perceptis, cum benedictione et gratia ab illis digressus, felici cursu patriam repedabat. Et quamquam post tanti itineris difficillimum laborem, celerem reditum vota omnium praeoptarent, vicit tamen affectus, quo semper dominis obsequebatur, et benignissimum [Col. 0424C] regem Aquis positum adiit. A quo affectuosissime excipitur, quia jam diu aegre illum videre cupiebat. Nam Bavenberg regali loco, qui sibi haereditario jure a majoribus suis competebat, episcopalem sedem noviter instituere disponebat. Unde synodum omnium episcoporum in Francanavorti adunavit, ut scripta Romani pontificis super hoc et decreta communi judicio comprobaret. Cui taxationi insignem Dei servum et antistitem Bernwardum primo regalis majestas, tum episcopalis dignitas interesse magnis praecibus postulabant; nec abnuit, quin promptissima oboedientia domnum regem honoravit. Reversus vero Hildenesheim, delatas sanctorum reliquias veneratione condigna servandas locavit, semet ipsum in sanctimonia solita sollicitius [Col. 0424D] diatim exercuit, episcopatus sui terminos antiquitus praefixos labore nimio et sollicitudine custodivit [181 2Kb] .

[Col. 0425A] 42. 182 1Kb] Interea domna Rothegardis dignae memoriae Hildewardensis aecclesiae abbatissa, venerabilis Bernwardi episcopi matertera, diutina corporis infirmitate castigata, resolutionis suae diem sibi semper optabilem, divino ut creditur instinctu, instare cognovit. Unde in sacratissima nocte Dominicae nativitatis (Dec. 25) ad missam »Dominus dixit« in aecclesiam se ferri praecepit: ibique Dominici corporis ac sanguinis viaticum percepit. Inde, rite peractis omnibus, denuo ad lectum reportata est, convocatis sororibus ita exorsa est: Ex hac vita me hodie, carissimae, quo Deus jusserit invitari, vobis denuncio; sed hoc quia infra majoris missae sollempnia futurum esse non ignoro, ne qua divini famulatus fiat interruptio, vos, audita mea morte, minime turbari deposco. [Col. 0425B] Dei namque tanto michi largius auxilium affuturum esse confido, si modo nulla ejus servitii mei causa fuerit intermissio. Divinis itaque sollempniis ex more completis, ad communiendum exitum meum quantocius occurrere festinate, suoque creatori animam praecibus attentius commendare curate, vestrumque semper finem suspectum habentes, in illo tremendo judicio, dum licitum est, per bona opera Deo dignae inveniri satagite. His dictis, eas stupentes nimium pariter ac mirantes abire permisit. Quod quia spiritu prophetico praeviderit, rei patenter exitus ostendit. Nam, ut praedixerat, infra majorem missam, incipiente sequentia, sancta illius anima carnis est ergastulo soluta. Unde manifeste datur intelligi, beatam hanc feminam plus aliquid caeteris mortalibus divinae gratiae [Col. 0425C] concepisse, cui non solum suae carnis absolutionem tam evidenter concessum est praescire potuisse, verum etiam eo die praesentis vitae miseriam feliciter evasisse, quod ad eam pro totius mundi salute tolerandam Redemptor humani generis ex inviolato Virginis utero ineffabiliter prodiens creditur advenisse.

43. Anno autem [183 1Kb] incarnationis Domini nostri Jesu Christi millesimo septimo, rex venerandus Heinricus [184 1Kb] totius Romani imperii potentissimus Palithi natale Domini [185 1Kb] cum maxima gloria celebravit. Quocumque vero [186 1Kb] sapientissimus imperaror [Col. 0425D] [187 1Kb] ora sui sacratissimi vultus circumtulit, si quos [Col. 0426A] dissidentes forte repperit, aut statim reconciliabat, vel si quicquam obstitit, ut id non posset efficere, numquam mente feriabat, donec violatam caritatem reformabat. Quod etiam tunc in ipso festo singularis nativitatis facere [188 1Kb] prudenter institit [189 1Kb] . Nam vetus odium, quod archiepiscopus Willegisus ad Hildenesheimensem Bernwardum episcopum [190 1Kb] levibus de causis conceptum, saevis irarum stimulis inremediabiliter sub mente nutriebat, saepius delinire cupiens, animositate illius victus destitit. Veruntamen coram multis episcopis aliisque principibus, qui [191 1Kb] ad palatium in illa praecipua festivitate confluebant, illum [192 1Kb] conveniens, tanta auctoritate pertinaciam animi illius [193 1Kb] digna invectione confregit, ut se totamque controversiam illius judicio et [Col. 0426B] fratrum submitteret [194 1Kb] , et in nullo vel ejus jussis vel fratrum votis obstaret [195 1Kb] . Deinde sapientissimus rex saepius interceptam [196 1Kb] Gandenesheimensis ecclesiae dedicationem in vigilia et epiphaniae Domini indixit, quae tunc prima feria Dominicae resurrectionis accidit; velationem etiam ancillarum Dei in ipsa die epiphaniarum. Venerabilis igitur episcopus Bernwardus Willegisum archiepiscopum et caeteros fratres in auxilium sui ad consecrationem praescriptae aecclesiae invitavit (an. 1007, Jan. 5). Nec mora, adest sacra sollempnitas; consecrationis misteria ex praecepto domni Bernwardi episcopi disponuntur; fiunt omnia fraterna caritate, ita ut archiepiscopus in aspersione primum locum teneret, et cum illo episcopus Bernwardus. In aecclesia vero [Col. 0426C] ipse, cujus parrochia erat, misteria [197 1Kb] consecrationis fratribus dispensabat; primum namque gradum ille obtinebat. Expletis itaque Dei gratia omnibus fraterna caritate, rex cum archiepiscopo et caeteris ad populum progressus, sic prosecutus est: Diuturnam, peccatis agentibus, controversiam, karissimi [198 1Kb] , hodie deponere et terminare debemus. Agnosco enim et scio hanc aecclesiam et adjacentes villas ad Hildenesheimenses episcopos semper pertinere, et ab illis absque contradictione possessam esse [199 1Kb] . Ad haec verba imperatoris Willegisus archiepiscopus tandem Dei pietate in se rediens, et quicquid proprio reatu [Col. 0426D] vel aliorum instinctu in Deum et sanctam ejus Genitricem [Col. 0427A] exercuisset, videlicet in injusta invasione parrochiae Gandenesheim ad titulum sanctae Hildenesheimensis aecclesiae pertinentis publice confitens, juri et repetitioni ejusdem loci abrenunciavit, et in testimonium hujus abrenunciationis ferulam episcopalem domno Bernwardo tradidit, dicens: Frater karissime et coepiscope, abrenuncio juri istius aecclesiae, et hanc pastoralem ferulam [200 1Kb] , quam manu gesto, tibi sub testimonio Christi et domini nostri regis et fratrum nostrorum trado in testimonium, ut post hoc neque ego neque ullus successor meus aliquam interpellationem vel repetitionem de hac re habere possit. Sicque officium missae a Willegiso archiepiscopo cum consensu domni Bernwardi episcopi sollempniter peractum [201 1Kb] est. Sequenti autem die [Col. 0427B] epiphaniae Domini velatio virginum sollempni celebratione, praesente rege et omnibus episcopis, a domno Bernwardo facta est; sicque Dei gratia rebus in pace et caritate sapientia piissimi [202 1Kb] principis compositis [203 1Kb] , discessum est. Archiepiscopus vero, hac lite sedata, praesulem nostrum omni honore et caritate ultro dilexit, et in nostro monasterio fraternitate honorifice acquisita, summam dilectionem et loco et fratribus providit.

44. His 204 2Kb] ita se habentibus, idem archiepiscopus quinto postea anno, plenus dierum et bonorum etiam operum, ad Christum migravit 6 Kalendas Martii (an 1011, Febr. 24).

45. Post quem Erkenbaldus subrogatur Mogontino regimini, prius abbas Fuldensis coenobii, cui [Col. 0427C] nichil deerat catholicae fidei, quem domnus Bernwardus Kalendis Aprilis Mogontiae consecravit (Apr. 1). Divino itaque respectu surrexit in archipraesulem, quia in tempore iracundiae factus est reconciliatio. Qui quoadusque [205 1Kb] vixit, prioris discordiae lenocinia posthabuit, insuper [206 1Kb] ordinatorem suum, consanguinitate [207 1Kb] etiam sibi propinquum, debita devotione ut patrem coluit et paterna caritate tractavit.

[Col. 0428A] 46 [208 1Kb] . Interea [209 1Kb] venerabilis praesul Bernwardus, ampliare studens divinae servitutis obsequium in parrochia sui praesulatus, ob reconpensationem futuram Christum haeredem elegit, et quod praecipuum habuit, se ipsum cum omnibus acquisitis seu acquirendis rebus Patri omnipotenti, sicut jam dudum in secreto mentis statuerat, in sacrificium obtulit. Monasterium itaque in septentrionali parte civitatis Hildenesheimensis, in loco quondam squalido, feris quoque seu brutis animalibus coaptato, tota devotione et apparatu decenti instituit, quod praediis sufficientibus dotatum, coenobitis Deo famulantibus ibi collectis delegavit.

47 [210 1Kb] . Anno vero incarnati Verbi 1015, regni autem domni Heinrici piissimi imperatoris 14, ordinationis [Col. 0428B] domni Bernwardi venerabilissimi praesulis 23, indictione 13, 3 Kalend. Octobris (Sept. 29), cripta ejusdem monasterii magno decore Dei gratia consummata, dedicatur a praefato antistite Bernwardo et honorabili Sleswicense episcopo Eggehardo atque venerando Mimigardevordensis aecclesiae pastore Thiderico, in honore Salvatoris Domini nostri Jesu Christi, et ejus beatissimae et gloriosissimae Genetricis perpetuaeque Virginis Mariae, sanctique Michahelis archangeli, totius quoque militiae caelestis [211 1Kb] , et simul sexaginta sex reliquiarum, ab eisdem venerabilibus praesulibus ibidem digna veneratione reconditarum.

48 [212 1Kb] . Quinto deinde anno (1020) Erkenbaldus Mogontiae metropolitanus, plenus [213 1Kb] dierum et meritorum, [Col. 0428C] 15 Kalendas Septembris pacem aecclesiae Dei dereliquit, et animam in manus angelorum efflavit [214 1Kb] . Huic Aribo, regius capellanus, successit in regimine; per quem rediviva restaurantur [215 1Kb] arma discordiae, quae sub praedecessore suo sopita quieverunt, praevalente gratia concordiae. Quem futurum pontificem cum in sacerdotem [216 1Kb] consecrare deberet [217 1Kb] Deo dignissimus antistes Bernwardus, gladio verbi Dei illum obstrinxit [218 1Kb] et anathematizavit, [Col. 0429A] praesente domno [219 1Kb] Heinrico benignissimo [220 1Kb] imperatore et diversis episcopis, cum astantibus clericis et populis, ne post susceptum regimen sanctae Hildenesheimensi aecclesiae inferret injuriam super parrochia Gandenesheim dicta. Quod id ipsum iterum [221 1Kb] repetiit et confirmavit, dum illum [222 1Kb] vice sua in archiepiscopum venerabilis [223 1Kb] Eggehardus [224 1Kb] episcopus consecravit. Sed quod tunc subdole promisit, grassante stulticia post fefellit. In ipsa enim promotione sua [225 1Kb] domnum Bernwardum episcopum ficta pace per legatum suum convenit, et per falsa salutaria querimoniam super Gandenesheim temptavit. Cui domnus Bernwardus episcopus, divina inspiratione doctus, non ejus vaniloquio attendens, obligationis suae anathema illi retexit, [Col. 0429B] dicens, sibi nil commune cum illo [226 1Kb] esse, si bene vellet, nisi ea quae Dei essent; de parrochia vero [227 1Kb] sua absque dubio nichil sibi cessisse. Hac responsione obstruitur machinatio archiepiscopi; et [228 1Kb] super hac re nec [229 1Kb] mutire [230 1Kb] quidem ausus est in vita venerabilis Bernwardi episcopi [231 1Kb] [(57) 1Kb] .

49 [232 1Kb] . Anno perinde secundo, hoc est, anno incarnationis Dominicae 1022, regni autem domni Heinrici imperatoris 21, ordinationis vero Bernwardi episcopi 30, indictione 5, 3 Kalendas Octobris (Sept. 29), supradictum monasterium, ad utilitatem monasticae vitae constructum, multiplicique, velut hodie patet, ornatu perfectum, dedicatum est cum omni devotione aecclesiasticae religionis a venerando ejusdem aecclesiae provisore Bernwardo pontifice, et ab honorabili [Col. 0429C] Unewano archipraesule Hammenburgensis aecclesiae, ab Eggehardo Sleswicense episcopo, et a Bennone Aldenburgensis aecclesiae reverentissimo antistite, in honore Salvatoris Domini nostri Jesu Christi, et ejus sanctissimae Genitricis semperque Virginis Mariae, ac salutiferi ligni adorandae et vivificae crucis, et ad speciale patrocinium sancti Michahelis archangeli, totiusque militiae coeli, et ad laudem venerationis omnium sanctorum Dei.

50. Sed mox ejusdem monasterii habitaculum commissum est ad regendum abbatis officio Goderammo, coenobii sancti Pantaleonis praeposito.

51. Tandem vero sancti Michahelis aecclesiam vir beatus postquam praediis opulentissime dotavit, praesente apostolici legato, uno videlicet cardinalium, [Col. 0429D] cum undecim episcopis, necnon et diversarum professionum personis, banni sui auctoritate roboravit. [Col. 0430A] Hoc autem piae devotionis opus quam mature animo intenderit, quo fervore nacta oportunitate aggressus sit, qua vigilantia et assiduitate institerit, qua caritate sufficientiam exteriorum ei providerit, qua libertate construxerit, qua auctoritate firmaverit, quantum etiam ipse interim divino tactus verbere profecerit, ipsius verbis melius proferemus. Dicit enim ipse in privilegio eidem coenobio dato:

»Omnis creatura homo nomine ideo a suo condita est Creatore, ut juxta ritum naturae potius suo serviat Creatori quam creaturae. Cujus habitudinis status dum fit rerum discolor usus, animum tamen rationis compotem semper reflectit ad suae conditionis tramitem. Sed quo amplius quemque correxerit divinior haustus, tanto divinius se Deo [Col. 0430B] quisque obligat in omnibus rebus. Et hoc fieri nequit, nisi ubi valida Dei manus quemque sibi attraxerit. Unde in appetitu gratiae se cuique imaginat et conformat protectio divinae misericordiae. Cujus rei experimentum dum consulimus, e vestigio nobis occurrit divinum responsum, quod, peccante Adam et inde exilii longa dispendia perferente, credidisse Abraham Deo et hoc illi reputatum esse ad justiciam. Cumque, et divina praeveniente clementia, tum et exigentibus meritis, accipimus, legis latorem Moysen ducem ac praeceptorem extitisse populi Israel, pari examine sanctitatis miramur, miraculorum factorem Helyam humani aevi nondum cognovisse metam, sed curru igneo sublatum esse ultimo saeculorum judicio. [Col. 0430C] Excedit mentem nec capiet finem, si de his et horum similibus nostra ratio ulterius se tendere voluerit. Satis indicio est, quantus assurrexerit in praeliis David manu fortis, et sole lucidius est, structo tabernaculo Dei, quantis religionum ritibus et libaminum misticis cultibus se Deo approximaverit sanctus Salemon, cujus poenitentiae meritis nullus umquam repertus est similis. Quibus omnibus ad habitudinem factorum revelavit Deus secreta meritorum, ut temporaliter merito et opere omnibus semper essent dispares, insuper aeternaliter angelicis spiritibus fierent coaequales. Haec ego considerans Bernwardus, Dei praeelectione non meis meritis dictus episcopus, et diuturna meditatione volvens, qua meritorum architectura, [Col. 0430D] quove rerum precio possem mercari caelestia, cum essem aulicus scriba doctus et beatae memoriae [Col. 0431A] tercii Ottonis imperatoris didascalus simul et primiscrinius, divina tactus gratia, reatus mei superflua perhorrescens, divinamque gratiam concupiscens, distraxi animum in diversa, quomodo aeternae satisfacerem misericordiae sicque remedium meae obtinerem animae. Sed in tenuitate tunc meae qualitatis, quicquid animo proponebam, aut vix inchoandum, aut numquam hoc perficiendum timebam. Animus tamen magis ac magis ardore sancti propositi desudabat, licet tunc temporis fortuna quid inchoasse vetabat; cum ecce Dei electio senatuumque declamatio me pontificalis gloriae solio inthronizandum praeeligunt; et ne grex Domini turbaretur sine pastore, ne aecclesia mater nostra esset quasi vidua, in electione novi pontificis [Col. 0431B] cor unum et animam unam omnibus fecit habere spiritus pacis. Inthronizatus Bennopolitanae [(58) 1Kb] aecclesiae, quod diu conceperam animo, opere complere volebam, videlicet beatae memoriae tradere titulum nominis mei, aecclesias struxisse, ac officia Deo servientium inibi ordinasse, omnemque facultatulam meam Domino lucrasse. Et quia sunt occulta Dei judicia, semper tamen justa, consensu et hortatu Christi fidelium novam Dei aecclesiam condere coepi, in qua ad laudem et gloriam nominis Domini, et voti mei propositum adimplevi, et sanctae Christianitati, adhibitis Deo dilectis fratribus, consului. Fundato enim novello opere, et designatis eo loci locorum qualitatibus, ne occasio terrenae vagationis esset dilatio incepti operis---gloria [Col. 0431C] tibi, Christe!---tactus febris incommodo, aegrotare coepi quinquennio. Et dum nichil fit in terris sine causa, castigans castigavit me Dominus, et morti non tradidit me, ut credo et confido in Domino, ne absentia meae praesentiae fieret quaedam intermissio spei meae. Cui loco, Deo sanctaeque cruci perpetuaeque Virgini Mariae sanctoque Michaheli archangelo titulato, monastici ordinis indidi personas; quas ea ratione coadunavi, ut sicut juxta monachicam normam sunt a saeculi actibus alieni, ita essent ab omni impedimento saecularis servitii liberi. Consilio itaque senioris mei imperatoris Heinrici, et magistri mei archiepiscopi Erkenbaldi, quem ipse ego cum confratrum [Col. 0431D] meorum conventu in archiepiscopum consecravi, quicquid terrenarum facultatum in curtis, curtilibus, terris, pascuis, aquis, silvis, pratis, aecclesiis, sanctorum pigneribus, libris, argento et auro, et quicquid id est quod haereditario jure possedi aut saeculari coemptione acquirere potui, exceptis plurimis, quae altari sanctae Mariae in principali aecclesia in coronis aureis, calicibus, candelabris, [Col. 0432A] palliis aliisque aecclesiastici ordinis ornamentis contuli, totum usibus fratrum per manus advocati mei tradidi, Deo et sanctis ejus, pro animabus praedictorum seniorum meorum imperatorum et mea omniumque successorum meorum et eorum quorum patrimonia acquisivi, quatenus servitores Christi ab omni terreno servitio liberi, sub defensione et patrociniis successorum meorum praemuniti, in pace et misericordia quieta tempora ducant et in salutem viventium beatae contemplationi inhaereant. Si quis autem mei ordinis successor aut aliqua saecularis persona hoc effringere voluerit et haec tyrannicae sibi usurpare praesumpserit, gladio verbi Dei a Deo et sanctis ejus illum [Col. 0432B] submoveo, ut incumbente super illum omni maledictione careat benedictione, sicque exterminatus a coelo et terra, partem habeat cum Juda et cum his qui in haereditate possident sanctuarium Dei. Insuper haeredes, Dei et nostra licentia, in suos usus sua studeant repetere, dum vident alienum invasorem in suis patrimoniis debachare [233 1Kb] .«

52. Haec beati viri dicta consideranti facile patebit, quanta vel ipse in Deum devotione profecerit, vel quanta superni respectus dignatio eum assumpserit. Qui enim tali insistens operi, coelesti verbere merebatur eliquari, manifestis indiciis probabatur a Domino diligi.

53. His itaque piae devotionis studiis Deo digne et hominibus laudabiliter omni vitae suae tempore conversatus, [Col. 0432C] anno ordinationis suae 31, cum jam transitus sui diem, quem semper optaverat, imminere praevideret, capellam inter sacellum sanctae Crucis et monasterium suum constructam in honore beati Christi confessoris Martini a venerabili viro Eggehardo Sleswicense episcopo dedicari fecit, ibidemque pro augmento religionis ipso die habitum priorem mutans, monachicae professionis jugum suscepit.

54. Tactus deinde infirmitate ultima, cum adesse sibi exitus sui horam sensisset, in eandem capellam se ferre praecepit, justum esse asserens ibidem vitae terminum sortiri, ubi saecularis abrenunciationis habitu se contigisset insigniri. Sic [234 1Kb] itaque vir beatissimus diutina corporalis molestiae infirmitate tritus, [Col. 0432D] bonum certamen certans, cursum consummans, fidem servans, viam [235 1Kb] universae carnis ingressus, ut credimus divinis admixtu spiritibus, duce Michahele archangelo, beatae immortalitati est praesentatus. Qui [236 1Kb] quoadusque vixit, Domino se sacrificium justiciae sacrificavit; sicque plurimis mirificatus insigniis [237 1Kb] , caelesti pace quiescit. Obiit autem 12 Kalendas Decembris (Nov. 20). Sedit autem [238 1Kb] in [Col. 0433A] cathedra triginta annis. Cujus discessus ad Deum fecit nos pupillos absque patre, matrem nostram sanctam Hildenesheimensem aecclesiam [239 1Kb] quasi viduam [240 1Kb] . Nam mox tanti patris excessu tota civitas permota congemuit, et tam cleri quam plebis coetus omnis corde tenus indoluit. Ubique vociferatio lugubris exoritur, moeror inconsolabilis cujusque professionis auditur; et quem secum manentem communi affectu semper amplectebantur, hunc non immerito decedentem communi lamentatione prosequuntur. Hinc pauperum, hinc viduarum orphanorumque turba miserabili ejulatu patrem se amisisse proclamat, hinc patriae defensorem, pacis amatorem ac totius rei publicae sagacissimum provisorem, tam nobilium dignitas, quam plebium humilitas, concordi [Col. 0433B] dolore subtractum esse deplorat. Mirum nempe in modum vir iste omnibus omnia factus, inter divites et pauperes, inter elatos et humiles, auctorabili quadam modestia medius incedebat; et utrobique juste providus, nec mitibus intractabilis, nec protervis despicabilis apparebat. Communi ergo, ut dictum est, querimonia defunctus plangebatur, qui communi dilectionis honore vivens colebatur. Sed ne irrationabiliter more eorum qui spem non habent contristemur, si consolantem dolemus perdidisse in terris, patrocinantem habere gaudeamus in caelis, et sic corpori compassionis officia impendamus, ut etiam spiritui feliciter cum Deo regnanti congratulationis debita persolvamus.

55. Praeceperat autem adhuc vivens, ut feretrum, [Col. 0433C] quo ad tumulandum corpus ejus efferebatur, non pallio, ut moris est in talis personae funereo obsequio, sed cilicio tantum operiretur. Quod ideo hic inserendum putavimus, ut cunctis legentibus pateat, quanto vir iste a Domino etiam temporali honore sublimatus, semetipsum humilitate depresserit, cujus viventis spiritus devotio tam humile obsequium defunctae quoque carni providerit. More itaque aecclesiastico [Col. 0434A] exequiis rite celebratis, corpus Deo dilecti praesulis in cripta coenobii quod ipse fundaverat, ante altare sanctae Mariae, maxima cum fidelium Christi devotione sepelitur. Sepulchrum autem suum sancta sibi devotione ipse praeparaverat, et tale solitae humilitatis epytaphyum superscripserat:

Pars hominis Bernwardus eram; nunc claudor in isto
   Sarcophago diro, vilis et ecce cinis.
Proh dolor, officii culmen quia non bene gessi!
   Sit pia pax animae, vos et Amen canite!

56. Quid hac beati viri mansuetudine dulcius, quid abjectione laudabilius? Quo enim se vilius sub humilitatis deprimit modio, eo lucidius in aecclesiae apparet candelabro; et quantum suo judicio sacerdotali honore indignus deputatur, tantum laudabilis [Col. 0434B] vitae testimonio dignus per omnia comprobatur. Pie denique consideranti modum conversationis ejus et sanctae a puero institutionis, magni meriti luce clarius apparebit, quamvis longe aliter se ipse aestimaverit. Valles enim, secundum Psalmistam, frumento abundant, hoc est, humiles spiritu potioribus divinae largitatis muneribus exuberant. Sed pius Pater Deo plane et aecclesiae dignissimus, et inter caeteras virtutes, quibus adornatus erat, humilitatis cultor praecipuus, quid pro ipsa cordis humilitate consolationis, quid fidei ac spei conceperit, manifestat in titulo quem his verbis interioris sarcofagi insculpsit loculo: Scio [241 1Kb] [(59) 1Kb] , quod Redemptor meus vivit, et in novissimo die de terra surrecturus sum, et rursum circumdabor pelle mea, et in carne [Col. 0434C] mea videbo Deum salvatorem meum, quem visurus sum ego ipse, et oculi mei conspecturi sunt et non alius [242 1Kb] . Reposita est haec [243 1Kb] spes mea in sinu meo. Quae nimirum dicta eo spiritu ab ipso creduntur repetita, quo primum ea constat fuisse prolata, acsi aliis verbis apertius diceret: »Bonum certamen certavi, cursum consummavi, fidem servavi, de reliquo reposita est michi corona justiciae« [244 5Kb] .

[Col. 0435A] 57. Cernitur nichilominus ad dextram partem sepulchri, [Col. 0436A] super columpnarum conscriptio talis (61) 1Kb] :

[Col. 0435A] Hac tumuli fossa clauduntur praesulis ossa
   Bernwaldi [245 1Kb] , miri magnificique viri.
Qui patriae stemma radians ut gemma serena,
   Acceptus Domino, complacuit populo.
[Col. 0436A] Nam fuit aecclesiae condignus episcopus ille;
   Quem Deus Emmanuel diligat et Michahel.
Tandem bis senis undeno mense Kalendis.
   Felix hanc vitam mutat in angelicam.




[Col. 0435]
APPENDIX. MIRACULA SANCTI BERNWARDI.

[Col. 0435B] 1. Quantis [246 1Kb] post haec miraculorum insigniis confessorem suum Dominus glorificaverit, non est nostrae parvitatis explanare. Sed ne cuncta praeterisse videamur, pauca de pluribus explicamus.

2. Puella quaedam de Erpesford oriunda, Hildegard nomine, cum multa languentium turba diversis egritudinibus vexata Hildenesheim advenit, miserabilem in modum tota contracta, ita ut genibus pectori inhaerentibus, manu dextera incurvata, cubitali mensura vix a terra subrecta, se rependo traheret. Quae per sex menses et eo amplius circa loca sanctorum reptando, mendicans a Deo salutem, a populo stipem, admonita, ut ipsa referebat, per somnum, ad tumulum beati Bernwardi reptando pervenit; et superposita eidem tumbae cerea effigie, continuo [Col. 0435C] coram populo, cujus eodem tempore multitudo forte convenerat, nervorum distensione durius cruciari coepit. Quid plura? Infra biduum erecta est, ita ut non post longum tempus sana rediret. Testis est tota civitas nostra, cui, miseria notificante, dudum erat notissima.

[Col. 0436B] 3. Fuit in civitate nostra miles quidam ministerialis habitans. Cujus filia infantula egritudine pressa, cum desperaretur, saltem baptismi gratiam opperiri posse, pater anxius ne sine regenerationis sacramento deperiret anima, caeream imaginem ad sepulchrum beati Bernwardi deferre vovit, ut ejus meritis spacium infantulae ad baptismi tantum gratiam accipiendam optineretur a Domino. Facto voto, ilico cera effigiata, nudipes ad tumulum beatissimi praesulis adiit; qui inde rediens, infantulum ex integro convaluisse repperit.

4. Quaedam etiam puella in vico Hanovere [247 1Kb] [(62) 1Kb] tanto cruciabatur oculorum dolore, ut penitus elici orbibus suis ipsi oculi putarentur vi doloris. Promissa igitur oblatione ad tumbam sancti praesulis, [Col. 0436C] ilico sospitate redeunte conquievit vis doloris.

5. Simili passione quidam in Runeberge [(63) 1Kb] vexatus, in nocte decollationis sancti Johannis Baptistae, cum jam penitus oculorum salutem desperaret, invocato ejusdem viri auxilio, in somnum resolutus est. Facto autem diluculo, penitus omni [Col. 0437A] dolore fugato surrexit, eademque die cum testibus suae sanitatis ad tumulum beati praesulis gratias acturus venit.

6. Bukenem [(64) 1Kb] vicus est a civitate Hildenesheim per tria distans miliaria [(65) 1Kb] , ubi faber quidam ferrarius, Dodo nomine, tactus est infirmitate gravi per tres septimanas; ita ut manus et pedes jam praemortuos occasuros a sua compagine arbitraretur. Vocatus autem presbiter, cum jam desperaretur, advenit; cujus consilio ceterorumque propinquorum vovit, ut si infra triduum meliorari coepisset, sepulchrum beati viri Bernwardi gratias acturus visitaret. Haec cum agerentur, quarta feria ante Dominicam rogationum sequenti die ac nocte adeo convaluit, ut proxima sexta feria nudipes per [Col. 0437B] iter praescriptum Hildenesheim adveniret, sic tamen luridus ore, ut ipsa facies conspecta viri audientibus fidem faceret miraculi.

7. Mulier quaedam Goslariensis Eilmod nomine a demone possessa, cum venisset ad beati memoriam, per aliquot dies ibidem horribili modo vexata, precibus ejusdem sanctissimi praesulis curata est. Septem aut plures dies postea nobiscum mansit, cotidie sepulchrum pontificale cum devotissima gratiarum actione visitavit, crebro ibidem corpori et sanguini Domini communicavit. Inde digrediens, post septimanas sex iterum rediit, et ceram duobus denariis comparatam tumbae superponens, pro sanitatis suae perseverantia retulit gratias. Testis est tota Goslaria, ubi pro mercimonii sui negocio probatur esse [Col. 0437C] notissima.

8. Juvenis quidam in Boemia in sacratissima nocte Dominicae nativitatis cum duobus fratribus suis ceterisque coaevis suis [248 1Kb] ludis quibusdam invigilans, dirissimo demoni vexandus est traditus, fratribus utrisque subitanea morte praeventis, ceterisque omnibus qui eisdem infaustis ludis intererant aut morte subtractis, aut demonum vexationi contraditis. Itaque post triennium, durante infelici passione, juvenis idem ignaris parentibus huc illucque cursitans, tandem Hildenesheim pervenit. Ibi dum completorium caneretur, monasterium sancti Michahelis ingressus, tam dure ante altare sanctae Crucis vexatus est, ut omnes qui aderant horrore nimio stupidi et miseratione compuncti redderentur. Introducitur itaque [Col. 0437D] vi pellentium, nimium renitens ipse, in criptam ad beati Bernwardi tumbam. Ubi diutius furore rotatus et verba blasphema garriens, ut quidam linguam ejus intelligentes, qui tunc forte aderant, cum stupore pavidi retulerunt, tandem concidit, apertoque ore inhians, liquorem spurcissimum cum fetore nimio eructans, incolumis surrexit. Postera die populo praesentatus est sanus, et ex eo per 15 ferme dies sepulchrum frequentans, et pavimentum per [Col. 0438A] circuitum assidue lambendo exosculans, devotissime cum lacrimis liberatori suo gratias egit.

9. Quidam autem mercatores Bremenses cum in mari versus Angliam navigarent, tempestate gravissima praeventi sunt, ita ut, rupto fune anchore, et navi tota concussa, jam vicinum cunctis pelagus intentaret interitum. Cumque supplicatio communis et clamor lacrimabilis concreparet ad sanctorum patrocinia, repente quidam intulit, quendam sanctum pontificem Bernwardum nomine in Hildenesheim coruscare miraculis. Ejus ergo communi voto suffragium postulantes, continuo inter medios undarum vertices sine labore in solita tranquillitate portum petierunt; et in minori navicula redeuntes, anchoram suam in mari elapsam retulerunt. Exinde [Col. 0438B] domum reversi, duos ex comitibus suis, quorum unus Godescalcus, alter Elvericus vocabatur, cum navicula cerea ad tumbam beati viri in feria tertia post dominicam Laetare Jerusalem pro gratiarum actione transmiserunt. Idem quoque postea simili periculo per eum liberati, argenteam anchoram per semetipsos obtulerunt.

10. Negociator quidam Hildenesheim habitabat. Hujus conjux cum die parasceve loca sanctorum more sibi annuatim consueto nudipes circuiret, thuris partem comparavit, quam ad tumbam beati Bernwardi ferre destinavit. Ergo via quae tendit ad monasterium sancti Michahelis, in aqua lutea, quae per civitatem versus urbis murum decurrit, pedes lavit, inde ad monasterium pertendit. Cumque cimiterium [Col. 0438C] ejusdem aecclesiae conscendisset, agnovit elapsum esse thus quod emerat. Unde graviter, ut ferebat, animo consternata, excussis vestimentis sicubi adhesisset, eadem via qua venerat, usque ad aquam qua prius pedes laverat, querendo reversa, nichil invenit; mestaque nimium ad monasterium rediit. Inde cryptam ingressa, ante tumbam beatissimi pontificis in orationem cum largo fletu procubuit, reputans apud se, ideo oblationem sibi elapsam, quod quasi indigna fuerit eam perferre ad sancti viri memoriam. Finita oratione humili et lacrimosa, surrexit, thus perditum in manu sinistra invenit. Quod tumulo superponens cum ingenti pavore abscessit, quod gestum erat sub silentio, abscondit, [Col. 0438D] donec quinto aut sexto die a familiaribus ejus proditum innotuit. Quae et postmodum cum rei gestae veritatem a quodam fratre nostro promere peteretur, non sine lacrimis eam narrare potuit.

11. Miles quidam Thietmarus nomine, ministerialis regis, in vico Hogen [(66) 1Kb] juxta Wiseram fluvium habitat. Hujus filius, Machelmus, annorum circiter octo, cum per quinquennium fistulae incommodo in maxilla sinistra vexaretur, omnisque medicorum in illo opera frustraretur, tandem ad tumulum [Col. 0439A] sancti episcopi oblationem suam, cereum videlicet caput, ferre vovit, si infra novem dies incolumitas illi meritis beati viri redderetur. Igitur infra triduum ante tempus praeoptatum puer remedium accepit; et tertia feria infra ebdomadam pentecosten, cum patre, matre et avia, in testimonium sanitatis receptae cum votis promissis ad memoriam beati viri sospes pervenit.

12. Abbas etiam coenobii sancti Michahelis, Conradus [(67) 1Kb] nomine, cum quadam die causa utilitatis monasterii iter ageret, forte accidit, ut equo labente, cui insederat, tibia collisa prorsus debilis et dolore cruciatus in sella gestatoria referretur. Jussit itaque se ad sepulchrum beati pontificis Bernwardi deferri; ubi in oratione prostratus, cum vovisset [Col. 0439B] se, quoad viveret, candelam nocte et interdiu ibi provisurum, incolumis continuo surrexit; quique alienis manibus est illatus, propriis pedibus est egressus [249 1Kb] .

13. Mulier quedam provinciae Marehern de civitate Olomuz, non infimis parentibus oriunda, septem annis digitis sinistrae manus in volam contractis, ejusdem brachii ulna concreta pectori paene coherente, debilis aruerat; quae multa sanctorum loca sanitatis gratia frequentare solebat. Venit itaque multo itineris labore fatigata mane 7 Kalendas Junii ad sepulchrum beati Bernwardi, ubi infra priorem missam posita, populo inspectante pristinam sanitatem recepit. Cujus rei testes idonei plurimi tunc temporis astiterunt, qui illam prius se debilem [Col. 0439C] veraciter agnovisse asseruerunt. Mox ergo omnes qui huic miraculo praesentes affuerunt multique de civitate accurrentes, qui hoc factum scire potuerunt, Deum, qui tantis famulum suum glorificat miraculis, in ymnis et laudibus, campanis etiam concrepantibus, devotissime benedixerunt.

14. Quidam in Thuringia manum habens aridam omnique operis officio privatam, cum se ad beati Bernwardi memoriam cum oblationibus ire vovisset, si meritis illius sanitatem consequi promeruisset, inopinata celeritate quod optaverat adeptus est. Ille autem tantam gratiam parvipendens, et votum quod fecerat implere dissimulans, ejusdem manus itemque brachii simul debilitate multatus est. Qui, nimio dolore cogente, licet sero in se reversus, et cur hoc [Col. 0439D] pateretur haut ignarus, cum oblationibus promissis ad beati confessoris auxilium invocandum ire coepit, nondumque peracto itinere, perfectam sospitatem recepit. Ut ergo ad locum pervenit, ubi sancti praesulis [Col. 0440A] corpus requiescit, condignas suo sanatori gratiarum actiones persolvit, nobisque, qualiter hoc gestum sit, cum pluribus sue sanitatis testibus enarravit.

15. Alter quidam Volquardus, omni civitati nostrae notissimus, simili passione vexatus, quodam tempore cum aecclesiam beati Michahelis introductus fuisset, corporalesque medicinas sibi adhiberi petisset, quidam presbiter a Deo potius sibi sanitatem esse petendam illum admonuit, et in criptam ad beati Bernwardi tumbam spe sanitatis ire persuasit. Quo facto, vix hora dimidia transacta criptam laetus exivit, seque sanatum fuisse cunctis in aecclesia consistentibus evidenter ostendit. Qui postea septem diebus peractis revocatus, et de perseverantia sanitatis [Col. 0440B] interrogatus, cum se nichil doloris habere fuisset professus, populo, cujus tunc multitudo aderat, est praesentatus; Deusque, pro eo quod factum fuerat, ab omnibus magnis laudibus est glorificatus.

16. Rusticus quidam in vico qui Liuline [250 1Kb] [(68) 1Kb] nuncupatur habitans, Romam ad sanctum Petrum orationis causa tendens, in eodem itinere gravi coepit infirmitate detineri. Qui cum omnimodis a carnium esu se abstinere vovisset, quoadusque ad beati Bernwardi tumbam gratias acturus venire potuisset, si per eum contigisset se a mortis periculo liberari, continuo pristinae restitutus est sanitati.

17. Puella quedam parvula Machthild nomine, de [Col. 0440C] Bawaria nata, set apud nos a primis fere annis in vico Tosseim [(69) 1Kb] conversata, religiosi cujusdam viri [251 1Kb] sustentata elemosinis, manum habens contractam, venit ad beati Bernwardi tumbam; quam mox ut attigit, optatae salutis remedium invenit.

18. Fuit quoque Bremis mulier quedam non ignotae inter suos opinionis; cujus facies morbo ingravescente adeo intumuerat, ut narium et oculorum discretionem pene funditus ademisset. Cumque noti ejus beati pontificis Bernwardi compassionem implorassent super nimiam illius afflictionem, voventes eam sepulchrum illius visitaturam, dolor statim cessavit, et inopinata celeritate sanitas pristina rediit.

19. Fuit item in Nitelogon [(70) 1Kb] , qui est vicus duobus [Col. 0440D] miliaribus [(71) 1Kb] a civitate Hildenesheim distans, puella quedam ita diversis per quinquennium passionibus et molestiis corporis affecta, ut novissime nervis et membris pene omnibus contracta, et sibi [Col. 0441A] esset inutilis, et suis efficeretur gravis. Haec igitur 6 Nonas Maii vehiculo adducta, criptam basilicae nostrae difficillimo labore duobus innixa baculis irrepsit, ac se super beati viri tumbam inclinavit; ibique ab omni quo laborabat incommodo mira celeritate convaluit. Die sequenti convenit incredibilis multitudo populi nostrae civitatis, peregrinorum quoque [Col. 0442A] et aliorum, qui de diversis locis ad sollempnitatem inventionis sanctae crucis eo die confluxerant, non modica turba; acceptoque testimonio a parentibus et civibus puellae de eo quod acciderat, omnipotentem Deum publicis laudibus in sancto suo devotissime glorificaverunt. Puella vero eodem die ad sua incolumis reversa est [252 6Kb] .




CIRCA ANNUM DOMINI MXXIV.
ALPERTUS SYMPHORIANI METENSIS MONACHUS




[Col. 0443]
S. NOTITIA DE ALPERTO ET EJUS OPERIBUS.
(Apud Pertz, Monumenta Germaniae historica, Script. tom. IV, pag. 696.)

[Col. 0443A] Alpertus, Sigeberto auctore (1) 1Kb] sancti Symphoriani Metensis monachus, saeculo XI ineunte, duos libellos composuit, alterum de episcopis Metensibus, Constantino abbati [(2) 1Kb] inscriptum, cujus quod unum exstat fragmentum [(3) 1Kb] de Deoderico praecipue agit; alterum, quem De diversitate temporum vocavit, ad Burchardum Wormatiensem episcopum [(4) 1Kb] . Priore quaedam memoratu dignissima ad historiam annorum 978-984 facientia tradit, quae a viro in obsequiis Deoderici I episcopi quondam assiduo compererat [(5) 1Kb] ; de Adalberone II et Theoderico II pauca tantum addit, quae nostrum ex partibus Adalberonis III et Theoderici ducis contra Theodericum episcopum stetisse, ideoque ante annum 1017 scripsisse indigitant. Liber, catalogum episcoporum Metensium [Col. 0443B] sancto Clementi ostensum secutus, Alpertum aliquando in Metensi dioecesi versatum cleroque Metensi ascriptum fuisse probat [(6) 1Kb] , nec tamen Metis conscriptus est, cum Constantino abbati directus [(7) 1Kb] non autem oblatus esse dicatur. Certe libros De diversitate temporum Alpertus minime Metis [(8) 1Kb] , sed in dioecesi Trajectensi, cujus clero sub Ansfrido et Adalboldo episcopis ascriptus fuerat [(9) 1Kb] , in ecclesia aut monasterio e sinistra Rheni [(10) 1Kb] sito, Trajecti fortasse [(11) 1Kb] aut Noviomagi praesens, composuit; et cum Adalboldi episcopi librum de gestis Heinrici II [Col. 0444A] imperatoris ante oculos haberet [(12) 1Kb] , res potius provinciae quam imperii enarrandas sibi proposuit. Narravit igitur quae aut ipse expertus fuerat [(13) 1Kb] aut a viris qui ipsi fide digni videbantur audierat [(14) 1Kb] , res tempore Ansfridi et Adalboldi in dioecesi Trajectensi gestas, nullo partium studio [(15) 1Kb] ductus, at in homines improbos et nefarios acriter invectus. Libro primo de rebus Ansfridi, secundo de rebus Adalboldi episcopi agit. Scripsit anno 1021 [(16) 1Kb] aut 1022, defuncto jam Balderico [(17) 1Kb] , sed ecclesia cathedrali Trajectensi nondum consecrata [(18) 1Kb] .

Liber ad intelligendam terrae illius historiam valde utilis, una cum historia episcoporum Metensium saeculo XI in manus Sigeberti Gemblacensis, in monasterio S. Vincentii Metis morati, devenit et ab [Col. 0444B] ipso exscriptus [(19) 1Kb] est. Usus est Sigebertus fortasse eodem codice, quem jam manibus tero, unico saltem qui supersit et quem a Roberto Verboeckhorst praeposito S. Ludgeri Helmstadiensis sibi traditum Eccardus in Corpore SS. medii aevi t. I, p. 91-132, paucis locis emendavit, sed compluribus male expressit. At pars operis, scilicet libri I capita 11-15, Eccardo ignorante jam anno 1680 sub titulo Vitae S. Aufridi episcopi Ultrajectini pars, auctore monacho Ultrajectino S. Pauli, tomo I, Maii, pag. 431, 432, in Actis SS. Antwerpiensibus prodierat, [Col. 0445A] ex codice membranaceo vetusto S. Pauli Trajectensis descripta, quem ex codice Hannoverano haud fluxisse apparet, quare ejus quoque ratio habenda erat. Editioni igitur nostrae inservierunt:

1) C. regius. Constat foliis sex membranaceis infol. et binis per paginam columnis littera exigua gracilique saeculo XI exaratus est. Scribam librum non intellexisse multa loca probant, aut ipsius postea [Col. 0446A] manu aut ab altero ejusdem saeculi scriptore, fortasse Sigeberto, quem numero.

2) Signavi, sed nec ipso interdum verae sententiae callido, correcta.

3) Editio capitum 11-15 libri primi, in Actis SS. l. c.

Quibus adhibitis, textum, quantum fieri potuit, pristinae integritati restitutum proponimus.




[Col. 0445]
DE EPISCOPIS METENSIBUS LIBELLUS.

[Col. 0445B] 1 [1 1Kb] . . . . . Hujus [(20) 1Kb] itaque temporibus (an. 978) Lotharius rex Francorum in partem Belgarum regni, quod [2 1Kb] sub imperio Ottonis caesaris erat, animum intendit, ut suae ditioni Hrenum usque sibi subjugaret. Nam dum forte Aquis Otto Caesar [3 1Kb] ad conventus agendos tutus et omni timore sublato consisteret, et id per exploratores Lothario regi enuntiatum esset, magnis itineribus ad eum contendit, et de improviso prope castra accessit, ut imperatori vix facultas sui recipiendi relinqueretur, atque in fuga acceleranda emolumenta essent multa relicta, quae omnia praedae hostibus fuerant. Hac felicitate rex sublevatus, spem suis augere et audacius crebras incursiones agere, Mettimque usque proficiscitur; sed nulla re navefacta probrosus rediit. Et sicut ex [Col. 0445C] felicitate obrepit insolentia, sic item ex eadem aliquando desidia mentis oriri solet. Praesul itaque Deodericus, quamvis inanes incursus regis forent, tamen ejus ineptiae ut reprimerentur statuit. Unde litteris cum legatis ad Ottonem Caesarem missis, de his rebus eum certiorem facit, dicitque in tanto suo imperio non debere eum hanc contumeliam diutius pati sibi populisque ejus fieri. Quibus auditis, sibi eam rem imperator curae necessario aestimavit esse. Consuesse enim Francos regno ejus impetus et rapinas facere, detrimenti et contumeliae illi esse judicavit. Convocatis itaque cunctis principibus, de illatis sibi injuriis a rege conquestus est. Hii [4 1Kb] omnes, consilio dato, armis illi obviandum esse dicebant. Quorum omnium consensu suscipit negotium, [Col. 0445D] et ex omni parte imperii sui, etiam ex Italia, innumerabilis multitudinis cogit exercitum, usque Parisius perrexit, et vastata regione, sine ullius congressione rediit. Erat tum temporis in Francia vir sanctitate et spiritu talis [5 1Kb] , cui divinitus revelatum est, omnes, consilio quorum actum est, ut exercitus in Franciam duceretur, infra septem annorum circulos esse morituros. Cujus prophetiam ita completam colligimus. Nam dum Francia reversus est, mox in secundo anno post imperator in Calabria [Col. 0446B] contra Graecos duxit exercitum. Ubi dum inconsulte et nimia celeritate, neque ut res praelii exposcit, pugnam commisit, omnis nobilitas nostri exercitus gladio et aestu nimii caloris et siti periit, nec unus quidem ex eis superfuit, qui facta posteris nuntiaret (an. 982). Quo rumore ad aures reginae Theuphanu perlato, quae ab imperatore Rohsan [(21) 1Kb] relicta fuerat, statim procaci locutione, ut fert levitas mulierum, conterrales suos---erat enim de Graecia---ad coelum extollere exitumque adversi praelii cum summo probro ad derogationem imperatoris intorquere, qui tanta frequenter virtute [6 1Kb] laudatus, a suis tam facile sit superatus. Praesul Deodericus, auditis reginae contumeliarum verbis, multum, ut dignum erat, contra eam movetur; et cum de amicissimi [Col. 0446C] ac reverentissimi domini adversitatibus, tum suorum dilectorum [7 1Kb] militum, et ceterorum amicorum qui occubuerant, maximo dolore affligitur, tamen procacitatem et contumeliam reginae oblivioni non dedit. Hoc ultione divina actum, secundum praedictum sancti illius hominis, a multis credebatur, ut qui in vastationem regni Francorum consilium dederant, ipsi in peregrinis terris sepultura et omnium amicorum solatiis carerent. Ipse vero Otto Caesar temerario cursu cum paucis ad naves Graecorum pugnaturus advolavit; a quibus circumceptus---et nullus ei locus evadendi patuit---in mare cum equo insilivit. Super quem tam diu sedit, donec indumenta omnia quibus indutus erat gladio discideret, ut se ad natandum expeditiorem aptaret. A longe vero [Col. 0446D] aspiciens navim, ad quam summo conatu---erat enim peritissimus natatu---tendere cupiebat. Quem nautae natantem cernentes, captum traxerunt in navim. Erat enim quidam in navi cum eis ex natione Sclavorum notus imperatori, qui mox paludamentum quo erat indutus exuens [8 1Kb] , ut eo indueretur et nuda membra obtegeret, tradidit et nutu quo poterat innuit, suspicionem nautis adimeret, ne animadverterent [9 1Kb] , ipsum, qui esset, esse. Is etiam, adprimae persuasionis [10 1Kb] eloquio idoneus, ait, si [Col. 0447A] monitis suis aurem praeberent et consiliis obsecundarent, fortunatissimos in brevi futuros; non longe hinc abesse Rohsan [11 1Kb] civitatem: in qua omnes thesauri Ottonis Caesaris sub istius, qui cubicularius ejus est, custodia retinentur; quorum maximam partem vobis dandam profecto noveritis, hunc si illuc duxeritis et libertatem frui permiseritis. His auditis, et invicem se circumspicientibus et multa ad haec inter se conferentibus, tandem, ut est mos humanae cupiditatis, spe pecuniae illecti: Si, quae pollicitaveris, aiunt, re perpetraveris, hortationem consilii tui sine dilatione aggredimur!---Huic pollicitationi, inquit, me ipsum et fidem interpono. Nautae videntes constantiam promissoris, de cujus ore pendebant, semetipsos cohortabantur, dicentes, extremae dementiae esse, ea quae [Col. 0447B] jure ab eis pro redemptione captivi accipienda essent e manibus amittere. Mox inpulsa navi, venerunt ad praedictum locum Rohsan civitatem, et applicuerunt [12 1Kb] . Ductor vero eorum cernens omnia sub animi sui voluntate esse convoluta, laetus surgit et paucis cohortatur nautas; ut securi ejus reditum expectarent, praecepit; se iturum, et celeriter subsecuturos captivi cum pecunia, quam promiserat, adducturum [13 1Kb] . Qui festinus ingressus civitatem, Deodericum pontificem repperit, qui imperatore proficiscente ad praelium ibi cum regina Theophanu relictus erat, illique omnem rei ordinem expromit, et id cum summo silentio supprimat monet, et ad eum mox veniat; nullum secum, si imperatorem salvum recipere cupit, praeter duos virtute probatos milites sumat. [Col. 0447C] Episcopus gavisus de incolomitate regis domini sui, Liuponi et Richizoni militibus suis, secum pergant [14 1Kb] , jussit; se foras muros civitatis, situs locorum et aedificia domorum visendi gratia, procedere velle. Et exiens altitudinem navis conspexerat---erat enim miro opere secundum Graecorum morem constructa,---et subtili intuitu introitum ejus exploravit, et tandem nisu quo potuit, difficilem ejus ascensum superavit. Conspicatur ergo dominum longe ab honore regio sedentem, et manibus applosis elevata voce clamavit, rexque ilico haud segniter foras exiluit. Nautae vero primum familiares captivi pecuniam portantes arbitrati; set cum aliter ac rati erant accidisset, arma capere hostibusque resistere [Col. 0447D] temptabant. Milites vero praedicti Liupo et Richezo episcopum ut celerrime exiret, ammonebant, cunctantem ob timorem submersionis, vi etiam veste scissa de navi ejecerunt, magnoque impetu strictis gladiis in nautas facto, alios interficiunt, alios sauciant; alii sub transtra delituunt, alii certatim se de navi ejiciunt, et cum periculo vitae pelago se crediderunt. Rex vero innectens nudis pedibus calcaria et ascenso equo, omnes traxit ad terram. Quibus necessariis liberalitate regia sufficienter attributis et copiosissima pecunia ditatos abire cum pace [Col. 0448A] permisit. Ipse autem cum Deoderico praesule Romam rediit, ibique aeger non post multos dies moritur (an. 983, Dec. 6); apud Sanctum Petrum in paradyso juxta oratorium sanctae Mariae honorifice cum maximo fletu tocius urbis sepelitur. His ita gestis, Deodericus praesul, parata profectione, iter domum proficiscendi arripuit, et memor reginae improperii adversus Caesarem prolati, secum volvere coepit, qualiter illi sub occasione filii regnandi jura subtraheret. Haec cogitanti res oportuna, ut sibi videbatur, set absque praedestinatione Dei accidit. Erat quidam Noricus nomine Heinricus, vir magnarum opum, desiderio regnandi inductus; quoscumque potuit, adit [15 1Kb] , persuadetque, communem cum eo causam statuant. Multis largitionibus datis, facile [Col. 0448B] eos ad suam sententiam perduxit. Plurimi his persuasionibus illecti se ei dediderunt, et eum super [16 1Kb] se regem [17 1Kb] nominaverunt. Ubi haec a narrantibus praesuli nuntiata sunt, divertens ab itinere ad eum profectus est, a quo et [18 1Kb] magnifice suscipitur, et causa inter eos diu agitata, dolis pseudoregis---erat enim astutus eloquio---praesul circumvenitur; oblatis donis eximiis [19 1Kb] et pluriora cum maxima potestate regni pollicens, electionem et deditionem fecit, et ad coeptum iter reversus est (an. 984). Cumque hoc factum late per populos percrebresceret, prorsus [20 1Kb] erat nullus summus neque minimus, qui ejus acta non detestaretur: cum eum locum gratiae apud imperatorem teneret, ut nemo in omni regno potentia, consilio et familiaritate regis eum praecederet, non [Col. 0448C] debere eum tantum facinus [21 1Kb] contra omnium opinionem adversus filium regis committere. Sicque factum est, ut dum repentinae suae temeritati consulere noluit, multorum ad sui derogationem ora aperuit [22 1Kb] . Denique cum plurimis principibus ejus consilium displicere comperit, quia his insciis haec omnia egerat, magno dolore affectus, domi se continuit, et nusquam digrediens, transgressionem suam occulte secum miserebatur. Post non multum temporis aegritudine superatus in lectum decidit, et circa quintum praedictorum septem annorum decessit, et in coenobio sancti Vincentii, quod ipse construxit et innumeris atque amplissimis accumulavit ornamentis, tumulatus est [23 1Kb] . Haec in extrema nostri [Col. 0448D] praesulis aetate acta, ab eo qui in ejus erat assidue obsequiis cognita, confeci, non comparantia ejus superioribus gestis ab illo gloriosissime peractis, quae quia pleniter nota non erant, a nobis praeterita sunt. Verum aliqui quadam miseratione animi mirari solent, quomodo vir talis ac tot virtutibus praedictus ab statu suae auctoritatis tam facile deviare potuisset, ut regi praedicto tam repente sine consilio suorum se subderet. Huic ammirationi responsio nostra hac excusatione facile medebitur. Recenti enim calamitate, atque dolore vehementi quo premebatur [Col. 0449A] ex amicissimi et conjunctissimi viri morte, destitutus et afflictus, et reginae obprobriis stimulatus, simulque regis praedicti assertationibus [24 1Kb] seductus [25 1Kb] , paene obliviscitur [26 1Kb] sui, et animo in diversa distracto, quid ageret incertus erat. Set tamen non deerat ei verissimi scientia et ratio consilii, quibus semper prae omnibus pollebat; quin id in brevi resarciri et ad suam pristinam perducere posset dignitatem, illi diutius si vivere licuisset. Verum dum omnium virorum nostrorum causas sublimium considero, nihil in eis repperio, quod non ejus vitae eligantia superet; et hoc quisque etiam crimen arrogantiae subit, si existimet, se vitae Deoderici cujusque judicio posse comparari. Multi namque non a se ipsis, set ex aliorum beneficiis vel [Col. 0449B] etiam rapinis, locupletes et clari [27 1Kb] effecti; Deodericus vero longe aliter generositate parentum et excellentia majorum, ex innata quoque copia magna praediorum clarissimus habetur. Aliter enim, vires ejus magnitudinis ab ineunte aetate secum crescere et suae gloriam potentiae usque in finem vitae apud se consistere, impossibile esset. Quam frequens et sedulus circa suae salutem animae fuerit, testimonium est oratorium sancti Vincentii, de quo supra dictum est, in insula Mosellae fluminis foras muros Mettis civitatis opere magnifico ab eo constructum, in quod etiam plurimorum corpora sanctorum ex [28 1Kb] longinquis regionibus pio studio advecta congessit. Quicquid etiam facultatis coenobio et congregationi divinis sibi obsequiis insistentibus contulit, papae Romanae [Col. 0449C] sedis, praesente Caesare Ottone secundo, auctoritate sub anathemate stabilivit. Denique de his omnibus papa privilegium conscribi jussit, et praesule rogante dalmaticam et sandalia abbati sancti Vincentii misit, ut semper abbas loci illius, absente episcopo, divinum officium vice sua in sede episcopali in domo sancti Stephani prothomartyris peregisset.

Hoc opusculum ego Alpertus, nec inter servos Dei nominandus, de praesule nostro digessi, tibique, sancte Pater Constantine, ad corrigendum direxi [29 1Kb] , ne aemulus, si quis est qui dormitando sacri vigilantia abhorret studii amplectiturque aegri torporem otii, aliquid in eis ad detrahendum reperiat. Sin [Col. 0450A] autem adhuc post emendationem pertinatiam [30 1Kb] deponere noluerit, sumat sibi solatio tua licentia et meo affectu caninam litteram, ut vel sic inconvenienti sono deditus, ridiculum praebeat legentibus.

2. (An. 984, Oct. 16; 1005, Dec. 14.) »Item Adalbero annis 22.« Verba sancti angeli brevia et obscura solent esse, ut in his indagandis piae mentes delectabiliter exerceantur. Ecce etenim dicit: »Item Adalbero:« quasi diceret, istum superiori [(22) 1Kb] esse similem et nomine et vita, ut qui concordabit nomine, non discrepabit operatione. Dicitur autem, utrosque [(23) 1Kb] episcopos devotissimos in curis pauperum extitisse, et in extruendis et regendis ecclesiis sine defectu perseverasse, unde et nomine et vita merito ab angelo coaequari meruerunt.

[Col. 0450B] 3. (An. 1006, 1047.) Haec littera [(24) 1Kb] illius [(25) 1Kb] nomini, qui in sede nunc substitutus est, minime, ut perspicuum est, congruit; unde et multi opinantur, illum in numero pontificum non computandum, set propter transgressionem populi subpositum, et tamdiu quoad ille venerit qui litteram praenotatam portaverit, episcopatum cessare dicunt. Set nos etiam ad nostram opinionem mittamus manum. Nam existimamus A positam quasi Alter Deodericus, in quo nos quaestio obscura eo angustat, cur non angelus dixerit [31 1Kb] : »Item Deodericus«; sicut de superioribus dixerat. Denique hujus sermonis occulta dum enodare cupimus, occurrit animo, quasi ob duas significationes alterum posuisse, aut ex computatione [Col. 0450C] numeri, qua dicimus [32 1Kb] »unus,« »alter,« »tertius,« aut ex discretione alterius vitae, ut [33 1Kb] nomine aequivocos set vita dissimiles futuros innotesceret. Nemo tamen nostrum vitam illorum discutere poterit, quia solus Deus corda mortalium intuetur, et actus etiam sublimium, qui a nobis aliquando vel adulatione vel amore vel etiam ignorantia venerantur, coram oculis Dei districtioris judicii sententia examinantur. Illius namque nomen Redemptor noster novit, quem omni cura ovibus commissis factis laudabilis conversationis et virtutum exemplis secundum dignitatem apostolicam praesidere cognovit.




[Col. 0451]
DE DIVERSITATE TEMPORUM LIBRI DUO.



INCIPIT PROLOGUS.

[Col. 0451A] Frater Immo [(26) 1Kb] causa amoris ad me venit; tua sancta studia, venerande praesul Burcharde, fidem, sanctitatem et honestatem morum retulit, et quanta auctoritate construeres et regeres ecclesiam tibi a Deo commissam, ostendit. Ejus relationibus, fateor, admodum non solum congaudebam, sed etiam condigna admiratione, gratias Deo toto corde rependens, exultabam. Cumque adhuc de tua bonitate pluriora scire desiderarem, quanta meditatione in sanctis Scripturis, labore jejuniorum et vigiliarum, et in caeteris Christi operibus esses occupatus, exposuit. Denique quanto amplius tui mentionem apud nos egerat [34 1Kb] , tanto gratiorem nobis diem et jocundiorem effecerat. Et quia in tam laudabili vita agnitus es, quamquam et ante plurimis et praestantibus [Col. 0451B] viris referentibus multa praeclara et illustria de te sint audita, secundum dicta Salvatoris nostri unici Filii Dei: »Non potest [35 1Kb] civitas abscondi super montem posita, neque lucerna supra candelabrum missa (Matth. V, 14, 15);« tamen interior tua conversatio apertius manifestata, memoriam tui, sigillo caritatis Christi pectori meo arcius impressam, perpetua conglutinatione, si praesumo confiteri, mihi copulabit. Et si angustia familiaris rei in administrandis obsequiis copiam mihi negabit, tamen piae mentis affectus in Christo tibi semper aderit, fulcitus testimonio Scripturae, dicentis: »Voluntas bona sufficit omnia.« Caeterum nomini tuo istum consecravi libellum de nostrorum dierum hominibus compositum, cui nomen est De diversitate temporum, quia [Col. 0451C] in eo diversa collecta videntur. Non enim pleniter omnia quae de proposita materia scribenda erant [Col. 0452A] collegi, ne verbosior quam debuerim viderer. Et ut propter tuas occupationes sanctissimas fastidium vitarem, brevitati animum in omnibus dedi. At si aemulus quis forte ex adverso emerserit, et livido oculo his inspectis ob invidiam rugam contraxerit, et in hoc me reprehendere temptaverit [36 1Kb] , quod superflue nova et impudenter inpolito sermone ediderim, eo quod sufficiant libri quos studiosi recipiant, nedum etiam istis imperitis scriptis, quasi inutili fasce, onerentur, et ea causa libellum repulerit: is sciat, eum tuae cognitioni solummodo esse missum, ut tuo judicio aut aboleatur, aut legendus servetur. Nam spe gratiae tuae confisus, ab hac intentione mentis meae non facile quisquam retraxerit, quin quicquid sentencia tua probaverit, absque [Col. 0452B] ambiguitate id aliorum etiam examinatione sit stabiliendum. Et si demum haec objicientur et arguar, quod omnibus cognita scripserim, tuo consilio perpendant, me hac responsione uti: nota delectabiliter saepius audiri, ut solet fieri in cantilenis, quod, veteribus ex assiduitate fastiditis, novae frequentius in dies repetitae, delectabilius audiuntur. Inter haec noverit tua dignitas, quod etiam ad evitandam ociositatem et desidiam cordis res istas scribendas susceperim; et quia ad opus Dei sive ad alicujus virtutis profectus idoneus non sum, in hoc saltim opusculo miserum animum ab inani curiositate cohiberem. Quod etiam ideo sine nomine auctoris positum est, ut, si displicet, sicut praedixi superius, reseces, sive fossa facta humo operiri jubeas; si [Col. 0452C] vero placet, adposito nomine causa exercicii feliciter legas.





INCIPIT EPISTOLA DOMNI BURCHARDI EPISCOPI.
[Col. 0451]

[Col. 0451C] BURCHARDUS, sanctae Wormaciensis aecclesiae provisor humillimus, ALPERTO, speciali suo, gratiae integritatem et plurimam salutem.

Literas tuas, quas nomine meo tibi multum incognito [Col. 0452C] misisti, hilariter accepi, quas etiam per dilectionem pariterque tuam peticionem et ipse legi, et coram me legere praecepi; in quibus studii [37 1Kb] , ac voluntatis tuae devotionem satis superque cognovi. [Col. 0453A] Set has quociens revolvi, tociens per singula pene verba commotus, nostris pueris praesentibus super hoc dolui, scilicet quod his temporibus sunt nulli, vel vix paucissimi, qui ad studendum inveniantur idonei, vel quibus voluntas sufficiat studendi, cum et hoc negotio et unusquisque reficeretur, ac labiis animus a variis tumultuantis seculi commissis interim suspenderetur, necnon cata cautione posteritati sequacium laudabile traderetur exemplum. Omnes autem delectamento mundanorum illusi et ad deteriora pronissimi, miseris hujus seculi vanitatibus inserviunt, et tam delectabiles animarum epulas exercere aut quaerere nesciunt ac penitus neglegunt, sicut scriptum est: »Omnes declinaverunt, simul inutiles facti sunt; non est qui faciat bonum, non [Col. 0453B] est usque ad unum (Rom. III, 12).« Igitur studii tui devotio non est inanis apud me, nec videtur vituperanda, set multum laudanda. Nam in dictaminis tui filo, haud segniter tornato, magnas et auctorales causas non titubantibus vestigiis cautissime conservasti. In omni enim expositione auctorali, et [41 1Kb] [Col. 0454A] in quolibet libro, diversas sex causas quaeri convenit atque expediri oportet, sicut in prooemio editionis primae ysagogarum Porphirii Severinus [38 1Kb] , prudentissimus doctor, Fabio exhortante, dicendo instituit: »Primum inquit, docent, quae sit cujusque operis intentio, secundo quae utilitas, tercio qui ordo; quarto si ejus, cujus opus esse dicitur, germanus propriusque [39 1Kb] liber est; quinto quae sit ejus inscriptio; sextum est id dicere, ad quam partem philosophiae cujuscumque libri ducatur intentio.« Haec omnia in libro tuo caute conservasti, set nominis tui inscriptionem non apposuisti. Quoniam autem meo arbitrio hoc judicandum [40 1Kb] reliquisti ideo sic judico necnon et jubeo: Titulum libro apponas, nomen tuum fiducialiter inscribas, et unicuique [Col. 0454B] legere volenti liber pateat, ac stabilis inconvulsusque meo judicio permaneat. Si quis vero, invidia stimulante, detractionis murmure nos nostraque vituperet, huic respondeo, et confusum his verbis obmutescere facio:

Invidus es nostris, quoniam tu talia nescis.


[Col. 0453] EXPLICIT EPISTOLA DOMNI BURCHARDI WORMACIENSIS EPISCOPI.



INCIPIT ALPERTUS DE DIVERSITATE TEMPORUM.



LIBER I [42 1Kb] .

[Col. 0453C] 1 [43 1Kb] . Apud Germanos qui circa Rhenum incolunt duo ditissimi, Wicmannus [(27) 1Kb] et Baldericus, summis opibus inter se de potentatu contendebant. Set Wicmannus gratia et amicicia regis multorumque Germanorum nitebatur; alter Coloniensis sacerdotis itemque Gerhardi Mosellensis, potentis viri, auxilia sibi concibat. His rebus confirmati [44 1Kb] , contumeliosum existimabant, nec alter alteri in ullo [45 1Kb] negotio cederet. Interdum etiam pace inter eos facta, dolo pocius, quam ut ullius verae amiciciae fidem servarent, studebant. Set Baldericus ditissimi et longe nobilissimi Wicmanni [(28) 1Kb] , cujus majores magnam partem Germaniae, et maxime circa littora oceani imperia tenebant, filiam duxit uxorem; Wicmannus vero aliquos annos post praefecti Godefridi [(29) 1Kb] , [Col. 0453D] avunculi Balderici, filiam in matrimonium sumpserat. His rebus et hic in Gallia, et ille in Germania, praedia et aedificia multa ex dotis jure sibi adquisierant.




2. De castello Adelae [46 1Kb] incenso, et ejusdem moribus.

Erat antea tempus, cum Baldericus suae uxoris [Col. 0454C] ullam spem pociundi ne quidem existimaret, propterea quod habebat [(30) 1Kb] sororem nomine Liutgardam, abbatissam Eltnensis montis [(31) 1Kb] , qua nolente, nullam contumeliam suo generi degeneri conubio inferre audebat. Videbatur enim ille secundum quorumdam opinionem, quamvis loco nobilitatus [47 1Kb] , genere tamen . . . [48 1Kb] ; is etiam et quidam Godizo, Richizonis filius, vir magnarum opum, qui inter se in illo spacio temporis societatem et fidem firmaverant, in clientelam Liutgardae se devoverant, ejusque obsequiis et inperiis obtemperarant. Erat enim Godizo consanguineus harum sororum, et primum ad amiciciam alterius se addicavit, eique studium suum et auxilium praestiterat. Set cum animi ejus levitatem et mores faciles animadverteret ab ejus familiaritate [Col. 0454D] se removit, et ad domnae Luitgardae clientelam se contulit. Qui post hinc biennium, ob plerasque injurias quas Adela sorori domnae Liutgardae inrogabat, adjuncto sibi Balderico, castellum illius subito inrumpens, praeda et incendio consumpsit. Ipsa vero, comperto eorum adventu, paulo ante mediam [Col. 0455A] noctem cum paucis profugit. Set praeterea res ista vehementer est admiranda, has sorores [49 1Kb] , parentibus clarissimis ortas, tam diversas a se esse potuisse, ut quot reprehensiones in una notarentur, tot in altera virtutes praedicarentur, nisi hoc cogitationibus nostris opponamus, mirum non fuisse, eo quod et primus parens noster itidem dissimiles filios genuerit, quorum alter, crudelissimus parricida, alterum mitissimum invidia occidit. Nostro vero silentio illa praetermittenda sunt, quae de Adela dicebantur, quod erat clamosa in voce, lasciva in verbis, veste composita, animo dissoluta, et quod instabilitatem mentis nutibus oculorum praeferebat. Nos vero scimus, eam ad opera multa esse solertem, magno ingenio, et numerosas cubicularias ad varietatem [Col. 0455B] textrilium rerum instructas habere, et in preciosis vestibus conficiendis pene omnes nostrarum regionum mulieres superare [(32) 1Kb] ; haec sola humanitas in ea nota est.



3. De moribus Liutgardae.

At vero Liutgardis longe dissimilis huic. Nam moribus honestis erat celeberrima, virtutibus omnibus ultra quam credi potest praeclarissima, hospitalitate ita adsueta, ut in adventu hospitum maxime delectaretur, itidemque si quando abessent, quod tamen raro contigit, quandam quasi moesticiam in vultu praeferebat. Prudentiam in ea laudari non est necesse, cum non solum ex palatio ad eam, set etiam ex longinquis regionibus magnus numerus hominum ad suarum rerum capiendum consilium [Col. 0455C] confluxisset. Erat enim in ea cum summa scientia, tum verissima facultas suorum consiliorum expediendorum. Omnibus affabilis, omnibus extitit benigna, multa etiam dando maximam gloriam adepta est; unde et contigit, ut omnes eam maximo honore celebrarent. Pauperes eam quasi matrem etiam ex peregrinis locis sine intervallo frequentabant, quorum neminem sine solatio a se abire permisit. Mira res, ut fragilitas feminei sexus tantis vexationibus ne quidem ad horam gravaretur, set potius, quod est mirabilius, ut dixi, delectaretur. Unde frequenter inter nos collocuti [50 1Kb] , dum in ejus gloria aestimaremus tantam humilitatem, fateor nos jam tunc divinasse, id quod verum erat, illa [51 1Kb] extincta nullam in his regionibus sui consimilem tam illustri [Col. 0455D] vita esse futuram. Patrimonium quoque omne, quod sibi hereditatis parte [52 1Kb] successerat, ecclesiae cui ipsa praeerat contulit. Id soror [53 1Kb] ejus factum graviter ferens, traditionem illam saepius rescindere moliebatur. Set cum id efficere non posset, in vitae [Col. 0456A] illius necem cogitabat, et consilio cum quibusdam pestiferis inito, illam veneno, ut fertur, extinxerunt. Nos eam rem, pro magnitudine sceleris parum nobis compertam, existimationi vulgi ruminandum relinquimus. Set illi qui venenum confecerant, capti [54 1Kb] atque oculis dampnati sunt. Post mortem ejus cum omnes ubique orbitatem [55 1Kb] tantae mulieris cum luctu et planctu deplorarent, soror illius locum furibunda invadit, et omne patrimonium, quod soror pia intentione ecclesiae contulit, ad suam potestatem retorsit [56 1Kb] . Set non multo post ex praecepto Ottonis tertii [57 1Kb] imperatoris cum dedecore expulsa, his adversitatibus praevideri cogitabat; et consilio cum suis accepto, cum post virum priorem sine occultatione turpiter vixisset et cupienti [Col. 0456B] sui copiam non negasset, postquam vidua lasciva [58 1Kb] secundum dictum sancti apostoli (I Tim. V, XI) diu luxuriata fuisset, illum de quo supra diximus Baltericum duxit maritum, cum vivente sorore neuter copulam alterius ne mente quidem concipere auderet. Nec multo post, instigante illa, cum armata manu montem Eltnae [59 1Kb] subito occupat. Cum opidani repentino metu perculsi fuga salutem quaererent, in monasterio se abdiderunt. Expugnatoque monasterio, et jaculis altaribus trajectis, unum, quem sibi inimicum existimari voluit, captivum duxit. Set cum id regi compertum foret, graviterque factum hoc ferret, delictum Balterici deprecatorum auxilio pecunia expiatum est. Rex vero altiori consilio in posterum loci illius stabilitatem praevidere [Col. 0456C] volens, Noviomago [60 1Kb] concilio indicto (an. 997, Mai. 18), cum undique frequentissimi illuc convenirent, tractandum de praedicto loco statuit. Aderat cum sua conjuge Baltericus, eo quod sententiae senatorum processerant, ut ille convictus secundum legem in perpetuum ab illius expostulatione ecclesiae se eximeret, sicque karta et privilegio loci stabilitatem firmaverunt [(33) 1Kb] .



4. De obitu Ottonis et dolis Baldrici.

Post haec vero imperator tercius Otto, bonae indolis adolescens, in Italia moritur, corpusque ejus ad Aquasgrani effertur, et ibi cum regio honore sepelitur (an. 1002). Post cujus mortem Baltericus rupit fidem, et hostili manu adgressus ad montem [Col. 0456D] Eltnae, vallum qui ecclesiam ad instar castelli ambiebat scidit, familiamque omnem sibi servire coegit.



5. De Heinrico [61 1Kb] rege.

Ubi vero Heinricus summa rerum potitus est, [Col. 0457A] iterum locum illum in priorem statum reduxit. Multa praeclara de hoc viro nobis scribenda sufficiunt: quam facile, gratia Dei donante, [62 1Kb] ad apicem [63 1Kb] regni pervenerit, qualiter illustres viros et summae potentiae, bella adversum se concitantes, celeri victoria in deditionem venire coegerit, qualiter reges in [64 1Kb] interioribus Germaniae partibus, qui sunt Winidi vocati, suae dicioni tributarios effecerit, et Mettim in Belgis diu contra se male cogitantem, et compluribus annis obsessam, pene ad internitionem [65 1Kb] vastaverit (an. 1012?), et tandem multis incommodis illatis sibi subegerit; set quia domnus Adelboldus Trajectensis episcopus haec omnia pleniter in uno volumine luculento sermone comprehendit, a nobis pars quae aliquando nostris scriptis [Col. 0457B] necessario occurrit praetereunda visa est, ne historia tantis et tam venustis documentis edita a nobis tanquam ab insipientis latratu obfuscaretur.



6. De viso comete, et fame, et mortalitate.

Post hinc triennium quam rex in solium regni sublimatus est, commetes horribili specie flammas hac illacque jactans, in australi parte coeli visus est. Sequenti anno fames et mortalitas gravissima per totum orbem factae sunt (an. 1005), ita ut in multis locis prae multitudine mortuorum et taedio sepelientium vivi adhuc spiritum trahentes, vi qua poterant renitentes [66 1Kb] , cum mortuis obruerentur.



7. De Wecelino apostata.

Istis etiam diebus, videlicet Heinrici regis qui postea benedictione apostolica imperator effectus [Col. 0457C] est, quidam Wecelinus, qui fuerat Cuonradi ducis clericus, illusione diabolica seductus, errori Judeorum consensit. Hoc audiens rex, nimia, ut justum fuit, conturbatione commotus est, atque illius jussione unus discipulorum suorum nomine Heinricus, aequivocus regis, praedictum apostatam veracissimis sacrae Scripturae testimoniis, ut ejus epistola affirmat, falsa verba in Christum ejusque sanctos dixisse devicit; et quia haec longiusculo sermone protracta sunt, in fine istius libelli ea ponere decrevimus (lib. II, cap. 22, 23).



8. De adventu Nordmannorum [67 1Kb] .

Wicmannus, sortita conjuge, ut supra diximus, praefecti filia, sibi in omnibus obtemperare fidemque illi et amicitiam [68 1Kb] servare constituit, et frequenter [Col. 0457D] alter ab altero adscitus [69 1Kb] convivio, communem sibi causam fecerant. Cumque jam senio confectus et aegritudine ita deprehensus esset praefectus [70 1Kb] , ut vix pedibus incederet, pyratae ex diversis insulis [71 1Kb] oceani cum magna multitudine navium emersi, per flumen [Col. 0458A] Meriwido [72 1Kb] [(34) 1Kb] magna celeritate vecti, usque ad portum Tylae [(35) 1Kb] pervenerunt (an. 1006). Populus vero qui circa littora Wal fluminis habitaverunt, comperto tantae multitudinis adventu, spem omnem salutis in fuga ponentes, sua pene omnia praeter pecuniam, quia mercatores erant, alienissimis reliquerunt. Praefectus vero prudens consilio, veritus ne agri hominibus destituti hostibus facilior pateret ingressus, vi qua poterat ascenso equo, fugientem vix retinuit populum. Hostes usque Tylae venientes, vela deposuerunt, et portum nullo resistente ingressi, copiam victus magnam repererunt. Qua celeriter exportata, vicum incendio vastaverunt. Monasterium quoque sanctae Walburgae irrumpentes [73 1Kb] , vestesque sanctas a quodam comite Waltgero, constructore [Col. 0458B] ipsius loci, et sua conjuge Deo digna [74 1Kb] Alberada ibidem collocatas auferentes, et altare spoliato [75 1Kb] , et praeterea quam plurimis rebus ecclesiasticis exportatis, ecclesiam quidem incolomem relinquentes, ad classem se recipiunt; statimque nunciis a praefecto in omnes partes dimissis, postero die summo mane maxima multitudo convenit. Et quia praefectus exercitui praeesse non poterat, Balterico, de quo supra diximus, itemque Unruocho [76 1Kb] comiti, strenuo viro, qui in exercitu tercii Ottonis imperatoris Italia in re militari opinatissimus habebatur, bellum committitur. Nostris visis et celeri eorum adventu hostes perterriti, naves quam citius solventes recedebant, adeo ut similis fugae recessus videretur. Nostri insequentes, et ex utraque parte [Col. 0458C] fluminis levibus praeliis factis, et utrimque [77 1Kb] paucis aut [78 1Kb] vulneratis aut occisis, ne cupiditate praedae a ripa longius hostes vagarentur, prohibebant. Vicis vero juxta littus [79 1Kb] quos adire poterant exustis, nona hora diei omnes de navibus desilierunt, aciem confertissimam [80 1Kb] instruxerunt, nostris [81 1Kb] potestatem pugnandi praebuerunt. At nostri loco se continuerunt, et quia plurimi ex agris coacti convenerant, cum his ad usum belli imperitis et superioris anni propter sterilitatem inopia familiaris rei vexatis, praelium committere non audebant. Ubi barbari neminem ad pugnam procedere conspicerent, satis ad ostentationem suae audatiae factum existimantes, ad naves se recipiunt, et nullo prohibente regressi sunt.



9. De secundo adventu Nordmannorum.
[Col. 0458D]

Sequenti anno (1007) iterum quidam pyratarum cum nonaginta longis navibus per flumen Laicam [(36) 1Kb] veniebant. Nostri, extimplo coacta magna multitudine equitum et peditum et [82 1Kb] paucarum navium, per [Col. 0459A] ripam instructi armis adventum hostium expectabant. At primi barbarorum visa tanta multitudine perturbantur, et in medio fluminis alveo anchoris naves statuentes, reliquos expectare disponunt. Postquam in unum conveniebant, et sententiis inter eos conlatis, invitis nostris transire diffidebant, legatos ad eos miserant, ut ipsos per fines eorum transportari paterentur; sibi esse in animo sine injuria et maleficio ire velle, et ut id eorum pace et licentia liceret precari. Et impetrato [83 1Kb] , eo die pace lusi sunt. Sequenti die cum classem movissent, jamque primi Hrenum essent ingressi, nostri cum paucis navibus, clamore magno novissimos adhorti, bello lacessere [84 1Kb] coeperunt. Quo clamore ab aliis audito, celeriter accurrunt, et armatis circa littus dispositis, [Col. 0459B] nostros ne adpropinquare auderent perterrent. Intermisso noctis spacio et omnibus nostris flumen transportatis, et [85 1Kb] diluculo ad nostros qui in navibus erant falsa fama pervenisset [86 1Kb] , equites cum hostibus magno certamine conflixisse jamque quasdam naves direptas esse, nihil reliqui ad celeritatem sibi fecerunt. Tumultu et clamore omnia complentes, nullo duce, nullo certo ordine, ut quique sibi celeriores videbantur, hostibus appropinquabant. Quibus visis, in unum hostes conglobati occurrerunt. At nostri qui in navibus erant, ut viderunt Nordmannos integris viribus occurrisse, relictis navibus, praecipites se fugae dederunt. Quos hostes consectati, tot in ea fuga peremerunt quot cursu consequi potuerunt.



10. De portu Trajectensi incenso.
[Col. 0459C]

Trajectenses [87 1Kb] de adventu barbarorum cerciores facti, ne hostibus commodi aut usui ad obsidionem castelli foret, portum omnem ipsi incenderunt. Portu exusto, conquesti sunt barbari cur tantum incommodum esset admissum, se nullum malum adversus locum moliri, praesertim cum Ausfridus tantae sanctitatis vir eidem praeesset episcopus. Religionis tamen causa ut in castellum intromitterentur orabant; ecclesias oblationibus suis venerari se velle dicebant. Quibus oppidani, assumpto vultu et constantia, respondent se aditum armatis praebere non posse. Et quamvis [88 1Kb] facillima expugnatio esset, tamen cognoscentes, sanctum locum et tantum sacerdotem suis fortunis alias obsistere posse, [Col. 0459D] nullam laesionem civitati inferentes abierunt. Quis hoc meritis sancti episcopi non adscribat, oppidanos contra spem metu liberatos, et periculum evasisse, et locum illum inviolatum permansisse? Quia vir [Col. 0460A] iste sanctus scriptis nostris intervenit, libet pauca de vita ejus huic operi nostro inserere.



11. De beato Ansfrido comite.

Erat [89 1Kb] igitur Ansfridus in Bratuspantium finibus [(37) 1Kb] comes summae justiciae, ut neque muneribus neque donis [90 1Kb] a rectitudinis calle reflecti posset. Frequenter in conciliis et conventibus sententiae ab eo inprimis exquisitae, ab ore ejus omnes erant pendentes, et quae ipse legum decreta statuit, his nulli contradicere fas fuit. Sermo ejus ita mediocritate et discretione temperatus, ut non comici nostri dictum (TER. Andr. I, I, 34): Ne quid nimis, supergrederetur. Sed et hoc adnectendum, quia ex moderatione suorum verborum facile compositio et honestas ejus occulti cordis ab audientibus intellegi [Col. 0460B] potuit. Quicquid vero [91 1Kb] in jugi et cotidiana confabulatione loquebatur, hoc divinarum Scripturarum exemplis blande leniterque condiebat; et si quando contigit ut a secularibus negotiis quietus esse poterat, aut justa judicia [92 1Kb] tractabat, aut lectioni tanto studio insistebat, ut a quibusdam insipientibus monachicam vitam illum agere derideretur. Quod ideo minus sit mirum necesse est, quia quanto avidiori meditatione sancti divinis operibus invigilant, tanto amplius viliores mundo fiunt, et ut patientia eorum probetur, a pravis hominibus ex permissione Dei plerumque dehonestantur, teste notario Spiritus sancti, dicente: Obprobrium insipienti dedisti me (Psal. XXXVIII, 9). Summi etiam et illustres viri, dum in jure dicendo gravius [93 1Kb] quid disceptandum [Col. 0460C] erat, et ut solet fieri diversi diversa sentirent, et variari sententiae viderentur, ad eum gratia discendi et interrogandi recurrebant [94 1Kb] . Imperialibus quoque secretis saepissime intererat, et quociens de majoribus rebus tractandum erat, tanta auctoritate et dignitate [95 1Kb] habebatur, ut sine ipsius consilio raro aliquid statueretur. Hoc sibi in omni aetate decretum, hoc sibi propositum, non sicut quosdam [96 1Kb] nostri temporis, quos plerumque aut misericordia aut invidia a [97 1Kb] judicio labi conspicimus, de juris et legis veritate nihil diminuerat [98 1Kb] . Ob haec [99 1Kb] ab rege frequenter adscitus, et carus prae caeteris habitus, ejus oratione et pravos [100 1Kb] cohercebat et rem publicam [101 1Kb] cum pace gubernabat. Praedonibus, quibus regio Bratuspantium [102 1Kb] maxime alebatur, infestissimus [Col. 0460D] erat, et crebris occursionibus eorum conata [103 1Kb] impediebat. Principem quoque eorum, desperatum hominem, cujus nomen ne [104 1Kb] dici quidem opus est, sanguine civium [105 1Kb] et praeda adultum, frequenti [Col. 0461A] fuga se vix eripientem, vehementer premebat; cum ille aut [106 1Kb] saltibus aut paludibus densissimis arboribus consitis, praesens periculum evadere cupiens, sese occultaret. Multi praeterea triumphi, multa bella feliciter gesta non ad perniciem civium, set ad reprimendam audaciam improborum. Haec quidem laicus gerebat.



12. Quomodo Ansfridus comes episcopus efficitur.

Cum [(38) 1Kb] vero Baltuvinus [107 1Kb] sacerdos Trajectensis vita decederet (an. 995), nunciusque in castra venisset, rex Ansfridum seorsum manu ducens, sacerdotium illud ei offerre coepit. Cumque ille reniteretur, jamque se senem, in militaribus armis omni tempore vitae suae versatum, clericatus officia suscipere omnino absurdum videri contenderet, et rex [Col. 0461B] vehementer instans, vi ad suscipiendum compelleret, perspiciens [108 1Kb] quia regi resistere non posset, ut cum suis rem deliberaret, exposcit. Qua re impetrata et ab suis oratione accepta, quae rex imperaret se facturum pollicetur. Et accepto gladio quo erat accinctus, super altare sanctae Mariae posuit, dicens: Hactenus hoc [109 1Kb] honorem terrenum obtinui, et hostes pauperum Christi et viduarum expuli; nunc deinceps huic dominae meae sanctae Mariae, qua [110 1Kb] virtute honorem et salutem animae [111 1Kb] optineam, commendo. Hoc cum diceret, omnium obortis lacrimis, applausu [112 1Kb] omnium qui aderant dignis ejus meritis tribuitur infula pontificalis. Versiculos quidam e nostris de his rebus cecinit, quos etiam huic opusculo intexere [113 1Kb] libuit, ut et [114 1Kb] alium in nostra narratione [Col. 0461C] testem haberemus.



13. Versus de eadem re.


O bona Trajectum, mater praeelecta locorum,
Nunc retines dominum generali laude potitum [115 1Kb] .
Ansfrid pro meritis decus [116 1Kb] est tibi pontificalis,
Est et praelectus Domino confessor et almus;
Qui prius in bello firmabat regna popello,
Ecclesiae custos nunc est sanctusque sacerdos.
Vertitur in melius sic sic certaminis usus:
Quondam bellator, nunc autem pacis amator;
Tunc pars bellorum, nunc autem dux animarum;
Quondam pugnabat, populi nunc corda gubernat;
Militis officium precis obmutavit in usum.
Veste sacerdotis nunc prorsus liber ab armis,
Accepit calicem manibus liquitque mucronem.
Deposuit parmam, coepitque [117 1Kb] levare [118 1Kb] patenam;
Sprevit vexillam [119 1Kb] , voluit quia psallere missam;
Nunc missam cantat precibusque fideliter instat.
Ista sub exemplo Petri facit indubitando,
Qui primus cecinit missam barbamque totondit.
[Col. 0461D] Quae vult ut veniant Deus, omnia protinus adstant [120 1Kb] ;
De cane fecit ovem Deus hic, ut fecerat olim,
Ad se cum Paulum rapuit de sorte luporum,
Quem post Ecclesiae doctorem jusserat esse.
Nunc est albatus [121 1Kb] , cum stemate glorificatus,
Atque stolam portat, virtutis et arma ministrat,
[Col. 0462A] Qui prius in multis valuit per bella periclis.
Gloria pastoris sonat in sermone suavis!



14. De caecitate et monachica vita et elemosina Ansfridi.

Sumpto episcopatu, aliquandiu canonicis vestibus utebatur, non quidem elationis causa, set ne dedignationis suspicione a caeterorum moribus sacerdotum videretur [122 1Kb] dissentire. Set quia pius Dominus jam illum ad suam servitutem advocavit jamque illi curam Ecclesiae commisit, adhuc [123 1Kb] plenius sua consueta pietate sibi adjungere disposuit. Nam quamvis impossibile sit vitam ullius [124 1Kb] sancti sine peccatis transire, cum [125 1Kb] tamen illa, quae fragilitate carnis incaute contracta sunt, largissima Dei [126 1Kb] misericordia in hoc seculo aliqua molestia corporali soleant purgari, attestante Scriptura, quae dicit: Flagellat [Col. 0462B] Deus omnem filium quem recipit (Hebr. XII, 6), Ansfridus lumen harum tenebrarum amisit, taliter quodammodo manente integritate oculorum, ut nihil minus quam aspicienti [127 1Kb] videns videretur. Defectum quidem visus [128 1Kb] sustinuit, set deformitas faciem viri nulla dehonestavit. Hoc ex benignitate Salvatoris nostri credo actum esse, ut extincto oculorum desiderio et exclusa occasione peccandi, et vultus dignitatem episcopi servaret, et ulterius non haberet unde concupisceret. Neque hoc incommodo accepto umquam superatus aut animo dejectus est; set eodem vultu, eadem hilaritate, eadem jocunditate, cum summa patientia permanserat. Igitur [129 1Kb] respectu Dei in se propensius rediens, salutifera cogitatio sibi incidit, flores hujus mundi sordes apud [Col. 0462C] Deum videri, et ea quae multo sumptu ad ornatum putrescendae carnis captarentur, non solum ad [130 1Kb] detrimentum set etiam [131 1Kb] ad perpetuam ruinam animae pertinere; vestem delicatiorem deposuit, indumenta, ne dicam [132 1Kb] vilia, set potius angelica, ad institutionem sancti Benedicti sumpsit. Est collis [133 1Kb] [(39) 1Kb] sex milibus a Trajecto distans, undique circumcisus [134 1Kb] , una ex parte flumen limosum, reliquum spacium perpetua palus eademque latissima ambiendo omnem aditum [135 1Kb] excludit. Huc adacta navicula, trans flumen illud se ferri jubet, et quia orationis causa tumultus hominum vitare cupiebat, verticem collis, succisis arboribus et fructicibus, in planitiem deduxit, inprimis oratorium, dein sibi cellam, post aliis constructis et claustro effecto, conventiculam [Col. 0462D] [136 1Kb] monachorum ibidem collocavit, et abbatem [137 1Kb] praefecit [(40) 1Kb] . Huc se post colloquia regis, post synodum, post diversos conventus recipere solebat; hic miseram curam secularis negocii a se [Col. 0463A] removit, viribus totis laudibus Dei et obsequiis institit, orationibus, vigiliis, elemosinis ita intentus, ut nemo nostra aetate sibi possit adsimilari. Unam ex ejus innumeris liberalitatem in pauperes Christi exhibitam referemus. In ipsa cella quam diximus positus, consueto [138 1Kb] opere Dei expleto, post terciam vigiliam, unum ex suis ministris ad se vocat, quid fieri velit ostendit, et ut nemo id cognoscat summo pere interdicit. Sumit situlam, immittit vectem, seque simul portando ministrum ad regendos gressus suos usque ad flumen praecedere jubet. Aqua hausta redit [139 1Kb] , igne calefacit, dolium ipse infudit, leprosum, cujus corpus miserabilis sanies totum obduxerat, pannis exutum in balneum deposuit, putrescentia membra manibus perlustrans diligentissime [140 1Kb] lavit, lotum in lectulum [141 1Kb] ipsius collocavit, [Col. 0463B] et vestibus novis vestitum antelucanum sub testatione ne quis id sciret abeunti [142_43 1Kb] praecepit. Hic si quaeras cur iste tantus vir, tot virtutibus praeditus, Spiritus sancti gratia inroratus, leproso illi solacium curationis non inpenderit, facili has cogitationes obvius hac responsione excipiam.



15. Cur Ansfridus infirmos non curaret.

Legimus namque (I Cor. XIV, 22) quod signa infidelibus, non fidelibus, data sint [144 1Kb] , ut in initio nascentis Ecclesiae corda gentilium, longissima [145 1Kb] consuetudine idolorum indurata, visis tot prodigiis ad credendum [146 1Kb] emollirentur. Quis enim tunc temporis, mundo in florentissimis rebus posito, praedicanti aliam vitam crederet, nisi ea exiberentur quae [Col. 0463C] antea nec [147 1Kb] visa nec audita fuerant? Et quae necessitas fuit, istis novissimis [148 1Kb] temporibus Ecclesiam Dei signis illustrari, cum nullus sit locus quovis gentium, non mons, non vallis, non silva infinita, non palus inmensa, non insula ab orbe terrae remota [149 1Kb] , quae non sint [150 1Kb] Domini nostri Jesu Christi confessione repleta [151 1Kb] ? Vir Dei namque inanibus favoribus hominum extolli noluit, qui semper intra conscientiam quod boni egit soli Deo cognoscendum contegere studuit [152 1Kb] . Et fortasse leproso illi infirmitas utilis fuit, ut quae humana fragilitate illicite commisit, ad haec iteranda illum debilitas [153 1Kb] corporis impediret. Neque ulli de istius viri sanctitate dubitandum est, quem demones etiam confitebantur. Audivi quendam energuminum inter diversorum [Col. 0463D] criminum confessionem haec etiam adjecisse, se frequenter sancto illi episcopo sine causa detraxisse, multa inhonesta de eo dixisse, cum illum sancta religio implicatum teneret; se autem nihil rei adversus eum habere, nisi solam invidiam ipsius [Col. 0464A] maliciae exercendae. Qui tamen miser paucis diebus post, caeteris dormientibus, suspendio mortem sibi conscivit. Haec breviter perstrinxi, ne quis in corde suo existimet, propter defectionem probatae vitae servo suo Dominum nostrum Jesum Christum virtutem signorum concedere noluisse, qui multo majora et longe his feliciora, id est vitam aeternam in coelesti regno, concessit.



16. De obitu Ansfridi episcopi.

Igitur cum illi virium imbecillitas adcresceret et languore corpus ad occasum vergere intellegeret, ad supradictum collem transferri jubet. Cumque illic aliquanto tempore vi aegritudinis premeretur, Redemtori nostro, cui servivit, spiritum reddidit (an. 1010). Aderat in exequiis ejus filia ipsius venerabilis, [Col. 0464B] abbatissa Tornensis [(41) 1Kb] monasterii, consanguineusque ejus, de quo supra diximus (cap. 8), Unruoch comes, corpusculumque in oratorio positum, a fratribus solitis frequentabatur officiis, futurum ut postero die in ipsa ecclesia, ut ipsi animo firmaverant, tumularetur. Interim Trajectenses quam frequentissimi convenerant, corpus examine [154 1Kb] Trajectum deferendum auferre moliebantur. Ad haec peragenda, Deum adjutorem, in ecclesia justa feretrum prostrati, totis gemitibus precabantur. Tum subito ex uno latere collis officina quaedam sive casu seu jussu Dei igne correpta est, omnibusque ad restinguendum ignem concurrentibus et omnino in ea re occupatis, feretrum Trajectenses in quo corpus viri Dei positum est leviter levantes, ad flumen usque progrediebantur, [Col. 0464C] et positum in naviculam flumen transire coeperunt. Et quia navicula paucos capere poterat, caeteri quamdiu vadum [155 1Kb] permiserat, deinde natatu, sequebantur. At hi qui ad submovendum ignem concurrerant, cum non prius consilium eorum animadverterent, quamvis brevissimum spacium interesset quam illi naviculam ad aliud litus subducerent, sumptis armis eorum conata advertere parabant. Ibi abbatissa, de qua praefati sumus, passis manibus soloque prostrata, ne recedentes insequerentur, vix precibus obtinuit. Quis etiam hoc meritis beati viri non adscribat, armatos furenti animo facillime sedatos, et rusticam multitudinem in flumine transeundo impeditam et periculum et necem evasisse? Sicque isti et illi cum summa tranquillitate invicem conjuncti, [Col. 0464D] cum psalmis et ymnis levissimum onus Hrenum usque deportantes, in navim ad hoc ibi paratam constituerunt, et Trajectum pervenerunt. Cumque in litus exponeretur, concursu populi magnis oblationibus honorabatur, et sequenti die in ecclesia [Col. 0465A] sancti Martini, ubi ipse sedem episcopalem habebat, religiose sepelitur. Haec de beato viro quae dicerem habui, non ut pleniter de illo omnia quae digne commendanda memoriae fuerant colligerem, set ut istud opusculum materia ejus vitae, quamvis insipienter edita, quasi sol illustraret.



17. De obtrectatoribus Ansfridi episcopi.

Set libet adhuc percontari ubinam nunc sunt qui vitam Ansfridi venenatis linguis carpere solebant, qui fame se ipsum afflixisse, impie calumpniabantur, et nec umquam ejus aridum corpus in tanta sui episcopatus opulentia vel modico cybo refectum esse, pestiferis invectionibus [156 1Kb] dicebant? O profanos sola ventris plenitudine gloriantes! O neminem illorum [Col. 0465B] in tali studio vitae occupatum [157 1Kb] inveniri posse! O steriles omnis pietatis, qui nullius in se virtutis conscii, sanctis hominibus invident quod ipsi assequi nequeunt! Vere fateor illum jejunio, non fame, sicut obtrectatores sui per officinas oblatrant, saepius laborasse, ipsumque totis animis ad Deum conversum pestiferos syrenarum sibilos surda aure transisse. Set cum plures ex his obtrectatoribus videmus divino judicio domo expulsos, praedia, vicos, aedificia cultore destituto amisisse, jamque diu per aliena limina mendicasse, sive furto seu latrocinio sibi victum turpiter adquisisse cognovimus.



18. Item de quodam obtrectatore.

Audivi fidelem nostrum referentem, quendam ex his miseris, cum in tabernis vino aestuans derisisset [Col. 0465C] sanctum hominem, ad hanc etiam miserabilem vocem erupisse, animam hominis nihil esse et in ultimo flatu in auras penitus evanescere. Et quia in noticia Deum habere noluit, insuper etiam servos Dei obscenis verbis impetere non timuit, tradidit eum Deus in reprobum sensum, ut faceret et loqueretur ea quae non convenirent. Unde et contigit ut illius potestati traderetur cujus ista instinctu agebat. Nam aliquo spatio sibi ad poenitentiam post dato, nec tamen resipisceret, die quadam sicut semper [Col. 0466A] cum gulae deserviret, jam sub solis occasum domum reversus quasi redivivam esuriem sedaturus, usque in multam noctem convivium protraxit [158 1Kb] , tandemque optato cybo onustus in lectulum se collocavit, et somnum subitae morti sociavit. Qui ad sepeliendum ejicitur, et in magno sepulchro intruditur, set ventrem admodum porrectum cum lapis superior superpositus compressu suo stringeret, per labra sepulcri in giro adeps pinguissimus, integra tamen cute, proh pudor! diffusus est. Nimirum si adesses, foetorem ferre non valens, nares veste obclusisses. Set quorsum ista tam multa de illo, cujus memoria praetereunda potius est quam commemoranda? Quia profecto vides, miserum illum fuisse hominem, qui nec in ultima sua aetate linguam ab [Col. 0466B] obtrectatione sancti viri compescere voluit. Cujus etiam gloriam in fine mundi conspecturus, dicet: Hic est, quem aliquando habui in derisu et in similitudine improperii. Ego insensatus vitam ejus aestimabam insaniam et finem ejus sine honore. Ecce quomodo computatus est inter filios Dei et inter sanctos sors illius est. Audiant ista, qui soli carnali cupiditati inserviunt et consimili invidia virum Dei insequebantur, et, utrorumque fine conspecto, quem pocius imitari debeant, exemplum accipiant; et meminerint [159 1Kb] , alterum non ita magnis opibus locupletem, set cotidie per domos discurrentem, nunc minis, nunc misera subsannatione alvum implentem, et tandem veluti pecus saginato cadavere salutem suam seculo spemque sepulcro dedisse; item [Col. 0466C] alterum, cum illi omnis boni copia suppeteret et sibi pene omnia ad usus pauperum subtraheret, fructuosum laborem gratia Dei largiente ad calcem usque perduxisse. Cui, quamdiu vixit, vivere Christus erat, et mori lucrum. Nos vero in nostrae narrationis itinere amoena prata conspicati, non inutiliter a via divertimus, et per loca pulcherrima oculos circumferentes, aliquantulum demorati sumus, et necdum odore dulcissimorum florum saciati, saepius respectantes, coeptum iter perficere conabimur.


[Col. 0465] EXPLICIT LIBER I.



INCIPIT II.



1. De simultate Baldrici et Wicmanni [160 1Kb] .
[Col. 0465D]

Postquam praefecti Godefridi et item Wigmanni [161 1Kb] res in amicitiae [162 1Kb] foedus convenerant, eamque rem utrisque in posterum satis sibi praesidii futuram existimarent, praefectus moritur, filioque suo propter probitatem patris, et summam consilii diligentiam qua semper viguit, praefectura traditur. Set quia [163 1Kb] iners et nullius consilii nulliusque paene valitudinis erat, amicitiae tamen conventionem, quam patri Wicmannus [164 1Kb] devoverat, consulto ipsi conservare [Col. 0466D] constituit, sperans, si eum sibi adjunctum [165 1Kb] haberet, facile se suorum omnium dominari posse. Ex eo tempore inter ipsum et Baldricum simultates [166 1Kb] nascebantur (an. 1011). Et cum neuter alterum sibi superiorem esse pateretur, conventu tamen saepius inter se facto, suspecta amicitia [167 1Kb] utebantur. Set res illa conatui Wicmanni obstabat, quod eandem copiam agrorum in Gallia quam Baldricus non habuerat, quamvis et ipse latos fines in Germania teneret, et nihil quam quod cum uxore acceperat [Col. 0467A] cis Hrenum [(42) 1Kb] haberet; quod tamen alterius copiis aequari non poterat. Unde quibusdam Cisrenanis familiaritate ad se vinctis, eis quid sui sit consilii proponit [(43) 1Kb] .



2. De castello Wicmanni [168 1Kb] a Baldrico expugnato, et de Munna [169 1Kb] munita.

Est stagnum palustrae a Mosa flumine ducentis passibus distans, infra quod erat collis exiguus, difficilis aditu---nam nisi navi propter altitudinem stagni et impeditionem paludis nequaquam adiri poterat---, studenti novis rebus castellum efficiendum promittebat. Hunc locum per amicos cognitum, advectis navibus adiit. Quo explorato, extimplo coegit magnam [170 1Kb] multitudinem armatorum, et rusticis [Col. 0467B] undique evocatis, et fossa in circuitu facta, editiorem admodum fecit. Quem vallo circumdedit, et turribus excitatis, munitionem satis firmam perfecit. Dein finitimis non sine arrogantia imperare, ut commeatus ad oppidum apportarent. Custodes ipsos, qui ei consilium dederant, munitioni adponit. Quem locum in reliquum tempus ad optinendam praefecturam, et Baldricum si quid conaretur facilius reprimendum, satis idoneum existimabat. Qua re audita, Baldricus vehementer perturbatur, suisque fortunis difficillimam credidit, et nisi his adversitatibus summa cura non prospiceret, maximum suae dignitatis honorem se amissurum non dubitabat. Itaque convocatis clientibus suis, quorum magnum numerum habebat, et legatis circumquaque missis, Lantbertum [Col. 0467C] [171 1Kb] , cujus supra mentionem fecimus, et Gerhardum, cujus singulari amicitia usus est, et caeteros amicos in unum coegit, ipsisque praesentibus, quidnam contra se pararetur, exponit. Et causa cognita [172 1Kb] , sese in eam partem futuros quam ille constituisset, dixerunt. Quibus cum magnifice gratias egisset, ipsis hortantibus atque cupientibus, ad munitionem accessit [173 1Kb] , eamque, in quantum situs paludis permisit, obsedit. Nam natura loci totum [174 1Kb] circumvallare, sinu stagni longius porrecto, non sinebat. Oppidani vero certi quod telum in tanto spatio ad se adigi neque remitti posset, vallo tuto sese continebant et eventum rei expectabant. At hostes experti, quod in nullis omnino locis vado transire possent, pontem facere instituunt. Set cum diu in [Col. 0467D] hoc opere insisterent, et effectum nullum labor operantium propter inmensitatem aquae dare poterat, incepto destiterunt [175 1Kb] . Denique adductis onerariis navibus, adjungunt animalia et in stagnum trahere parant, ut super naves machinis exstructis ad munitionem adpropinquarent et pugnam committerent. Cumque cum plures dies in his operibus versarentur, [Col. 0468A] illi qui infra oppidum erant, desperantes ne obsessione a suo domino liberarentur, et timentes ne victi inclementius tenerentur, jamque illis victus deficere coepisset, legatos de deditione ad Baldricum miserunt. Cognitis eorum postulatis, ut munitionem ipsam quam fecerant suis manibus ipsi incenderent atque destruerent jussit. Quod ut factum est, illaesos cum suis omnibus abire permisit. His rebus confectis, cum vires hostium Wicmannus sustinere diffideret, Hrenum clam transiens, Munnam castellum aggere et turribus edicius extulit, et quia supra montem erat positum, tam facile illud munivit, ut nisi obsidione expugnari non potuerit. Hostes vero vicos et vicina loca crebris incursionibus, ne castellanis usui forent, rapinis et plerumque caede vastarunt. [Col. 0468B] Adjuvabat etiam res Baldrici, quod adhuc gratia imperatoris multa utebatur [176 1Kb] , et Coloniensis sacerdotis et domni Adelboldi episcopi, qui celebri fama omnium nostrae aetatis sapientissimus et Laciali lingua longe facundissimus et maximi vir ingenii est habitus, auxilia sibi adscivit. Gerhardus quoque Mosellensis, et Lantbertus, de quibus supra mentionem fecimus, quascumque acerbitates et pericula cum eo se laturos dixerunt. Hi enim duo semper ad omnes motus et seditiones concitandas erant parati.



3. De Aspola [(44) 1Kb] ab Adelboldo episcopo obsessa.

Post haec causa extitit, qua domnus Adelboldus Trajectensis sacerdos castra imperatoris adiit, et his propter quae venerat peractis, navi per Hrenum reportatus [Col. 0468C] est. Equi vero ejus per ripam ejusdem fluminis juxta Aspolam a suis reducuntur. Quos clientes Godizonis, propterea quod favebant partibus Wicmanni, interceperant atque inter se distribuerant. Qua de re episcopus necessario commotus, et his injuriis quam citius mederi cupiens, omnibus suis [177 1Kb] copiis cum Baldrico adscitis, de improviso veniens, Aspolam ex una parte obsedit. Nam ex altera palude et stagno interjecto inaccessibilis erat. Cumque aliquot diebus acriter ab utrisque pugnaretur, et omnia studio obpugnandi experirentur, propter firmitatem loci et altitudinem turrium nihil proficere poterant. Set cum frustra laborem se sumere viderent, et spes prociundi opidi a se discederet, simul etiam quia dicebatur [178 1Kb] , hostes cum exercitu [Col. 0468D] adventasse, obpugnatione destiterunt, et in suas sedes se receperunt. Episcopus vero his de causis, quod ante obsidionem castelli Godizo ad se in petenda pace legatos miserat, et de injuriis a suis sibi inlatis omnibus rationibus satisfacturum promiserat, quamvis illum dolo loqui suspicaretur, et ideo nullam conditionem pacis dare voluisset, et suum dolorem [Col. 0469A] jam satis expiatum esse populatione agrorum et vicorum, et hostes jam ad sanitatem reverti arbitraretur, ab hac procella seditionis se subtraxit, et quem exitum res esset habitura interim quietus expectare coepit. Baldrico tamen studium suum et auxilium semper praestitit.



4. De pace inter Baldricum et Wicmannum facta.

Munna exstructa et firmata, Wicmannus audacius resistere et spem suis augere, plerumque hostibus inprovisus adveniens eos in fugam conjecit. Set cum diu inimicitiae inter eos exercerentur, et homicidia fierent, et insidiae ab utrisque ponerentur, et invicem alter ab altero fugaretur, tandem utrique a rege in castra sunt vocati. Et cum diu causae eorum discuterentur, et rex sine offensione multorum neutrum [Col. 0469B] familiariorem in reconciliando [179 1Kb] habere posset, inter se regia potestate pacem habere jussit. Qua sacramento firmata, discesserunt. Wicmannus cum rem in commodiorem statum collocatam existimaret, et nihil mali dehinc suspicaretur, ut rupto foedere aliqua seditio rursus oriretur, orationis causa limina sancti Petri adire parabat, et comparatis his quae sibi in itinere necessaria erant, profectus est ad Urbem. In eo itinere dum esset, uxor Baldrici quietis inpaciens et semper prona ad res novas excitandas, hac oratione interpellat maritum:



5. Oratio Adelae uxoris Baldrici.

»Saxonem istum in tanta propinquitate aedificiorum vicinum nostrum pati non possum; et quem parem tibi esse ferre non valeo, si superiorem conspexero, [Col. 0469C] vivere nolo. Proinde quaeso, utere consiliis meis, et verba mea, caeteris curis postpositis, menti tuae reconde; ex hoc enim fortunatissimum te fore licebit. Ecce iste hostis noster, videns nepotem tuum esse sine scientia ullius consilii, falsis adulationibus in dies deludit, et dignitatem suam te invito jam invasit. Denique ille stolidus existimat, illum vera affinitate adductum, sincere suis rebus favere, et non potius ob hoc, ut illum in proximo principatu dejiciat et ipse locum ejus nimia sua calliditate arripiat. Et cui dubium est, illum jam pridem adversum te prava moliri? Egone, si vir essem, eum in his regionibus consistere sinerem? Et si nunc, pace facta, justa occasio nulla intercedit, qua [180 1Kb] cum eo palam contendere possis, hoc saltim facito: regem [Col. 0469D] adito, et praefecturam, quae justius ex linea consanguinitatis et prosapia majorum tuorum tibi obtingit, postulato. Si propter hoc aliquis tumultus ab hoste adversum te concitabitur, ipse tibi prius peccabit, tuque sacramento adstrictus non teneberis. Quid tibi obsistit? Quid impedit? Amplissima domus, latissima praedia, milites numerosi vires tibi et favorem adtribuent [181 1Kb] , neminem quam te hoc honore esse [Col. 0470A] digniorem. Muneribus quoque dandis, auri, argenti, preciosae vestis, non deerit tibi copia; incunctanter omnia tribuam.« Persuadet facile cupido, et more hominum qui honoribus expleri nesciunt, suscipit negotium, non solum ad suae familiaris rei damnum, sed etiam ad perpetuam ruinam suae salutis. Et quamvis graves causae irarum inter eos antecessissent, tamen haec fomes et initium utriusque extitit exitii; et sicut Hiezabel Achab, ita et ista hunc ad flagitia semper concitavit, dans ei consilia quibus ad perniciem suam uteretur, donec abhominabilis et odiosus omnibus fieret



6. De praefectura Baldrico tradita.

Parata profectione, venit ad regem, a quo et benigne suscipitur; oblatis his quae attulerat, causas [Col. 0470B] adventus sui exponit, et regem ad voluntatem sententiae suae perduxit. Denique tradita est ei praefectura, et ne ob hoc civiles dissensiones, unde arma excitari possent, nascantur, summopere interdictum est. Qui mox ut rediit Ganipae [(45) 1Kb] municiunculam praefecti propinqui sui occupavit, et per servum fugitivum, qui se jam pridem his qui in turri erant devoverat et studium suum promiserat, dolo introductus est, et eos quos propinquus suus ad tuendam turrim reliquerat expulit, praesidiaque sua ibi ponit.



7. De reconciliatione Adelboldi episcopi et Wicmanni.

Ubi in vulgus populi elatum est, Baldricum regem adisse, praefecturam sibi usurpasse, Ganipae turrim invasisse, tanta subito omnium commutatio [Col. 0470C] facta est, ut mentes non solum finitimorum set etiam domesticorum ab eo in tantum averterentur [182 1Kb] , ut pauci reliqui essent qui ejus facta non detestarentur [183 1Kb] . Inter Alpes Wicmanno redeunti res gesta nuntiatur, magnaque cura afficiebatur, quod remedium huic incommodo repperire posset. Nam publice armis rem incipere, metus imperatoris prohibebat; unde ab animi virtute consilium et rationem quaerendam esse statuit. Talia sollicitanti res oportunissima ad capiendum consilium accidit. Audierat namque omnem populum contra Baldricum murmurasse et omnibus precibus ejus facta detestari; ideo primum in his elaborandum esse decrevit, ut etiam auxilia episcopi domni Adelboldi ab eo detraheret, et spem ad illum se recipiendi ulterius [Col. 0470D] non haberet, amicitiam ejus sibi adjungeret, ejus auctoritate et subsidio hostem ab incepto deterreri posse existimavit. Set quia nondum bono animo in ipsum ex his injuriis quas Godizo illi inferebat videbatur, primum per legatos hominem temptare disposuit. Cumque aditum in ejus amicitiam patere cognovisset, eo quod Baldrico ex his rebus de quibus supra demonstratum est amicus [Col. 0471A] non erat [184 1Kb] , venit ad eum, et cum [185 1Kb] de his injustitiis [186 1Kb] quae episcopus questus [187 1Kb] est a se et a suis amicis sibi inlatis, satisfaciendum in potestatem ejus promitteret [188 1Kb] , pro temporis oportunitate fidem et amicitiam inter se sanxerunt. Quamvis de conventione illorum Baldricus parum moveretur, tamen potestate episcopi in locis qui ad praefecturam pertinebant jus dicere prohibitus est. Episcopus videns adcrescere dissensiones et in dies lites augeri, metuens ne temeritate corum plebs laberetur, et sperans controversias sua auctoritate minui posse, diem colloquio constituit eosque ad hanc venire fecit.



8. De sententiis inter eos collatis.

Postquam eo conventum est, episcopus hoc initium [Col. 0471B] orationis habuit: se aegre ferre tot motus in dies inrationabiliter adcrescere, oportere ad cognitionem suam et omnium qui justa decernere velint referre, et has improbas seditiones, quibus plebs laeditur, agri depopulantur, debere comprimi. Si vero pertinatia desistere nollent, imperatoris potestate et suis copiis vi coacturos, ut ab incepto tumultu absistant, demonstrat. Ad haec Wicmannus respondit: intellegere sese, quae commemoraret de horto tumultu esse vera [189 1Kb] , nec quemquam [190 1Kb] plus doloris quam ipsum exinde capere, et se in potestatem suam dediturum, et omnibus rationibus, si qua culpa criminatur, satisfacturum promittit; sese tamen permoveri quod Baldricus, post amicitiam inter eos firmatam, belli initia primus concitaverit, [Col. 0471C] praefectum propinquum illius, qui fide et consilio prodesse debuit, omni honore ab eo spoliatum et a principatu dejectum, ipsi et omnibus nationibus, ad quas fama tantae inhumanitatis pervenire potuit, detestabile videri. Qui nisi ab his injuriis discedat et liberam facultatem illi in suis legibus uti permittat, ex illa saltim affinitate, quod sororem suam [(46) 1Kb] in conjugium duxerat, ejus injurias non neglecturum, neque haec faciendo quicquam maleficii adversus gratiam imperatoris se acturum, praesertim cum omnibus, unde lites augentur, studio pacis summopere se interponere et ea submovere velle confirmat. Baldricus huic sententiae haec retulit: non a se fidem laesam, neque a se commissum, unde amicitia dissolvi debuisset; scire se quidem propinquum [Col. 0471D] suum non illa [191 1Kb] scientia aut prudentia esse ut sibi commissae dignitati curam habere posset; ideo se illius rebus intermisisse, ut ei potius prodesset quam obesset, et id sua voluntate jam pridem agere voluisse, si [192 1Kb] ipse copiam cum eo colloquendi habere potuisset; set ita illum, quasi sub quadam custodia, semper a Wicmanno devinctum et tali disciplina constrictum, ut neque ad momentum ab [Col. 0472A] latere ejus discedere auderet. Si praecepta quoque imperatoris servari deberent, hoc, quod sibi propria manu dederat, injustum esse ab ullo interdici. Quod vero diceret, ex affinitate injurias ejus non neglecturum, se ipsum illi propiorem esse consanguinitate, qui avunculi ipsius existeret filius, et ideo illam dignitatem ex parte majorum ipsi justius praeter nepotem quam alteri obvenire. Quod vero se dixerit ad lites sedandas interponere velle, neminem quam se ipsum in communi salute civium consulenda studiosiorem; testimonium esse ejus rei, quod non ex ipsius arbitrio, set imperatore largiente negotium susceperit [193 1Kb] . Talia et multa alia cum jam in longum diem ab utrisque proferrentur, episcopus tandem, litibus eorum plenius cognitis, in [Col. 0472B] alios conventus rem deferre placuit, et interim pacem inter eos firmari constituit (an. 1012). Baldricus vero, quod memoria tenebat, sororis suae domum paucis diebus ante quosdam ex parte Wicmanni invasisse, et quibusdam interfectis, filium illius alterum intra ecclesiam vix necem aufugisse, et item alterum ab indignis captum et abductum esse, et ideo cum his, a quibus tanta contumelia sibi et suis illata fuisset, nullam pacis amicitiam sine satisfactione habere posse demonstravit. Ad haec Wicmannus: Si conferri, inquit, injuriae debent, unam harum hanc esse iniquissimam, quod a sororis suae filiis nondum adultis servili agmine congregato, praefectum cum paucis iter secure agentem et [Col. 0472C] nihil mali a quoquam suspicantem, magna insolentia de inproviso adortum, et in fugam conjectum, et in sacra aede contutatum, vix morte subtractum; neminem fore tam pacientem, qui talem actam periculosam contumeliam inultam transire pati potuisset [194 1Kb] . Baldricus ubi manifestius intellexit sibi resisti, dixit nequaquam rem exitum illum, quem illi existimarent, esse habituram. Et cum ex hoc tumultus pene excitaretur, accessit ad eum quidam dicens, et id clariori voce ut magna pars suorum audiret, illum ex eo agro vivum non exiturum, nisi hoc faceret quod episcopus et Wicmannus constituissent. Qua voce perterritus, annuit ut pax fieret, quae ab utrisque ad certam diem sacramento firmata est.



9. De dolis Wicmanni.
[Col. 0472D]

Set praeter ea dum mecum reputo, tot sacramenta perfido animo perpetrata, mirandumne sit an dolendum dubito, eo quod illi qui summo honore et dignitate praediti ad tantam perfidiam sint devoluti, ut talia contra justiciam Christianae fidei agerent, qualia nec vile vulgus cogitatione quidem concipere praesumeret; unde etiam secundum notarium Spiritus sancti dicentem: Non loquatur os meum opera [Col. 0473A] hominum (Psal. XVI, 4), timeo referre perversissimus nostrae mores aetatis, et pene nulla fide stabilitos [195 1Kb] , set caeca cupiditate miseri honoris et falsae potentiae adductos, omnis humanitatis et bonitatis esse oblitos [196 1Kb] . Set sunt nonnulli qui Wicmannum in his litibus iniquiorem esse contendunt, hoc in praesidium suae opinionis assumentes, quod ea, quae cis Hrenum minus in possessionibus habuerat, quacumque celeritate consilii, opibus Baldrici adaequare niteretur. Quod ex eventu hic sequentium facile cognosci potest. Nam postero die ad sororem suam colloquendam Baldricus cum paucis Hrenum transivit. Compertoque ejus per exploratores adventu, illi de quibus praediximus, qui domum sororis suae impetiverant, ex Munna egressi, cum magno equitatu [Col. 0473B] per ripam Hreni latenter descendentes, ei adpropinquarunt. Nec antea visi sunt, quam propius vicum accessissent. At isti, equis [197 1Kb] in pastum per segetes dimissis, et nihil timentes, propterea quod pridie ejus diei pax esset inter eos constituta et firmata, remissius [198 1Kb] sese agebant. Set cum hostes obstinacius [199 1Kb] cursu impetum in eos facere cernerent, celeriter revocatis equis, et bipertito equitatu diviso, et pro angustia temporis acie instructa, eos exceperunt. Cumque acriter ab utrisque pugnaretur, et jam res in eo esset, ut superiorem manum Baldricus habere debuisset, propter opinionem omnium subito converso equo fugae se dedit, et ad ripam naviculam nactus, ea profugit. Quod ceteri conspicientes, itidem fugam hac et illac inierunt, plures in [Col. 0473C] ecclesia se concluserunt. Wicmannus, qui tunc forte ab illo loco non longe aberat, praelio per legatum accepto, celeriter accurrit, ecclesiam inrumpit, eosque qui in ea se abdiderant cepit, graviusque retineri jussit, et Munnam adductos, in vincula conjecit. Ex eo enim iterum redivivae inter eos quae antea [200 1Kb] seditiones ortae sunt; et quamvis Baldrico causae justiores in hac, ut praediximus, lite existerent, tamen in hoc inferiorari, quod milites sui crebris expeditionibus defatigati, pro tanto labore parva praemia consecuti sunt, et uxor sua dedignanter eos appellando et ignaviam et socordiam improperando, a suo obsequio eos dissuevit et multo infideliores quam antea essent effecit. Domesticis etiam ita gravis extitit, ut pro levi culpa quosdam in exilium [Col. 0473D] mitteret, quosdam autem, naso aut auribus desectis, deformes aspicientibus redderet, et odiosam vitam illis praesentem efficeret. Nobilitas generis et omnium opulentia rerum pernimium eam extulit, in tantum ut etiam illius satyrici versu non immerito notari possit (JUV. VI, 460):

Intolerabilius nihil est quam femina dives.
[Col. 0474A] Talibus et aliis hujuscemodi rebus corda non paucorum a mariti amicitia et familiaritate avertit [201 1Kb] .



10. De exercitu in Bratuspantes misso et capto Baldrico.

In dissensione vero quae nunc orta est quia neuter eorum in tanta propinquitate agrorum tuto sese ab altero cavere posset, concordia iterum inter eos ad certam diem condicta est. In quo spatio temporis extitit causa, qua ab imperatore exercitus in Bratuspancium fines mitteretur [202 1Kb] ---audierat enim, a quibusdam importunis et seditiosis hominibus regionem frequentibus incursionibus devastari---; cui exercitui Adelboldus episcopus et dux Godefridus et Wicmannus praeerant. Baldricum, quia his adversus quos exercitus ducebatur amicus erat, secum habere [Col. 0474B] nolebant. His profectis, Baldricus dabat operam Gerhardo, de quo supra diximus, qui jam multis diebus municiunculam Hengibach [(47) 1Kb] obsedit. In altissimis namque rupibus sita, inexpugnabilis erat. Set tamen diutissima obsidione oppidani fatigati, et omnibus quae secum habebant consumptis, se dediderunt. Itineribus Baldrici exploratis, Gevehardus, qui domum sororis suae viduae praedictae invaserat, omnes vias obsedit et summa diligentia, si eum inparatum aliquatenus adire posset, cum suis omnibus invigilabat. Nec fefellit fortuna consilium hominis. Nam Baldricus, clientibus suis in sua loca hac et illac dimissis, cum paucis Coloniam versus iter incautius adgressus est. Quem mox hostis conspicit et celeri cursu insequitur, cum ille de improviso perterritus [Col. 0474C] et viribus dissolutus, ut nec quidem ascensum equi accurtatoris [203 1Kb] qui juxta eum ducebatur temptaret, captus est, et ab indignis, barba ex parte exvulsa et colafis infractis, omni indignitate est habitus. Ad Munnam, castellum Wicmanni, cum summo probro deductus est, ibique minis et nimia furia victorum, ut Aspolam traderet nisi capite maluisset plecti, compellebatur. Ille vero legatum, quem illuc mitteret, expostulat. Quo impetrato [204 1Kb] , aliqui ex [205 1Kb] suis ad eum venerunt, et ex casu ejus multo dolore et gemitibus affectis, munitionem tradi jussit.



11. De Gevehardo, et Baldrici redemptione.

Godizo is, de quo supra diximus (lib. I, cap. 2), propinquus venerabilis Liutgardae et uxoris Baldrici, moriens Hengibach et Aspolam in Gerhardi [206 1Kb] fidem, [Col. 0474D] quia propinquus erat, ut uxorem et filias ejus parvulas nutriret, tradidit. Gerhardus vero Aspolam, quia proxima erat, Baldrico commisit, et Hengibach viduae, suis custodiis adhibitis [207 1Kb] , tueri jussit. Quae muliebribus [208 1Kb] rebus agitata, accitum Gevehardum ad se admisit, et sibi in conjugium copulavit. Hic miles primum Baldrici fuerat, set quia haec omnia eo insciente et sine ejus consilio peregerat, et Aspolam, [Col. 0475A] quae sub sua potestate erat, ex parte uxoris appetiturum cognoverat, qua carere nolebat, amicitiam ejus repulit et militem abdicavit. Qui cum ejus potentiae resistere non posset, Wicmanno se devovit ejusque imperiis se subdidit. Haec erat causa quae Gevehardum contra Baldricum accenderat et inter eos discidium fecerat. Aliquot diebus Baldricus cum in vinculis teneretur, postulavit ut, accepta pecunia, quantam voluisset dimitteretur. Cumque, ut ille hoc laudare vellet, vix cogeretur, constituit, ut intra brevissimum spacium temporis duo milia librarum argenti profiteretur. Ea quidem ratione dimissus est, et ille obsidibus de pecunia cavebat. Cumque haec conquireretur et conferretur [209 1Kb] , et jam pars quaedam data esset, episcopus et Wicmannus cum [Col. 0475B] exercitu redierunt, rem gestam a referentibus cognoverunt, et eventum, tantis infortuniis suis exigentibus, et nimia [210 1Kb] obtemperantia uxoris [(48) 1Kb] commiserati sunt. Et indicto conventu, simul [211 1Kb] conveniunt, Gevehardum adhibuerunt, et ut illam pecuniam praeter quadringentas libras argenti Baldrico indulgeret, perfecerunt; et ille, de his omnibus quae in eum commissa sunt nullam umquam ultionem expeteret, sacramento firmavit.



12. De nece Wicmanni [(49) 1Kb] .

Non multo tempore post (an. 1016) haec familiaribus amicisque Baldrici et Wicmanni complacuit, ut deinceps, omni simultate postposita, pax stabilis et fides firma inter eos sanciretur. Quod cum omnes uno animo collaudarent, ad constitutam diem iterum [Col. 0475C] omnes conveniunt. Post multa colloquia transierunt undecim cum Baldrico et totidem cum Wicmanno, juramento, inter ipsos habituram pacem et fidem et dilectionem, summa alacritate omnium se obligaverunt. Quod ut factum est, satis fida amicitia sine ulla suspicione, ut quibusdam videbatur, postea usi sunt. Set cum procederet jam non multum spacium temporis, scilicet nondum peracto anno (Oct.), Wicmannus ad convivium Baldricum invitavit. Quo peracto et amplissimis donis oblatis et benigne his susceptis, dimisit eum et cum abeunte comitatus est. Quibus euntibus, Baldricus postulavit Wicmannum, ut vicem illi rependeret, ad domum suam veniret, epulasque sibi decenti apparatu exibere liceret. Atque primum renitebatur; set cum [Col. 0475D] tantam amicitiam et dilectionem inter eos conflatam recoleret, ut nefas putaret si non voluntati ejus adquiesceret, suis militibus dissuadentibus et quasi jam casum ejus divinantibus, tamen annuit, et deducentem subsecutus est. Et cum jam ante introitum castelli nomine Upladii [(50) 1Kb] venissent, Wicmannus conversus dixit ad alterum: Ecce contra voluntatem meorum militum hoc castellum ingredior, [Col. 0476A] in eo quid mihi sit eventurum ignorans, set Deo et vestrae fidei me medium interpono. Cumque ille, vehementer admirans super verbo hoc, dixisset nihil incommodi Deo disponente aut aversitatis, set omnia quae suae saluti et honori congruerent, sibi eventura, ingressus est. Uxorque Baldrici solo corpore, non animo, procedens, plurimis verbis, ut mos est adulantium, illum suscepit. Sane quidem pene in singulis sententiis contra eam bellum suscipere videor, dum invitus, quae de illa referuntur, necessario ordine exponere cogor. Illa, statim ut ingressus est, de morte hominis tractare coepit, et primum venenis extinguere temptavit. Set cum hoc nihil se proficere animadvertit. insciente marito, consilio cum duobus inito, uno ex militibus et altero [212 1Kb] [Col. 0476B] servo ipsius, perditis hominibus, promissione firmata, datis dextris, ut eum quomodocumque interficerent, obtinuit. Tercio die, finito convivio, magno comitatu cum laeticia et jocunditate Baldricus deducit abeuntem. Quibus proficiscentibus [213 1Kb] (Oct. 6), quidam ex parte uxoris Baldrici, intuens Wicmanni elegantiam et honestatem hominis, dixit ad socium: Tam prudentem virum et tam probis moribus decoratum et tot virtutibus praeclarum non facile quisquam repperiet. Cui alter respondit: Expecta paulisper, et videbis istius invidissimi hominis gloriam in brevi perituram. Ex qua re colligitur, vere contra eum factam conspirationem fuisse. Set cum non longius miliario ab oppido progrederentur, et Wicmannus cum uno de sua re familiari secum agenti paululum praecederet, [Col. 0476C] et sui ante eum per agrum sparsi, nullam opinionem timoris habentes, praecessissent, illi nefarii homines de improviso eum adgressi subito interficiunt, et rapido cursu se inde proripiunt. Cumque concursus fieret, et alius alium, quidnam tumultus significaret, clamosis vocibus percontaretur, et nemo quicquam certi, nondum re cognita, respondere potuisset, tandem caede conperta, et cadaver sanguine conspersum juxta viam jacens cernerent, clamore et planctu magno sublato hoc scelus unanimiter in Baldricum conferebant; tale ejus et consilium et fidem esse. Et quamvis innocens hujus consilii esset, nullus tamen ex omnibus ad hoc adduci potuit, ut illum culpa non teneri arbitraretur; ita propter maliciam uxoris in odium ejus omnium fama consentiens [Col. 0476D] erat. Baldricus vero ut audivit comitem esse occisum, animo consternebatur, lacrimis et multis gemitibus deflens interitum viri; et metuens ne contra se ex recenti dolore tumultus excitaretur, celeriter se recipit in oppidum.



13. De Ubladio destructa.

Hac re ubique divulgata, statim ab domno Adelboldo episcopo et duce et caeteris amicis eorum legationes [Col. 0477A] ad imperatorem mittuntur, qui tunc cum exercitu in Burgundia morabatur, ab his de Wicmanni caede cognoscat. Qui de morte amicissimi et familiarissimi viri vehementer commotus, auctorem caedis ut persequantur et bona ejus diripiant jussit, seque ilico venturum denuntiat. Baldricus vero intellegens neminem aliter existimaturum quam suo consilio hominem interemptum, propterea quod ab ipso domi invitatus fuerat, et oppido receperat, et abeuntem deduxerat, et in praesentia sua necatus fuerat, gravi dolore afficiebatur et quid huic rei opponeret excogitabat. Quem dolore moerentem uxor accedens, multis increpationibus arguebat, et ut constantiam et vires sumeret et desidiam deponeret hortabatur. Hanc molliciem animi vili mancipio potius [Col. 0477B] quam illi congruere dicebat, hocque aequiore animo ferendum docet, quod nullo remedio recuperari possit. Neque etiam dubitandum quin sua ratione et voluntate comitem occisum illos arbitrandos, et idcirco procul dubio credendum ultionem ab eis esse expetendam. Proinde opus esse ut suae suorumque saluti prospiceret et rebus suis tuendis summa cura invigilaret. His et aliis hujuscemodi verbis conjugis permotus et in majores angustias adductus, commeatum in oppidum conportari jubet, ut si quid facto opus esset, sibi facultas resistendi non defuisset. Mittit nuntios Coloniam ad archipraesulem, in cujus clientela erat et ejus largitate beneficia multa tenebat, illi rem gestam proponit. At ille auxilia sua sibi non defutura pollicitus est. [Col. 0477C] Trajectum quoque mittens, supplementa episcopi exposcit, qui ejus adjutorem et amicum fore non posse demonstrat, nisi domino suo imperatori augusto de admisso scelere inculpabilem esse fida satisfactione se expurgaret. Hac spe dejectus, omnes, a quibus fidem et familiaritatem sperabat, ad suum auxilium convocat; et priusquam id efficeret, propinqui et omnes amici Wicmanni, et maxime Adelboldus Trajectensis episcopus, qui illi ex hac re omnium infestissimus factus est, hostem judicaverunt et bona sua publicaverunt. Summa quoque diligentia clam, ne id ad cognitionem ejus perveniat, legationes inter se mittere coeperunt, et quisque prout possit copias cogat, et ad constitutam noctem et certum locum conveniant, et intra munitionem [Col. 0477D] Baldricum, si fieri posset, obsideant. Quod cum a cupientibus celeriter administraretur [214 1Kb] , hostis consuetudine sua ante primam confectam vigiliam, timens periculum obsessionis, oppido cum paucis egressus est. Qui in tenebris, conspectu adempto [215 1Kb] , hostes videre non potuit; set exaudito tumultu adventantium perterritus, celeri fuga evasit. Castellum obsidetur [216 1Kb] , omnes vici et privata aedificia ad se pertinentia ubique vastantur, et magno numero pecoris et ceterarum rerum pociuntur. Dein quae ad pugnam praeparaverant, expediunt. Summa vi ab [Col. 0478A] utrisque certatur. Set oppidanos in hoc superari, quia, cum multi accessissent et defatigatis alii successissent, propter paucitatem defendentium ex his nihil ab eis fieri potuit. Mulieres quoque galeis capitibus superpositis per murum disposuerunt, et per eas speciem pugnantium praebuerunt, ut visa quasi copia armatorum desperationem oppidi potiundi hostibus darent. Talibus incommodis fatigati, aliquot diebus aegre obpugnationem sustinent. Set haec sola res remedio illis erat, quod locus ex planicie natura paululum adclivis, et aggere aegregie elevatus, et muro, quod in illis locis rarissimum est, circundatus erat. Huic firmitati pocius quam sibi ipsis confidebant. Set cum imperatorem adpropinquasse cognoscerent et ejus castra procul extrui animadverterent, [Col. 0478B] desperata salute, de deditione ad hostes legatos miserunt. Quibus Adelboldus episcopus et Bernhardus dux veniam dederunt, et uxorem Baldrici cum suis rebus omnibus abire permiserunt. Castellum vero, muro diruto et subverso, incendio consumpserunt.



14. De Ruodoldo rege Burgundionum.

Imperator illis diebus in Burgundia, ut praedixi, cum exercitu hac de causa morabatur. Nam Ruodoldus rex Burgundiae propter mansuetudinem et innocentiam vitae a quibusdam principibus suis contemptus est, unde et de regno eum expellere temptaverunt. Qua necessitate compulsus ad imperatorem venit, illique causam omnem ordine exponit, et quia laborem et negotia regni [Col. 0478C] diutius ferre non poterat, quia jam aetate provectus fuerat, regnum imperatori tradidit, et, amplissimis donis acceptis, in patriam regressus est. Post haec imperator in Burgundiam profectus, conventus quos constituit peregit, obsides accepit, et rebus necessariis imperatis, rediit. Hii [217 1Kb] vero qui antea rebellionem fecerant, cum viderent regem a negotiis regni alienatum, et se a priori potestate submotos, et auctoritatem et gratiam inter civitates in quibus dominari solebant esse diminutam, venerunt ad regem, et ejus pedibus provoluti se dediderunt, et omnibus rationibus de contemptu satisfacturos promiserunt, neque se umquam ab hoc animo revocari, quin semper suis imperiis sint obedientes; unum illud specialiter deprecari, ne alterius gentis [Col. 0478D] regem super populum suum dominari pateretur; legem hanc perpetuam Burgundionum esse, ut hunc regem haberent, quem ipsi eligerent atque constituerent. Horum oratione placatus et satisfactione accepta, rex legatos ad imperatorem mittit, dicens, adversarios suos ad se venisse, veniam de his quae in eum commiserant postulasse, sibique dehinc sine ulla suspicione fore obedientes confirmasse. Petit ut hanc gratiam sibi concedat, regni sui pristina potestate pro sua clementia [218 1Kb] se uti permittat. Imperator vero, quamvis sibi hoc videretur incommodum, [Col. 0479A] tamen recolens, propinquum suum summa necessitate coactum ad se venisse et regnum non tam volentate quam necessitate adductum sibi tradidisse, ne nimis inhumane contra eum egisse existimaretur, peticioni regis annuit, sibique regnum reddidit, et principibus suis ut illi in omnibus obsecundantes essent imperavit. Set si quis in his, quae nunc diximus, propter honorem imperatoris in paucis verbis ab historiae veritate me declinasse contenderit, quamvis ego nihil falsi mea conscientia, set quae plurimorum relatu didici, scripsissem, is profecto sciat hoc tamen omnium testimonio verum esse, Burgundiones, imperatoris timore perterritos, regi pristinam servitutem deinceps exhibuisse. Heinricus, Burgundia rediens, Munnam et omnia quae Wicmanni [Col. 0479B] erant Bernhardo [219 1Kb] duci, ut filium suum parvulum nutriret donec adolesceret, commisit.



15. De Munna clam tradita.

In Munna erat servus cujusdam partium Baldrici, ad fallendum valde callidus; hic nescio quo de crimine reus, domino suo multis diebus fugitivus erat. Qui, excogitato consilio, posse domino suo in hoc reconciliari si castellum illi traderet, clam venit ad eum, certissime promittens, si eum sequi vellet, in medium Munnae absque ullo periculo deducturum. Ille autem, ut est consuetudo adolescentium, nimium in pollicitatione ejus exultans, magna ei promittit munera, et ut quam celeriter id efficiat hortatur. Ille vero fidem dat se ita facturum, et ad constitutum tempus reseratis portis summo mane dominum [Col. 0479C] suum intromisit. Oppidani in lectulis adhuc somno gravati, inopinato clamore hostium subito excitantur. Cumque per hospicia hac et illac discurrerent et quo se reciperent ignorarent, inermes capiuntur, uno tantum in prima concursione interfecto, caeteri omnes de castello expelluntur.



16. De expulsione Baldrici, et Munna destructa.

Baldricus domo expulsus et omnibus fortunis amissis (an. 1018), ad sacerdotem Coloniensem abiit. Qui ejus recentes calamitates commiserans, sedem in civitate delegavit stipendiumque constituit. Gerhardus quoque Mosellensis Hengibach illi accommodavit, ut, quo se recipiat habeat, et tutus ab hostibus existat. Munna vero, ut supra diximus, a suis capta, augebatur illi spes, sperans se [220 1Kb] per hanc [221 1Kb] [Col. 0479D] casum suum et dolorem expiaturum et pristinam salutem recuperaturum. Set longe aliter res accidit. Nam Noviomago concilio indicto (Mart. 16), cum multi advenissent, imperator Munnam, ne aliquod incommodum aut praeda ex ea regioni fieret, destrui jussit. Ad ejus destructionem Heribertum archiepiscopum et Gerhardum Mosellensem et alios multos misit [222 1Kb] , qui funditus aedificia omnia subruentes, [Col. 0480A] ignem immiserunt, et spem omnibus ibi ulterius constituendae munitionis ademerunt.



17. De quaestione habita cum Baldrico de morte Wicmanni.

His actis rebus, de nece Wicmanni cum Baldrico quaestionem habere instituit. Cumque ad hunc conventum multi adessent, imperator Baldricum, publica data fide, advenire jussit. In quem cum acerrimae sententiae proferrentur, et ille summo conatu se inculpabilem per omnes justicias, quas imperator constitueret, demonstrare cuperet, dux Godefridus et Bernhardus [223 1Kb] omnem purgationem sui faciendam legibus interdixerunt, propterea quod saepius inter illum et Wicmannum fides et pax sacramento firmata, semper ille prior discidium fecerit, et ideo [Col. 0480B] ejus satisfactionem ulterius non recipiendam esse, qui convictus tam manifestis indiciis perjurus [224 1Kb] existeret. Cumque loqui conantem, vocem ejus, ne causam suam diceret, interciperent et in eum frenderent, saevientes ob innocentis mortem, et vix conspectum ejus ferrent, res jam pene in eo erat, ut militum manibus discerperetur. Cumque videret se in arto positum et evadere posse diffideret, voce magna clamavit petens auxilium regis. Clamore ejus audito, surrexit rex, et extensa manu, ne publicam datam fidem laederet, ex manibus saevientium eripuit, et jam disperatum abire a facie ejus jussit. Quem archiepiscopus suscipiens, magna cura tuebatur, et ab hostibus vix ereptum, Coloniam remisit. Qui post hinc triennium aeger factus in Hengibach [Col. 0480C] moritur (an. 1021), corpusque ejus in possessionem [225 1Kb] suam Sefluche [(51) 1Kb] defertur et ibi sepelitur.



18. Quomodo Gevehardus in mortem [226 1Kb] ductus est.

Post cujus mortem servus isdem qui Munnam tradidit, venit ad Gevehardum, de quo supra diximus (cap. 11), promittens illi, si ejus consilio adquiescere et se sequi vellet, beatum facturum, ad suum castellum Hengibach, quod ei ex parte uxoris jure successit, deducturum, et sine vulnere liberam facultatem sibi pociundi daturum. Qui ad suam infelicitatem, nimium credulus verbis servi, sine mora subsequitur euntem. Et cum per exploratores cum adpropinquasse cognitum est, Gerhardus, ut condictum erat, magnam multitudinem armatorum [Col. 0480D] per officinas et conclavia oppidi abscondit, et quid sui sit consilii illis ostendit, et ipse in circuitu castelli in silva cum aliis copiis delituit. Et cum Gevehardus in medium munitionis quasi bos ad victimam deductus esset, subito omnes de turribus et habitaculis exsilientes; portas obsistunt. Paucis primo concursu viso evasis, caeteri sunt occisi. Set ille, non segniter muro ascenso, insidias de foris [Col. 0481A] nesciens, se praecipitavit et aegre membris collisus est. Gerhardus quoque accurrens, porrecta manu collum ejus graviter ferit, his verbis: Seniorem tuum eodem modo cecidisti; en, habes quod egisti! Dein ab illo a quo Wicmannus caesus est, adjuncto quodam servo Baldrici, confoditur atque interficitur. Sicque dum plus appetit, illud quod habuit cum vita amisit.



19. De eclipsi lunae et solis, et viso comete.

Anno uno antequam concilium Noviomago indictum esset (an. 1017), luna post mediam noctem hiberno tempore defecit, et rege sequenti anno (1018) in eodem loco consistente, in paschali ebdomada solis eclipsis facta est. Tercio quoque anno (1019) cometes in aquilonari parte coeli longissimis crinibus [Col. 0481B] et pallida specie visus est. Sequuntur hoc signum multa bella, et in plurimis nationibus maximus sanguis hominum per praelia fusus est.



20. De Meriwido a Frisiis obtenta, et de Tielensibus.

Antequam hoc prodigium in coelo appareret, circa litus oceani bellum coortum est (an. 1018). Hujus belli haec causa fuit. Pars Frisiorum, sedibus suis relictis, in silva Meriwido, de qua supra diximus (lib. I, cap. 8), habitacula construentes consederunt, et adjunctis sibi praedonibus magna mercatoribus dampna intulerunt. Praedones vero, eis postea subjugatis, singulis ad modum uniuscujusque culturae ad extirpanda novalia terram diviserunt, eamque colere jusserunt, et sibi vectigales fecerunt. Unde mercatores Tielenses, qui etiam specialiter prae [Col. 0481C] caeteris facile ad quascumque querimonias excitandas accenduntur [227 1Kb] , crebro regem interpellabant, ut pro sua gratia eos ab his injuriis defendat. Si id non faciat, neque se causa negotiandi in insulam [(52) 1Kb] venire, neque ad se Britannos commeari posse, et ideo vectigalia sibi, ut oportebat, plenius provenire non posse, dicebant. Set libet pauca, non detrahendo, set ex intimo corde condolendo [228 1Kb] , hic inserere, quibus moribus et institutis isti Tielenses ab aliis viris [229 1Kb] differant. Homines sunt duri, et pene nulla disciplina adsuefacti, judicia [(53) 1Kb] non secundum legem set secundum voluntatem decernentes, et hoc ab imperatore karta [230 1Kb] traditum et confirmatum dicunt. Si quis quicquam ab alio mutuum sive accommodatum acceperit, et ille ad constitutas [Col. 0481D] inducias rem suam repetit, constanti animo inficias it, et sine mora se nihil ab illo accepisse jurat. Et si quis deprehensus fuerit publice pejurasse, a nullo posse [231 1Kb] redargui confirmant. Si rem quoque una manu tenuerit, si tantilla est ut pugno includi [Col. 0482A] possit, cum altera juramento denegabit. Si quis Dei fidelium apud imperatorem intercedat, ut haec scelera interdicat ne tot animae cotidie pereant, magnam profecto a Deo remunerationem sibi donandam sperare poterit. Adulterium in culpam non ducunt. Quamdiu uxor tacuerit, virum per nefaria scelera sordescere licitum habent, et talia agentem neminem praeter uxorem in synodo interpellare debere. Summo mane potationibus student, et quisquis ibi altiori voce turpes sermones ad excitandum risum et ad vinum indocile vulgus provocandum protulerit, magnam apud eos fert laudem. Siquidem ob hoc pecuniam simul conferunt, et hanc partitam singulis ad lucra distribuunt, et ex his quoscumque potus [232 1Kb] certis temporibus in anno cernunt [233 1Kb] , et in celebrioribus [Col. 0482B] festis quasi sollempniter ebrietati [234 1Kb] inserviunt.



21. De bello contra Frisios adhibito.

Imperator vias mercatorum patefieri volens (an. 1018), Adelbaldum [235 1Kb] episcopum et ducem Godefridum ad se vocans [(54) 1Kb] , mandat ut Frisios adeant, eosque ab his sedibus quas injuste occuparant propellant et praedones submoveant. His mandatis acceptis, immensam multitudinem cogunt, clarissimos quoque viros et adprime in re militari instructos, qui tamen equitatui omni vita studebant, navi nihil poterant, secum adsciscunt [236 1Kb] . Cumque in unum convenissent, omnem exercitum in navibus collocant, eoque ubi Frisios cum coactis copiis audierant esse contendunt. At illi qui silvam occupabant, ut [Col. 0482C] compererunt per exploratores de adventu exercitus, reliquerunt domos, et ad eos, inter quos praedones municiunculam construxerant, fuga se receperunt. At nostri cum tota classe pleno aestu accesserunt ad Flaridingun; sic enim haec regio [(55) 1Kb] Frisiorum vocatur. In cujus litus cum exponerentur milites, dux ceteram omnem multitudinem egredi jussit, paucis relictis qui naves in altum reducerent, ne iterum commutato aestu in arido consisterent, ut si quid opus esset eis libere uti potuissent. Frisii ubi eos campum audaciter [237 1Kb] suis agminibus complere cernerent, et neque ab his qui in munitione erant ullum praesidium sperarent, eo quod et illi circumjecta tanta multitudine nullum effugium haberent, editioribus [238 1Kb] locis in stationibus Frisii coadunati, quid [Col. 0482D] consilii hostes caperent expectabant. Haec tamen res in loco eos continuerat, eo quod illos sine equis advenisse cognoverant, se autem labore cotidiano et rustica exercitatione pedibus plurimum posse confidebant; et si ab hostibus premantur, stabant ad fugam [Col. 0483A] praeparati atque expediti. Una res erat illis magno usui, quod campum omnem fossis praefoderant, sive ad defendendum majorem aestum maris, qui in plenilunio validior solet fieri, sive ad impediendum iter hostium. Quas cum duci videretur difficile cum multitudine transeundas, jussit, ut qui signa ferebant redirent, et circutatis [239 1Kb] fossis in locis planis consisterent, ut si Frisii [240 1Kb] dimicare vellent, eos excipiendi expeditior facultas esset. Et cum exercitus ducis [241 1Kb] signa referre coepissent, ortus est inter novissimos eorum clamor a quodam scelestissimo, propinquo praedonum, dicens, ut quisque vitae suae consuleret, ducem in prima acie impetu Frisiorum pressum fuga praelio cessisse. Hac falsa fama per exercitum perlata, omnes [Col. 0483B] in fugam versi sunt, et tanto timore sunt perterriti, ut nemine urguente in flumen se praecipitarent (Jul. 29). Multi confisi viribus ad naves transnatare cupiebant. Quas cum prehendissent, et in eas summo studio ascendere conarentur, multitudine circumstipante naves dimersae sunt. Et eo modo plures perierunt, quod quisque carum suum et propinquum in mortis natatu periclitasse conspiciens, dum subvenire illi vellet, circumfunditur inunmerabile vulgus, navesque in profundum trahunt, et sic pariter omnes suffocati sunt. Pauci videntes haec et timentes periculum submersionis, et ut solet fieri, quod plerique in tali perturbatione non recipiunt miserationem, ne simili modo perirent incitatis remis fugam accelerant. Cum plures [242 1Kb] vero metu et lassitudine [Col. 0483C] et pondere armorum pressi sicuti cursu intrabant, ita sub aqua recti et exanimati stabant. At hi qui in munitione erant, cum viderent concursum fieri, et certatim se de littore in aquam praecipitari, animadverterant eos perturbatos fugam inisse, et mox nutu et vocibus de fuga eorum Frisiis significare coeperunt. Dux vero videns fugam multitudinis cum suis stabat stupefactus; fortissimi quoque, quorum cor ut leonum erat, ita pavore solutum est, ut loco in quo constiterant se movere non possent. Acciditque---nescio quod divino judicio---quasi inauditum miraculum, adeo [243 1Kb] ut Frisii ex significatione oppidanorum evocati accurrerent et eos quasi saxi immobiles stantes interficerent; et ita Dei jussu sunt in suis membris obligati, ut nemo ex tanta copia [Col. 0483D] clarissimorum virorum manum stricto gladio ad resistendum erigeret, vel scutum ad se protegendum opponeret. Quibus peremptis, celeri cursu pervenerunt ad litus, et cum plures, qui per crepidinem littoris in aqua manibus reptabant, jaculis confodiunt. Alii namque, dum ducem solum stare conspicerent, circumsistunt; set ille, consumpto spiritu, fortiter restitit, et missa pila excipit, unum tantum [244 1Kb] a tergo se inpetentem aversa hasta trajicit. Quo exanimato, reliquorum impetum paululum repressit. Interim praedones ex oppido jam laeti de victoria subito [Col. 0484A] erumpunt, omnia cadavera mortuorum perequitant, illuc ubi ducem a multitudine circumdatum cernebant contendunt. Quem cognitum, et jam in adversum os vulneratum et pene desperatum, statim ex periculo eripiunt, et cum paucis captis in castellum perducunt, pedibusque ejus provolvuntur, eique se dedunt, obsecrant ut rebus suis consulat et apud imperatorem et episcopum Adelbaldum pro eis de negotio confecto interveniat. Quibus cum dixisset omnia quae ab eo postularent sese facturum, tantum ut ipsum et ceteros qui superessent et capti erant illaesos abire permitterent, responderunt magnas inimicitias parentum et propinquorum illorum qui occubuerant ipsos incurrisse; si impunitatem illius facti juramento sibi confirment, ut nullam umquam [Col. 0484B] vindictam ab ipsis exigant, sese facturos, quae postularet, ostenderunt. Cumque dux haec laudaret, constituunt diem et locum, quando haec omnia fieri debeant. Illos autem qui capti fuerant usque ad inducias condictas in vinculis retinent; ducem abire permittunt. Quo abeunte, irruerunt super occisos, et obliti omnis humanitatis, omnia corpora vestimentis exuerunt, ut nec pannum quidem relinquerent quo verenda tegerentur. De his quoque haec feruntur, quod quaedam corpora horum longe in altum ab incolis propter foetorem expulsa, ab avibus et bestiis et marinis feris, quae cupidissimae humanorum cadaverum sunt, illaesa et intacta permanserint. Et dum iterum ad litus per aestum projicerentur, per duo miliaria aut amplius candor eorum visus est, [Col. 0484C] quasi litus candidissimis linteis esset expansum. Hoc quoque in ejus rei testimonium dicatur, quod novem corpora illorum Kalendis Decembris, simul adhuc conligata, in quadam ripa sunt reperta, ita integra ut pene nulla putredo in eis investigari posset, quamvis caedes IV Kal. Augusti facta fuisset.



22. De clerico Judeo facto.

Superius (lib. I, cap. 7) me promisi relaturum de illo apostata, qui, relicta religione, clericatus in perfidorum voraginem incidit Judeorum. Set in ipsa promissione exsolvenda totus contremesco, et horrentibus pilis capitis terrore concutior, diabolum potuisse homini persuadere ut tantas sordes ausus esset contra Christum et sanctos ejus jactasse. Scripserat enim funestis litteris infelicissimus ille:



23. Scripta ipsius apostatae.
[Col. 0484D]

»Quid contradicis justo insipiens? Lege Abacuc prophetam, in quo Deus dixit: Ego sum Deus et non mutor (Malach. III, 6). Si ille secundum vestram maledictam fidem mutaretur et mulieri commisceretur, principium verborum suorum non esset veritas. Dixit Dominus ad Moysen: Non enim videbit me homo et vivere potest (Exod. XXXIII, 20). Quem filium hominis praetermisit? Dicit enim David propheta: Nolite confidere in principibus, in filiis hominum, in quibus non est salus (Psal. CXLV, 3); et Ezechiel: [Col. 0485A] Maledictus homo, qui confidit in homine et ponit carnem brachium suum, erit enim quasi miricae in deserto, et non videbit fructum, cum venerit bonum (Jer. XVII, 5, 6). Quid contra hiscis animal! Quem filium hominis praetermisit? Num Petrum et Johannem atque Martynum et alios demones, quos sanctos vocatis? In omnibus locis legitur Deus Israel, et non est Deus gentium. Ubi est vester sensus? Dicit David: Memor erit Dominus in seculum testamenti sui, verbi quod mandavit in mille generationes, quod disposuit ad Abraham, et juramenti sui ad Ysaac (Psal. CIV, 8, 9), hoc est lex sua sancta et circuncisio, quam dedit Moysi servo suo.«



24. Heinrici epistola ad Wecelinum [245 1Kb] .

»Respondere calumpniae tuae, o Judee incredule, [Col. 0485B] quam ex blasphemo ore in Christum ejusque sanctos nunc noviter evomuisti, cuique in militia Christiana instructo facile esset, si non facilius esset saxa in mollitiem posse converti, quam corda vestra ad recipiendam veritatem discindi. Quippe cum et illa auctorem suum morientem scissa recognoverunt [246 1Kb] , et tamen adhuc insensibilitas cordis vestri, quamvis elisa, quamvis prostrata, in duricia inveteratae iniquitatis perseveret, et licet per coaeternam Dei sapientiam, qua mundus et mirabiliter est conditus et mirabilius reformatus, obstructum est os loquentium iniqua, et iniquitas vestra mentita sit sibi, toto seculo verbisque prophetarum et exemplis sanctorum eluceat, quam sit dampnata infidelitatis vestrae caeca impietas, et quam glorificata assumptae [Col. 0485C] in Christo mortalitatis infirmitas: tamen, quoniam adhuc non desperat de machinationibus suis Judaicae malignitatis obstinata improbitas, et ad confutandam Christianam religionem scelerato fastu inmurmurat, et per exempla Patrum dictaque prophetarum stantem florentemque ecclesiam ipsa jam tociens devicta et omnino prostrata iterum ad certamen provocat, aggrediamur [247 1Kb] eos, dante et juvante ipsa Dei sapientia, verbo Dei, Dei Filio, eoque primum lapide lapidea corda feriamus, quem Daniel propheta, ut dicitis vester, immo noster, vidit sine manibus de monte (Dan. II, 34) concidi et implere universum mundum. De quo etiam et David dicit: Eructavit cor meum verbum bonum (Psal. XLIV, 1). Idemque: Dominus dixit ad me: Filius meus es tu, ego hodie [Col. 0485D] genui te [248 1Kb] (Psal. II, 7). Idemque: Omnia in sapientia fecisti (Psal. CIII, 24). Et Salomon: Dominus possedit me initio viarum suarum (Prov. VIII, 22). Set quoniam non de aeterna Christi nativitate, in qua semper fuit patri aequalis, set de temporali, in qua, sicut David clamat, minoratus est paulo minus ab angelis (Psal. VIII, 6), cum Judeo nobis sermo est, audiamus quid dicat, et objectioni ejus consequenter respondeamus. Dicis, Judee: Quare contradicis justo insipiens? Primum velim mihi respondeas, [Col. 0486A] quem dicis justum, te aut prophetam? Si prophetam, assentior, tamen in eo quod illi me non contradicere ostendam, te mentitum esse jure convincam. Si vero te dicis justum, quem constat prius esse mentitum, nescio quo pacto obtinebis justiciam, quem mendacii polluit macula. Neque legis tuae congruenter simul poteris esse assertor et praevaricator dicentis: Non loqueris contra proximum tuum falsum testimonium (Exod. XX, 16). Quod si, uti praemisi, prophetae non contradicam, cum ipse pro me dicat, et quae tu tibi contra me comparaveris arma, his tibi laetalia infligam vulnera; quoniam intulisti proximo tuo falsum tesmonium contra legis praeceptum, legis incurres reatum; reatus autem trahet te ad poenam; poena vero perducet te usque [Col. 0486B] ad mortem. Set videamus sequentia. Infelix Judee [249 1Kb] , quem vocas insipientem? Non nos credentes in Crucifixum, qui factus quidem est vobis lapis offensionis et petra [250 1Kb] scandali? Quoniam quidem lapidem quem reprobaverunt aedificantes, hic factus est in caput anguli. A Domino factum est istud, et est mirabile in oculis nostris (Matth. XXI, 42). Ergo nos insipientes, et vos sapientes estis? Tamen per stulticiam praedicationis jam mundi superbia [251 1Kb] cecidit, et in frontibus regum crucis videtis tropheum. Quia quae stulta mundi sunt, elegit Deus, ut confundat fortia (I Cor. I, 27). Ac per hoc libenter amplectimur stulticiam crucis Christi, quoniam credimus nos perventuros ad gloriam Christi. Set quid surdo narro fabulam? aut quid caeco appono [Col. 0486C] lumen? vel Judeo evangelium praedico? Redeamus ad sequentia. Inquis: Lege Abacuc prophetam, non in quo, ut tu dicis, set per quem ipse Deus dicit: Ego sum Deus et non mutor. Praemisi tibi, Judee, testimonio Abacuc nullatenus me contra icere, et non solum Abacuc, set et omnium prophetarum, et legis documenta me dico suscipere; quia eum colo qui non venit legem solvere set adimplere. Dixit Deus per Abacuc: Ego sum Deus et non mutor, et hoc firmiter credit Christiana religio. Quod vero subsecutus es: Si ille secundum vestram maledictam fidem mutaretur et mulieri commisceretur, principium verborum suorum non esset veritas; quid [252 1Kb] mirum est, cum caecus sis, si non vides lucem illam, quam non vident, nisi qui mundo sunt corde; immo cum [Col. 0486D] etiam more frenetici contra medicum resilias, et sanare te volenti maledicta et convitia [253 1Kb] obponas? Tam enim excelsa et profunda sunt incarnationis Christi misteria, quomodo Verborum Dei incommutabiliter apud Deum Patrem semper manens, carnem de virgine sumpsit naturamque nostram suae univit, quod nemo haec capit, nisi qui spiritualiter sapit; nemo sapit, nisi Deo donante capiat; quo donante credit qui nondum capit. Nisi enim credideritis, inquit propheta, non intellegetis (Isa. [Col. 0487A] VII, 9). Ergo credenti colligitur meritum, videnti reddetur praemium; quoniam si vides, non est fides; quamdiu enim peregrinamur in hujus mundi tenebris, fide mundantur corda eorum qui Deum visuri sunt. Hac itaque fide, qua Dei filius etiam hominis filius praedicatur, quosdam vestrorum mundandos longe ante Deus praedixerat per prophetam Ezechiel, dicens: Et erit in novissimis diebus, effundam de spiritu meo super omnem carnem (Act. II, 17), et effundam super vos aquam mundam, et mundabimini ab omnibus inquinamentis vestris, et ab universis idolis vestris mundabo vos, et dabo vobis cor novum, et spiritum novum ponam in medio vestri, et auferam cor lapideum de carne vestra, et dabo vobis cor carneum (Ezech. XXXVI, 25, 26), et caetera; quibus evidenter [Col. 0487B] ostenditur, in quibusdam vestrum abstulisse Deus de cordibus velamen, ut, spiritu Dei agente, fide praepararentur corda multorum ad suscipiendam aquam salutarem, in emundationem omnium peccatorum; quosdam vero obcaecari, et infidelitatis errore remansuros; sicut per alium prophetam scriptum est: Excaecans excaecabo corda eorum, ne videant lumen (Isa. VI, 10). Unde, o Judee, cum tu palpabilibus tenebris obcaecatus sis, quomodo te putas posse advertere, qualiter Deus sine ulla sui commutatione mulieri, non ut tu, perfide, garris, commisceretur, set de carne mulieris corpus sibi fabricaret, quoniam divinitas verbi Dei in unitatem sibi personae assumeret, ita ut nec divinitas in carnis passibilitatem, nec humanitas in divinitatem [Col. 0487C] transiret, essetque tamen et filius Dei homo propter assumptum hominem, et filius hominis Deus propter assumentem Deum. Praedixerit tibi propheta: Nisi credideritis, non intellegetis. Crede, et intellegis; et roga Deum, ut tollat velamen, ut auferat cor lapideum. Rogamus etiam et nos pro vobis, invitis vobis. Set quoniam Judeus nec rationem recipit nec praedicationem, nisi Deus [254 1Kb] tollat velamen,---scio enim ejus cervicem durissimam,---occurramus ei oraculis prophetarum, ut vel sic credat, vel sic confusus recedat. Quod [255 1Kb] carnem Christus [256 1Kb] de virgine esset sumpturus, praedixit Isaias: Ecce virgo concipiet in utero et pariet filium, et vocabitur nomen ejus Emmanuel (Isa. VII, 14),« id est nobiscum [Col. 0487D] Deus. Quod de tribu Juda esset nasciturus et spiritu Dei replendus, idem ipse ait: Exiet virga de radice Jesse et flos de radice ejus ascendet, et requiescet super eam spiritus Domini, spiritus sapientiae et intellectus, spiritus consilii et fortitudinis, spiritus scientiae et pietatis, et replebit [257 1Kb] eam spiritus timoris Domini (Isa. XI, 1, 2). Quod inter homines conversari deberet, praedixit Jheremias: Hic Deus noster et non aestimabitur alius praeter eum; et post pauca: Post haec in terris visus est, et cum hominibus conversatus est (Baruch. III, 36, 38). Quod pro nobis pati deberet, item Isaias: Vulneratus est propter iniquitates [Col. 0488A] nostras (Isa. LIII, 5). Et multa alia de illo protulerunt, quibus aperte edocetur, omnem Dominicam conversationem inter nos a tempore incarnationis usque ad ascensionis concordare testimoniis illorum. Quod contra haec dicis, sceleste? nisi forte opponas mendacium, quod ex patre tuo diabolo est; sicut idem dominus noster Jesus Christus dixit: Vos ex patre diabolo estis, et opera patris vestri facitis (Joan. VIII, 44). Ecce quoniam ratione et exemplis responsum est tibi breviter, quod Deus inmutabilis permanet, et tamen carnem sumpsit ex Virgine. Nunc ad sequentia redeamus. Dixit Deus ad Moysen: Non enim videbit me homo et vivere potest. Hic interrogo, Judee, qui semper sequeris occidentem litteram et non vivificantem spiritum, quomodo putas [Col. 0488B] posse hominem videre Deum, an non posse putas? Si posse, utrum corporalibus oculis, an mente? Si corporalibus [258 1Kb] oculis, absurdum satis videtur; siquidem cum ille incircumscriptus spiritus nec mole distenditur, nec loco continetur, nec tempore movetur, atque omnia late patet, quam infirmus sit humanus intuitus. Si mente, non videtur impossibile, si tamen munda. Promissum nobis enim est: Beati mundo corde, quoniam ipsi Deum videbunt (Matth. V, 8). Si non posse, quomodo erit verum, quia, dictante veritate, David dixit: Quaerite Dominum et confirmamini, quaerite faciem ejus semper (Psal. CIV, 4). Num non hominibus loquebatur David, quorum mentes ad exquirendam Domini faciem excitabat? Num quidnam veritas et praeco veritatis [Col. 0488C] dissentient? Non plane quidem intellegentibus. Item quaero, si videre homo Deum possit et vivere, annon? Si videre potest et vivere, quomodo erit verum quod Deus dixit: Non enim videbit me homo et vivere potest. Si vero non potest, ut hoc verum esse possit, quomodo erit verum quod Jacob dixit: Vidi Dominum facie ad faciem, et salva facta est anima mea (Gen. XXXII, 30); et Esaias: Vidi Dominum Sabaoth oculis meis (Isa. VI, 5). Quomodo praedicabunt contraria et veritas et prophetae veritatis? Set quoniam stoliditas vestra in vetustate litterae et non in novitate spiritus ambulabat, ex eo caeci incurritis offendiculum, unde luminis possetis habere ducatum. Ac per hoc nos, [Col. 0488D] qui aeterni luminis suscepimus veritatem, Judaicae caecitatis discindamus errorem, ut et fidelibus mentibus propositae quaestionis pateat veritas, et illi audientes non intellegant, et videntes [259 1Kb] caeci fiant. Dixit Deus ad Moysen: Non enim videbit me homo et vivere potest, quod ita intellegi potest: Quamdiu homo in isto mortali corpore, quod corrumpitur et aggravat animam, vivit, Deum videre non potest sicuti est in natura divinitatis, nec corporeis oculis nec ipsa etiam mente, quamvis munda et ab omni pene vitiorum labe purgata. Quae etsi in divina jam sit contemplatione, minus tamen habet ad summam, [Col. 0489A] quod aliquam maculam contrahit ex mortalitate, et ideo homo Deum non potest videre et vivere, quousque secundum hominem vivit, et secundum Deum [260 1Kb] minime, et sibi non moritur, ut vivat Deo. Set quomodo in regione mortis, ut ita dicam, mortaliter vivens, Deum, qui vera Vita est, et homo videret aut quaereret, nisi misericorditer inclinata vita ad mortuos descendisset? Mortui enim eramus, ex quo a facie Dei ex illa prima praevaricatione in Adam omnes cecidimus. Quapropter, miserata mortalitatem nostram [261 1Kb] diabolica fraude deceptam, ad nos Vita velata carne descendit, quia non aliter inaccessibilem lucem infirmitas carnis ferre valeret, nisi eadem Vita carne se velaret, per oppositionem carnis monstraret nobis lucem Deitatis, quod quasi jam factum [Col. 0489B] Esaias [262 1Kb] ante praedixit: Habitantibus in regione umbrae mortis, lux orta est eis (Isa. IX, 2). Hanc ergo lucem uterque Jacob et Esaias non corporalibus oculis, set spiritualibus vidit. Atque ex hac visione in vocem exultationis alter [263 1Kb] eorum prorumpit, dicens: Vidi Dominum facie ad faciem, et salva facta est anima mea. Intellexerat enim Deum dixisse ad Moysen: Non enim videbit me homo et vivere potest; quasi de salute animae suae desperasset, si non per prophetiae mysterium [264 1Kb] Deum, qui ab homine videri non poterat, per assumptionem carnis videri posse cognosceret. Unde quia vidit, clamavit: Vidi Dominum facie ad faciem, et salva facta est anima mea, et inde spem salutis assumpsit; unde per assumptae mortalitatis speciem, salutem, exspectationem mundi, [Col. 0489C] per carnis suae probationem venturam mundo cognovit. Quod etiam in benedictione filiorum praedicendo expressit, dicens: Non auferetur sceptrum de Juda et dux de femoribus ejus, donec veniat qui mittendus est, et ipse erit exspectatio gentium (Gen. XLIX, 10). De quo etiam Esaias ait: Super quem continebunt reges os suum (Isa. LII, 15); ipsum gentes deprecabuntur (Id. XI, 10). Nunc quid [265 1Kb] contradicis, Judee; cur vocas nos animalia? Ecce nos animalia ejus, de quo dixit Abacuc: In medio duûm animalium cognosceris. Non, ut tu improperas, hiscimus, set ut rationabilia [Col. 0490A] animalia respondemus. Quod vero prosecutus es, dixisse David: Nolite confidere in principibus, in filiis hominum, in quibus non est salus, ac per hoc nullum filium hominis praetermisisse, ut ex prophetae testimonio injuriam clam videaris facere Christo---set aperte servos ejus blasphemas, quasi non injuria servi ad contemptum respiciat Domini---, respondemus ad haec dicentes cum propheta: Muta fiant labia dolosa, quae locuntur adversus justum iniquitatem in superbia et in abusione (Psal. XXX, 19, 20). Et spem nostram in hominem non ponimus, set in Deum et in Christum ejus, quem Deum et hominem veraciter credimus, eumque Deum et Dei Filium esse prophetarum vestrorum [266 1Kb] testimoniis comprobavimus [267 1Kb] . Petrum vero et Johannem atque [Col. 0490B] Martinum non demones, set expulsores demonum fideliter confitemur, et hoc verum esse certis indiciis usque hodie cernimus, non in eis spem nostram ponentes, set spem nostram apud Deum eorum intercessionibus commendantes. Quod vero dixisti: In omnibus locis legitur Deus Israel et non Deus gentium, refellit te Deus per David, dicens ad Filium: Postula a me, et dabo tibi gentes haereditatem tuam et possessionem tuam terminos terrae (Psal. II, 8); idemque ad Abraham: In semine tuo benedicentur omnes tribus terrae (Gen. XXII, 18). Si vero gentes hereditas Dei sunt, nescio, qualiter non sit Deus earum, cujus hereditas sunt. In hoc namque, quod sub requisitione nostri sensus innectis, memorem fieri Dominum testamenti sui, verbi, quod mandavit [Col. 0490C] in mille generationes, quod disposuit ad Abraham, propinquius tuo noster sensus veritati concordat. Quomodo hic intellegis: in mille generationes? Si replices generationes ab exordio mundi, non invenies mille. Set quia in Scripturis sacris saepe finitum pro infinito ponitur, mille generationes omnes generationes accipiendae sunt, ut consequenter verum sit juramentum ad Abraham dispositum, quod in semine tuo benedicentur omnes gentes, id est in Christo.




ANNO DOMINI MXXVI.
BURCHARDUS WORMATIENSIS ECCLESIAE EPISCOPUS.



PROOEMIA.




[Col. 0491]
NOTITIA HISTORICA ET LITTERARIA.
(Oudin., Script. eccles. II, 525.)

[Col. 0491A] Burchardus Wormatiensis episcopus, natione Germanus, patria Hassus, et primum Lobii in Belgio monachus, et Olberti, Lobiensis monachi et abbatis postea Gemblacensis discipulus, anno 996, Olberto magistro instante, episcopus Wormatiensis Ecclesiae electus est, in qua resedit usque ad annum 1025 vel 1026, quo mortuus est. Sigebertus in Chronico ad annum 1008 refert, collaborante magistro suo Olberto Abbate, viro undequaque doctissimo, magnum Canonum volumen edidisse: et in libro De scriptoribus ecclesiasticis, cap. 141, haec de eo refert: »Burchardus, episcopus urbis Wangionum quae dicitur Wormatia, magnum Canonum volumen, quod a nomine ipsius Burchardus denominatur, multo studio composuit, quod testimoniis omnium authenticorum conciliorum et [Col. 0491B] decretis Romanorum pontificum et sententiis omnium pene catholicorum Patrum auctorizavit, ex quo adhuc omnium conciliorum decreta auctorizantur.« Ea quae de auxilio Olberti ad compilationem hanc faciendam in Chronico scripserat, confirmat in libro De scriptoribus ecclesiasticis in Olberto, cap. 142, verbis istis: »Burchardus episcopus Wormatiensis, ejus Olberti magisterio ad hoc provectus, ut ita ecclesiasticae utilitati intenderet, et ejus studio, ore et manu illud magnum Canonum volumen ad communem omnium utilitatem ederet.« Ubi et quibus auxiliantibus Burchardus hoc perfecit opus, docet auctor anonymus, qui Vitam ejus post obitum scripsit, cum Decreto ipsius editam: »Forestus silva est, inquit, duobus milliaribus a Wormatia [Col. 0491C] distans, abietibus abundans, et hanc palus limosa ex una parte ambiendo circumcingit, in cujus medietate collis pulcherrimus consistit, ad quem vir Dei se transferri praecepit; et quia mundanos tumultus devitare voluit, arboribus fruticibusque succisis, collem explanavit. Ibi quoque primum fecit oratorium, dein albis officinis peractis, cellam egregiam construxit. Illuc se post concilia regiaque colloquia et post curam synodalem diversosque mundi strepitus [Col. 0492A] receperat. Ibi quoque negotiis saecularibus post tergum projectis, totis viribus in obsequio Dei studebat. Eodem quippe tempore, in collectorio Canonum in hac cella non modicum laborabat. Nam, domino Walterio Spirensi episcopo adjuvante, et Brunichone praeposito exhortante et suggerente, Canones in unum corpus collegit. Non pro ulla arrogantia, sed, ut ipse dixit, quia canonum jura poenitentiumque judicia in episcopatu suo omnino fuerant neglecta ac destructa; hoc vero corpus seu Collectorium distinxit et in viginti libros distribuit.« Idem in praefatione operis sui testatur. »Cum in sua dioecesi canones et poenitentium jura confusa, imo discrepantia videret, ut aut ex toto neglecta, aut omni pene auctoritate destituta, vel modice in [Col. 0492B] ecclesiastica disciplina institutis apparere potuerint, rogatu Brunichonis praepositi Ecclesiae Wormatiensis coepit congerere et digerere jura ecclesiastica ad utilitatem suae Ecclesiae, ob negligentiam et inscitiam, ut ipse loquitur, sacerdotum.« Fontes autem et partes sui operis ipse in fine praefationis memoratae ostendit.

»Synodalia, inquit, praecepta, sanctaque instituta, tam ex sanctorum Patrum sententiis quam ex canonicis scriptis, adjutore Deo, in unum fascem ex amplissimo orbe collegi, eaque ut potui uno veluti corpore connexa, viginti libris distinxi.« Et quibusdam interjectis: »Quantis autem hoc laboribus atque vigiliis praestiterim, Deus optimus judicabit, quem quod pro nostrae Ecclesiae necessitate fecerim, non [Col. 0492C] latet. Quare etiamsi nostrae provinciae limites non exierit, nihil omnino aegre feremus, modo nostrorum ministrorum manibus teratur. Porro legentibus etiam id persuasum esse cupimus, nihil de meo in hoc opere additum esse, sed ex divinis testimoniis Scripturarum (quaenam hoc tempore hic et supra divinae Scripturae et canonica scripta dicta fuerint, id, proh dolor! statim patebit) singula esse decerpta, ea sane fide, ut perpetuam auctoritatem habitura [Col. 0493A] non dubitem. Ex quibus autem scriptis selegerim ordo sequens indicat:

»Ex canonibus qui Corpus canonum vocantur.

Ex apostolorum Canone.

Ex transmarinis conciliis. Intelligit Orientalia.

Ex conciliis in Germania, Gallia, Hispania celebratis.

Ex Romanorum pontificum decretis.

Ex evangelicis apostolicisque Scripturis.

Ex Veteri Testamento.

Ex libris sancti Gregorii. Ex Hieronymo, Augustino, Ambrosio, Benedicto, Basilio Magno, Isidoro.

Ex Poenitentiali Romano. Ex Poenitentiali Theodori. Ex Poenitentiali Bedae.«

Distinxit Buchardus opus suum in libros viginti, [Col. 0493B] quorum quilibet sua capita seu canones habet; quodlibet autem caput est tantum unius, cuique autem canoni summarium seu titulus praenotatus legitur. Summam librorum hanc Burchardus ipse praemisit.

Primus liber continet de potestate et primatu apostolicae sedis, patriarcharum caeterorumque primatum, metropolitanorum, et de synodo celebranda et vocatione ad synodum; De accusatis et accusatoribus; et testibus; de exspoliatis injuste; de judicibus ac de omni honore competenti ac dignitate, et diverso negotio, et ministerio episcoporum.

Secundus liber continet de congruenti dignitate, et diversa institutione, ac nutrimento vel vitae qualitate, [Col. 0493C] et diverso negotio et ministerio presbyterororum et diaconorum, seu reliquorum ordinum ecclesiasticorum.

Tertius liber continet de divinarum domorum institutione et cultu et honore; de decimis et oblationibus et judiciis singulorum, et qui libri in sacro catalogo recipiantur, qui vero apocryphi, et quando apponendi sint.

Quartus liber continet sacramentum baptismatis, et ministerium baptizandorum et baptizatorum, et consignandorum et consignatorum.

Quintus liber continet de sacramento corporis et sanguinis Domini, et de perceptione et observatione eorum.

Sextus liber continet de homicidiis sponte et non [Col. 0493D] sponte commissis, et de parricidio et de fratricidiis, et de illis qui uxores legitimas et seniores suos interficiunt, et de occisione ecclesiasticorum, et de observatione et de poenitentia singulorum.

Septimus liber continet de incesta copulatione consanguinitatis, et in quo geniaclo fideles et conjungi et separari debeant, et de revocatione et de poenitentia singulorum.

Octavus liber continet de viris et feminis Deo dicatis, et sacrum propositum transgredientibus, et de revocatione et poenitentia eorum.

Nonus liber continet de virginibus et viduis non velatis, de raptoribus earum, et de separatione eorum; de conjunctione legitimorum connubiorum, [Col. 0494A] de concubinis, et de transgressione et poenitentia singulorum.

Decimus liber continet de incantatoribus, de auguribus, de divinis, de sortilegis, et de variis illusionibus diaboli, et de maledicis, et de contentiosis, et de conspiratoribus, et de poenitentia singulorum.

Undecimus liber continet de excommunicandis et excommunicatis, de furibus et de depraedatoribus; et de praesumptione, et contemptu, et negligentia, et reconciliatione et poenitentia eorum.

Duodecimus liber continet de perjurio et de poenitentia ejus.

Tertius decimus liber continet de veneratione et observatione sacri jejunii.

Quartus decimus liber continet de crapula et [Col. 0494B] ebrietate, et de poenitentia eorum.

Quintus decimus liber continet de imperatoribus, de principibus et de reliquis laicis, et de ministerio eorum.

Sextus decimus liber continet de accusatoribus, de judicibus, de defensoribus, de falsis testibus, et de poenitentia singulorum.

Septimus decimus liber continet de fornicatione et incestu diversi generis, et de poenitentia utriusque sexus et diversae aetatis.

Octavus decimus liber continet de visitatione, et poenitentia, et reconciliatione infirmorum.

Nonus decimus liber qui Corrector vocatur, continet correctiones corporum et animarum medicinas, et docet unumquemque sacerdotem, etiam [Col. 0494C] simplicem, quomodo vel qualiter unicuique succurrere valeat, ordinato vel sine ordine, pauperi, diviti, puero, juveni, seni, decrepito, sano, infirmo, in omni aetate, in utroque sexu.

Vicesimus liber Speculationum vocatur, speculatur enim de Providentia et de praedestinatione divina, et de adventu Antichristi, de ejus operibus, de resurrectione, de die judicii, de infernalibus poenis, et de felicitate perpetuae vitae.

Haec summa librorum viginti, quos continet Decretum Burchardi Wormatiensis episcopi.

Opus Decretorum Burchardi editum est primum Parisiis, anno 1499, et iterum Coloniae Agrippinae, anno 1548, in-8o, denique Parisiis, anno 1549. Comportavit [Col. 0494D] Burchardus in Collectionem hanc multa ex Isidoro Mercatore seu Decretalibus ejus epistolis suppositis. Specimen exhibebunt sequentia exempla, quae clarissimus vir David Blondellus in Prolegomenis Pseudo-Isidori et Turriani vapulantium cap. 18 accurate collegit.

»Assumit igitur ex Pseudo-Clementis epist. 1, libro I, cap. 124, 125, 126, 127, 133, 137 et 155; lib. II, cap. 94; lib. VI, cap. 28; lib. XIV, cap. 16. Ex epistola 2, lib. III, cap. 216; lib. V, cap. 11 et 14. Ex epistola 3, lib. II, cap. 93; lib. III, cap. 59; lib. IV, cap. 15.---Ex Pseudo-Anacleti prima lib. I, cap. 4 et 59; lib. II, cap. 154; lib. III, cap. 71, 77; lib. XI, cap. 18. Ex epistola secunda lib. I, cap. 1 et 15; [Col. 0495A] lib. II, cap. 5. Ex tertia lib. I, cap. 136, 152, 178.---Ex Pseudo-Evaristi secunda lib. I, cap. 76, 99, 34, 40; lib. II, cap. 9.---Ex Pseudo-Sixti primi secunda lib. III, cap. 214.---Ex Pseudo-Alexandri prima lib. I, cap. 129, 130, 132; lib. II, cap. 52; lib V, cap. 5.---Ex Pseudo-Telesphori epistola lib. III, cap. 63.---Ex Pseudo-Hygini priore lib. I, cap. 65.---Ex Pseudo-Pii secunda lib. II, cap. 29.---Ex Pseudo-Aniceto lib. II, cap. 28, 63.---Ex Pseudo-Soteris epist. posteriore lib. III, cap. 215.---Ex Pseudo-Eleuthero lib. XVI, cap. 30.---Ex Pseudo-Victoris priore lib. I, cap. 176; lib. IV, cap. 3.---Ex Pseudo-Zephirini priore lib. I, cap. 154; lib. XVI, cap. 13.---Ex posteriore lib. II, cap. 3.---Ex Pseudo-Callisti priore lib. II, cap. 38.---Ex posteriore lib. I, cap. 66, 80, [Col. 0495B] 135, 171; lib. III, cap. 49; lib. VII, cap. 1; lib. X, cap. 64. Vide et librum IX, cap. 7.---Ex Pseudo-Urbano lib. III, cap. 3 et 143; lib. I, cap. 1.---Ex Pseudo-Antero lib. I, cap. 77; lib. IV, cap. 66.---Ex Pseudo-Fabiani secunda lib. I, cap. 147, 148. Ex tertia lib. I, cap. 183; lib. II, cap. 10.---Ex Pseudo-Cornelii secunda lib. I, cap. 193; lib. XII, cap. 12, 19.---Ex Pseudo-Lucio lib. I, cap. 54; lib. XI, cap. 19.---Ex Pseudo-Stephani priore lib. I, cap. 173. Ex posteriore lib. I, cap 142, 161, 177, et lib. XVI, cap. 19.---Ex Pseudo-Sixti secundi posteriore lib. I, cap. 143, 192.---Ex Pseudo-Dionysii secunda lib. III, cap. 43.---Ex Pseudo-Felicis primi prima lib. I, c. 157, 169; lib. XVI, cap. 11. Ex secunda lib. I, cap. 174.---Ex Pseudo-Eutychiano lib. V, cap. 7.---Ex [Col. 0495C] Pseudo-Cajo lib. I, cap. 139.---Ex Pseudo-Eusebii prima lib. I, cap. 138, 165. Ex secunda lib. XI, cap. 25, 27. Ex tertia lib. IV, cap. 63.---Ex Pseudo-Melchiadis priore lib. III, cap 2, 4, 5. Ex posteriore lib. I, cap. 2; lib. IV, cap. 61.---Ex Pseudo-Marco lib. I, cap. 98.---Ex Pseudo-Julii secunda lib. I, cap. 144, 170. Et ex prima lib. I, cap. 175.---Ex Pseudo-Felicis secundi priore lib. I, cap. 141, 163, 167, 180, 221, 222; lib. XVI, cap. 11.---Ex Pseudo-Damasi quinta lib. I, cap. 153, 156, 171, 179; lib. XVI, cap. 31.---Ex Pseudo-Anastasii priore lib. III, cap. 103; et ex posteriore lib. XIX, cap 129.---Ex Pseudo-Felicis quarti secunda lib. III, cap. 57, 58.---Ex Pseudo-Joannis secundi priore lib. III, cap 32.---Ex Pseudo-Pelagii secundi nona lib. III, cap. 69.---Ex Pseudo-Gregorii [Col. 0495D] epist. ad Felicem, lib. VII, cap. 19.---Ex [Col. 0496A] Pseudo-Deusdedit lib. XVII, cap. 44. Praeterea multa alia nescio unde hausta congerit, quae tribuit Evaristo, lib. III, cap. 17; lib. XVIII, cap. 16. Alexandro, lib. I, cap. 59; lib. XIX, cap. 100. Sixto, lib. IV, cap. 46. Hygino, lib. III, cap. 11, 21, 39; lib. IV, cap. 24. Pio, lib. III, cap. 72, 124; lib. V, cap. 27, 47; lib. VI, cap. 37; lib. VIII, cap. 18; lib. XII, cap. 4, 15; lib. XV, cap. 10; lib. XIX, cap. 63. Aniceto, lib. V, cap. 29. Soteri, lib. III, cap. 73, 74; lib. V, cap. 20, 44; lib. XII, cap. 18. Zephirino, lib. VIII, cap. 40. Callisto, lib. XVIII, cap. 2. Fabiano, lib. IV, cap. 1; lib. V, cap. 17, 24, 25, 36; lib. VII, cap. 21; lib. IX, cap. 30; lib. X, cap. 59, 60; lib. XII, cap. 40; lib. XIII, cap. 8. Eutychiano, lib. I, cap. 91, 92, 93, 94; lib. V, cap. 35; lib. VIII, cap. 17; lib. IX, [Col. 0496B] cap. 59, 60; lib. XI, cap. 30; lib. XII, cap. 14; lib. XIV, cap. 2, 3, 10; lib. XIX, cap. 105. Marcello, lib. III, cap. 1, 3, 9. Eusebio, lib. III, cap. 99; lib. VIII, cap. 19; lib. IX, cap. 13; lib. XIII, cap. 17; lib. XIV, cap. 7; lib. XVIII, cap. 11; lib. XIX, cap. 110. Lucio, lib. XIX, cap. 69. Julio, lib. II, cap. 127; lib. III, cap. 1, 204; lib. V, cap. 1; lib. VII, cap. 7; lib. IX, cap. 18; lib. XVIII, cap. 21. Liberio, lib. XIII, cap. 13, 14, 18. Felici, lib. I, cap. 51; lib. XVI, cap. V; lib. XIX, cap. 62. Damaso, lib. I, cap. 25. Bonifacio, lib. I, cap. 73, 131, 184, 202; lib. III, cap. 26; lib. XI, cap. 17. Silverio, lib. III, cap. 23; lib. V, cap. 19; lib. XIII, cap. 12. Pelagio, lib. XII, cap. 9. Citavit etiam Praefationem Pseudo-Isidori lib. I, cap. 42. Haec collegit doctissimus David Blondellus [Col. 0496C] in Prolegomenis nempe Pseudo-Isidori et Turriani vapulantium, cap. 18.

Agunt de Burchardo Wormatiensi episcopo Sigebertus in libro De scriptoribus ecclesiasticis, cap. 141 et 142; Henricus Pantaleo in Prosopographia illustrium virorum totius Germaniae, parte II, pag. mihi 46 editionis Basileensis, anno 1565, apud Nicolaum Brylingerum, in-fol.; Antonius Possevinus tomo I Apparatus sacri, verbo Burchardus Wormatiensis episcopus; Gerardus von Mastricht in Historia juris ecclesiastici et pontificii, num. 248 ad 254, pag. 280 ad 291 editionis Doesburgi 1676, et Amstelodami 1686 in-8o Guilielmus Cavus in Historia rei litterariae ad annum 996, pag. 593 Londinensis editionis 1686 [Col. 0496D] in-folio.




[Col. 0497]
DE COLLECTIONE BURCHARDI EPISCOPI WORMATIENSIS. Hujus mos inscribendi synodis, pontificibus, vel Patribus sententias quorumdam posteriorum scriptorum, Poenitentiale Ecclesiarum Germaniae ab ipso receptum et auctum.
(Ex Dissertatione FF. Balleriniorum De antiquis collect., Opp. S. Leonis Magni tom. III, seu Patrologiae tom. LVI, col. 320.)

[Col. 0497A] 1. Burchardus, patria Hassus, non monachus, ut plures crediderunt, sed canonicus et capellanus regius fuit, ac postea ad Wormatiensem cathedram promotus ante annum 1002, eamdem tenuit usque ad annum 1025, quo e vivis excessit XIII Kal. Septembris. Dum autem erat episcopus, collectionem canonum, hortante Brunicone Ecclesiae Wormatiensis praeposito, concinnavit. Stephanus Baluzius in praefatione ad Antonii Augustini libros de Emendatione Gratiani § 18, animadvertit verum hujus collectionis auctorem dicendum esse potius Olbertum monachum Lobiensem, et postea abbatem Gemblacensem, quo dictante et magistrante Burchardus magnum illud canonum volumen centonizavit, si vera haec sunt quae leguntur in libro de Gestis abbatum Gemblacensium. [Col. 0497B] Verum ex mss. Gemblacensibus atque Leodiensibus rem aliter narrat Bartholomaeus Fisen in Floribus Ecclesiae Leodiensis, pag. 328. Cum vero Burchardus Olberto praeceptore et familiari suo uteretur, eumdem operis adjutorem adhibuisse negari non potest. Hinc Sigebertus in Chronico ad annum 1008 Burchardum, collaborante magistro suo Olberto, viro undequaque doctissimo, magnum Canonum volumen edidisse scribit. Anonymus, qui post Burchardi obitum ejus Vitam digessit editioni Coloniensi insertam, alium ejusdem operis adjutorem commemorat. Eodem quippe tempore, inquit, in Collectario canonum . . . . . non modicum laboravit. Nam domino Walterio Spirensi episcopo adjuvante, et Brunicone praeposito exhortante et suggerente, canones in unum corpus collegit. [Col. 0497C] Notatu dignus est titulus: Collectarium canonum; nam manuscripti codices omni titulo carent. Concinit vero cum praefatione ipsius Burchardi paulo post subjicienda, in cujus fine is suam collectionem Collectarium vocat.

2. Ad Ecclesiae suae Wormatiensis usum idem opus se confecisse in eadem praefatione testatur. Istud non inceptum ante annum 1012 colligitur ex libro secundo, c. 227, ubi suam formatam epistolam refert ad Walterium Spirensem scriptam eodem anno Idibus Martii. Idem vero opus jam fuisse perfectum antequan Burchardus anno 1023 synodo Salangustadiensi interesset, ex eo cognoscimus quia ejusdem synodi canones cum in collectionem non potuisset [Col. 0498A] inserere, in calce omnes subjecit. Joannes Molinaeus in praefatione ad Ivonis Decretum auctor est multa in editis Burchardi libris desiderari quae ipse vidit in veteribus pleniora, sed ea in duodecim libros tantum divisa, quorum sexta pars est editus liber. Hinc, ut credimus, Joannes Albertus Fabricius tom. XI Bibliothecae Graecae, pag. 8, duodecim tomos decretorum a Burchardo collectos tradit, additque: Hoc opus ipsum integrum necdum lucem vidit, sed tantum excerpta ex illo divisa in libros 20. At non solum codex, ex quo editio prodiit, libros 20 Burchardo inscribit, verum etiam illa quoque vetustissima exemplaria quae Petrus Pithoeus commemorat. Nos item quatuor integros codices vidimus, duos in bibliotheca Vaticana signatos num. 1350 et 1355, unum apud Patres [Col. 0498B] Benedictinos in monasterio Padilironensi, et alium Patavinum in bibliotheca S. Justinae, qui totidem libros eidem Burchardo inscriptos exhibent. Addemus et alia duo antiqua Vaticana exemplaria 1356 et 4980, quorum alterum incipit a libro septimo, alterum a nono, et utrumque prosequitur usque ad librum XIX, qui ob mutilos codices fine caret. Cum haec librorum series ac ea quae in eisdem continentur eadem sint in aliis exemplaribus integris, haec quoque duo exemplaria eumdem viginti librorum numerum confirmant. Cum porro nulli hactenus noti codices ullam collectionem Burchardi nomine praenotatam, in duodecim partes distributam contineant, veremur ne Joannes Molinaeus aequivocatione aliqua ductus aliam ampliorem anonymam collectionem in [Col. 0498C] totidem partes divisam ob consonantiam in pluribus pro Burchardiano opere inadvertenter acceperit. Forte ob oculos habuit collectionem Sorbonico-Mutinensem in partes duodecim distinctam, quam descripsimus capite decimo; deceptusque ex eo fuit quia inter titulos librorum Burchardi I, II et sequentibus, ac titulos ejusdem collectionis praefixos partibus I, II, III, IV, V et X, summa consensio est. Certe praefatio quae in solis mss. 20 libros praeferentibus invenitur, Burchardum habet auctorem iisdemque libris fidem facit. Id autem multo clarius elucet ex tribus Burchardi codicibus Vat. 1355, Patavino S. Justinae, et Padilironensi, in quibus ipsa praefatio ab editis discrepans, et sincerior, ut mox videbimus, [Col. 0499A] quam vulgata, non solum eumdem viginti librorum numerum expresse approbat, verum etiam ipsorum titulos insertos praeferens, hos et non alios a Burchardo concinnatos testatur. Concinit etiam anonymus ipsi Burchardo coaevus, qui in ejus Vita tradit: Hoc vero corpus, sive Collectarium distinxit, et in viginti libros distribuit. Nonne haec duo, coaevi scilicet scriptoris et ipsius Burchardi, testimonia duodecim librorum opinionem expungunt?

3. In Operibus Georgii Cassandri pag. 1091 et 1098, teste Fabricio, haec leguntur: Nacti etiam sumus ms. opus Burchardi, quod obiter tantum cum impresso Parisiis an. 1549 contulimus, et deprehendimus epistolae phrasim totam immutatam. Idipsum et nos observavimus in tribus laudatis codicibus, in [Col. 0499B] quibus tantum praefationem invenimus. In his praefatio non solum verbis discrepat a vulgata, verum etiam ordine: ea enim quae in editis ad praefationis calcem ab aliis adjecta videri possunt, ipsi praefationi in iisdem mss. ita inseruntur, ut Burchardo auctore scripta fuisse manifestissime constet. Horum veterum exemplarium concordia, cum quibus alios quoque codices qui praefatione non careant, convenire non ambigimus, hanc veram esse praefationem seu epistolam Burchardi ad Bruniconem suadet; idipsumque confirmat ipsa styli ac syntaxeos inconcinnitas, quae illi aevo maxime congruit. Praefationem autem vulgatam, eum tam aperte a memoratis vetustis mss. dissentiat, studiosi alicujus arbitrio, cui elegantior stylus placebat, fuisse immutatam arbitramur. [Col. 0499C] Illam interim qualis in codicibus legitur hic exhibemus.

4. »Burchardus solo nomine Wormaciensis episcopus Brunichoni fideli suo, ejusdem videlicet sedis praeposito, in Christo Domino salutem.

Multis jam saepe diebus familiaritas tua, frater charissime, praesens nobis hortando suggessit quatenus libellum ex variis utilitatibus ad opus compresbyterorum nostrorum tam ex sententiis sanctorum Patrum quam ex canonibus, seu ex diversis poenitentialibus vigilanti animo corpus in unum colligerem: ob id maxime, quia canonum jura et judicia poenitentium in nostra dioecesi sic sunt confusa atque diversa et inculta, ac sic ex toto neglecta, et inter se valde discrepantia, et pene nullius auctoritate suffulta, [Col. 0499D] ut propter dissonantiam vix a sciolis possint discerni. Unde fit plerumque ut confugientibus ad remedium poenitentiae, tam pro librorum confusione quam etiam presbyterorum ignorantia, nullatenus valcat subveniri. Cur hoc? Inde aestimo evenire maxime, quia mensuram temporis et modum delicti in agenda poenitentia non satis attente, et aperte, et perfecte praefigunt canones pro unoquoque crimine, ut de singulis dicant qualiter unumquodque emendandum sit; sed magis in arbitrio sacerdotis intelligentis relinquendum statuunt. Quapropter, quia hoc nisi a sapientibus et legis divinae eruditis fieri [Col. 0500A] nequit, rogavit me dilectio tua, ut hunc librum breviter collectum, nunc demum pueris discendum traderem: ut quod nostri cooperatores in maturiore aetate positi nostris diebus, et antecessorum nostrorum tarditate neglexerant, modo aetate teneris, et aliis discere volentibus traderetur. Siquidem ut prius fierent probi discipuli, post plebium et dociores et magistri; et ut perciperent in scholis quod quandoque docere deberent sibi commissos. Desiderium tuum, et petitio, frater, justa mihi videtur, et de voluntate tali gratias ago. Etiam et illi multimodas gratias refero, qui te talem mihi praestiterat, quia pro statu Ecclesiae nostrae te assidue desudasse cognoveram. Sed quod tuam exhortationem saepius mihi inculcatam tandiu distuleram, meae ignaviae [Col. 0500B] nolo ut assignes, quia duabus ex causis minime mihi hoc attingere licuerat: scilicet propter varias et inevitabiles ecclesiasticas necessitates, quae quotidie more fluctuum emergunt; et insuper cura mundialium rerum ad imperialia mandata pertinentium, quae studentis et ad superiora tendentis animum valde obtundunt; quia animus cujusque, dum dividitur per plura, minor fit ad singula. Tamen tuis sanctis petitionibus obediens, synodalia praecepta et sancta statuta tam ex sententiis sanctorum Patrum quam ex canonibus, Deo largiente, collegi et, prout potui, corpore connexui in uno, et in viginti libros idem corpus distribui. Et si quis diligens lector eos subtiliter perscrutatus fuerit, multas utilitates nostri ministerii in eis inveniet.


[Col. 0500C] Index [(1) 1Kb] singulorum librorum D. Burchardi Wormaciensis episcopi, breviter quid quoque libro continetur ostendens.

»Primus liber continet de potestate et primatu apostolicae sedis, patriarcharum, caeterorum primatum, metropolitanorum, et de synodo celebranda, et vocatione ad synodum; de accusatis, et accusatoribus, et testibus; de exspoliatis injuste; de judicibus ac de omni honore competenti, ac dignitate, et diverso negotio, et ministerio episcoporum.

Secundus liber continet de congruenti dignitate, et diversa institutione, ac nutrimento, vel qualitate vitae, et diverso negotio, et ministerio presbyterorum, et diaconorum, seu reliquorum ordinum ecclesiasticorum.

[Col. 0500D] Tertius liber continet de divinarum domorum institutione, et cultu, et honore; de decimis, et oblationibus, et justitiis singulorum; et qui libri in sacro Catalogo recipiantur, qui vero apocryphi, et quando apponendi sint.

Quartus liber continet sacramentum baptismatis, et ministerium baptizandorum, et baptizatorum, et consignandorum, et consignatorum.

Quintus liber continet de sacramento corporis et sanguinis Domini, et de perceptione, et observatione eorum.

Sextus liber continet de homicidiis sponte et [Col. 0501A] non sponte commissis, et de parricidiis, et de fratricidiis, et de illis qui uxores legitimas, et seniores suos interficiunt, et de occisione ecclesiasticorum, et de observatione, et de poenitentia singulorum.

Septimus liber continet de incesta copulatione consanguinitatis, et in quo geniculo fideles et conjungi et separari debeant, et de revocatione, et de poenitentia singulorum.

Octavus liber continet de viris ac feminis Deo dicatis et sacrum propositum transgredientibus, et de revocatione, et de poenitentia eorum.

Nonus liber continet de virginibus et viduis non velatis, de raptoribus earum, et de separatione eorum, de conjunctione legitimorum connubiorum, de concubinis, de transgressione et poenitentia singulorum.

[Col. 0501B] Decimus liber continet de incantatoribus, et de auguribus, de divinis, de sortilegis, et de variis illusionibus diaboli, et de maledicis, et de contentiosis, et de conspiratoribus, et de poenitentia singulorum.

Undecimus liber continet de excommunicandis et excommunicatis, de furibus, et de praedatoribus, et de praesumptione, et contemptu, et negligentia, et reconciliatione, et poenitentia eorum.

Duodecimus liber continet de perjurio et de poenitentia ejus.

Tertius decimus liber continet de veneratione et observatione sacri jejunii.

Quartus decimus liber continet de crapula, et ebrietate, et de poenitentia eorum.

[Col. 0501C] Quintus decimus liber continet de imperatoribus, principibus, et de reliquis laicis, et de ministerio eorum.

Sextus decimus liber continet de accusatoribus, de judicibus, de defensoribus, de falsis testibus, et de poenitentia singulorum.

Septimus decimus liber continet de fornicatione et incestu diversi generis, et de poenitentia utriusque sexus et diversae aetatis.

Octavus decimus liber continet de visitatione, et poenitentia, et reconciliatione infirmorum.

Nonus decimus liber, qui Corrector vocatur et Medicus, continet correctiones corporum et animarum medicinas, et docet unumquemque sacerdotem, etiam simplicem, quomodo vel qualiter unicuique [Col. 0501D] succurrere valeat, ordinato vel sine ordine, pauperi, diviti, puero, juveni, seni, decrepito, sano, infirmo, in omni aetate, in utroque sexu.

Vigesimus liber Speculationum vocatur: speculatur enim de Providentia et de praedestinatione divina, et de adventu Antichristi, de ejus operibus, de resurrectione, de die judicii, de infernalibus poenis, de felicitate perpetuae vitae.

Unde, frater, si regentibus plebes suas ex his omnibus unum defuerit, quomodo eas instruere et docere poterunt? Etiam sacerdotis nomen vix in eis constabit, quia valde periculosae sunt evangelicae minae, quibus dicitur: Si caecus caeco ducatum praestet, ambo in foveam cadunt. Quod si est aliquis invidulus [Col. 0502A] qui, postquam istud viderit, mihi inviderit, dicens me ex alienis aribus colligere escas, et ex aliorum labore mihi facere nomen inane, esto. Fateor quia ex aliorum labore collegeram, quia mihi soli canones facere non licet, colligere licitum est, quod et feci; Deus novit, non pro arrogantia quadam, sed pro nostrae Ecclesiae necessitudine. Ut autem obstruatur detrahentis murmur, liber qualiscunque sit, nostrorum sit. Non rogo ut nostri episcopii limen transeat, sed nostris addiscendum remaneat. Quomodo autem, vel unde illum collegerim, volo ut audias; et si est peccatum ullum, tuo judicio relinquo dijudicandum. Nihil addidi de meo nisi laborem, sed ex divinis testimoniis ea quae in eo inveneris, magno sudore collegi. Et ut essent quae comportaveram auctoritativa, [Col. 0502B] summo studio elaboravi. Ex ipso enim nucleo canonum, quod a quibusdam Corpus canonum vocatur, quae sunt nostro tempori necessaria, excerpsi. Ex canone apostolorum quaedam, ex transmarinis conciliis quaedam, ex Germanicis quaedam, ex Gallicis et Hispanicis quaedam, ex decretis Romanorum pontificum quaedam, ex doctrina ipsius veritatis quaedam, ex Veteri Testamento quaedam, ex apostolis quaedam, ex dictis sancti Gregorii quaedam, ex dictis sancti Hieronymi quaedam, ex dictis sancti Augustini quaedam, ex dictis sancti Ambrosii quaedam, ex dictis sancti Benedicti quaedam, ex dictis sancti Isidori quaedam, ex dictis sancti Basilii quaedam ex Poenitentiali Romano quaedam, ex Poenitentiali Theodori quaedam, ex Poenitentiali Bedae quaedam. [Col. 0502C] Ad haec in Collectario hoc si quid utilitatis inveneris, Dei donis ascribe. Si autem quid superfluitatis, meae insipientiae deputa. Bene valeas, et in sacris orationibus tuis mei peccatoris memoriam deprecor ut habeas. Explicit prologus.«

5. In hac praefatione, seu epistola ipsius Burchardi notanda sunt verba in viginti libros idem corpus distribui; et praeterea recolendum est, quod antea attigimus, singulorum librorum ordinem et titulos eidem praefationi a Burchardo fuisse insertos, ut ne dubitari possit quin editum opus, quod cum hoc librorum numero et cum iisdem titulis atque ordine plane concordat, Burchardum habeat auctorem. In vulgata praefatione, licet rebus pluribus discrepans, idem librorum numerus indicatur. At ordo diversus; [Col. 0502D] et quaedam particulae ita ab eadem praefatione dissectae sunt et in calcem rejectae, ut non a Burchardo, sed ab alio conscriptae et adjectae videri possint. Non solum enim index titulorum cujusque libri in vulgatis a praefatione distractus est, verum etiam ipsi praemittitur auctorum ex quibus Burchardus canones derivavit; catalogus, ab eadem praefatione pariter divulsus cum hac inscriptione, quae a Burchardo proficisci nequit: Ex quibus locis auctorum scriptis ecclesiastica haec decreta collegerit. Nucleus canonum, quem initio catalogi Burchardus in fine praefationis laudat, et canonum Corpus a quibusdam appellari affirmat, est pseudo-Isidori collectio, ex qua quidem multa apocrypha decreta transcripsit. Plura [Col. 0503A] vero capitula ex Reginone, et nonnulla etiam ex duabus appendicibus quae in mss. Reginonis collectioni subjiciuntur, eum excerpsisse Stephanus Baluzius in praefatione ad Reginonem late demonstrat. Verum in titulis multa mutavit, aliis titulis ex arbitrio praefixis, qui a subsequentibus canonum collectoribus ex eodem suscepti, magnam confusionem pepererunt. Cum enim non pauca apud ipsum inscribantur nominibus conciliorum, vel pontificum, in quorum decretis aliunde editis nihil tale reperitur; ea in deperditis eorumdem documentis a Burchardo vel ab exscriptoribus ejus inventa plures crediderunt; ac propterea eadem veluti fragmenta pretiosa ab ipsis conservata suo cujusque synodi, vel pontificis loco in Conciliorum editionibus addita sunt. Qui [Col. 0503B] vero rem hanc accuratius expendendam suscepere, detexerunt Burchardum synodorum, Romanorum pontificum, aut sanctorum Patrum nominibus tribuisse ea capitula quae Regino vel ex Capitularibus regum, vel ex Rhabano, vel ex Ferrando diacono, vel sine ulla auctoris mentione recitavit. Stephanus Baluzius in laudata praefatione, num. 22, haec de Capitularium libris notavit: Burchardus, cum Reginonem compilaret, maluit quae hinc accipiebat capita tribuere conciliis quibusdam, aut Patribus antiquis, quam regibus nostris; quod Francorum appellatio, qua Reg nonis atque Witichindi etiamnum aevo gloriabantur reges Germanorum, usurpari desiisset aetate Burchardi, adeoque exuta a Saxonibus esset omnis Capitularium istorum reverentia. Burchardus enim [Col. 0503C] semel tantum cap. 218 et 219 libri primi citat capitula Karoli Magni, sic ut addat illa ab episcopis collaudata esse apud Aquisgranum, alioqui forsitan his non usurus. Illud vero Burchardus sibi praestitisse videtur, ut capitula sumpta ex auctoribus qui non essent vel summi pontifices, vel synodi, vel Patres satis noti et celebres, non sui cujusque auctoris, sed alio celebriori nomine allegaret. Quae animadversio perutilis erit in legendis collectionibus Burchardo posterioribus, ex gr. Ivonis et Gratiani, qui plura ejusdem generis ex Burchardo receperunt. Illam porro laudem huic collectioni omnes tribuunt; quod methodum satis aptam sequatur, ac praeterea canones aliquot conciliorum Germaniae posterioris temporis contineat, qui vel in rarissimis codicibus [Col. 0503D] inveniuntur, vel etiam lectiones praeferunt optimas, ex quibus vulgati emendari queunt.

6. Duo tandem omittere nolumus. Primo in bibliotheca Vaticana sine auctoris nomine exstat vetus codex 4227 inscriptus Corrector et Medicus, cui similem in bibliotheca Parisiensi S. Victoris vidit etiam Jacobus Petit, ac ex eodem excerptum dedit in Poenitentiali Theodori tom. I, pag. 358. [Col. 0504A] Hic autem ad Burchardi collectionem pertinet, in qua est liber decimus nonus eodem titulo praenotatus, ut vel ex titulis in Burchardi praefatione antea descriptis liquet. Secundo in ms. Vat. 3830 saeculi XI exhibetur Poenitentiale in quo leguntur interrogationes faciendae a confessariis cum taxatione poenitentiae. Hae omnes interrogationes ad verbum exscriptae leguntur in eodem Burchardi libro XIX, cap. 5. Solum in hoc capite Burchardiano plures sunt quam in laudato codice. Interrogationum paragraphi, quos vitandae confusionis causa numeris computavimus atque distinximus, apud Burchardum sunt centum et nonaginta quatuor. In eo autem codice interrogationes eaedem sunt ac in laudato capite quinto Burchardi a num. 1 usque ad num. 59, qui [Col. 0504B] incipit: Violasti sepulcrum. Dein apud Burchardum abundant sequentes numeri a 60 usque ad n. 103 inclusive, qui inscribuntur de arte magica, de sacrilegio, de gula et ebrietate, de irreligiositate, item de arte magica, de superstitione, et item de arte magica. Hi omnes numeri desunt in memorato codice, qui post illa numeri 59, Violasti sepulcrum, etc., subdit: Concubuisti cum sorore uxoris tuae, etc., uti apud Burchardum num. 104, et sequitur usque ad num. 152, Credidisti, quod quidam credere solent, quod sint agrestes feminae, etc. Omittit autem quae in fine hujus numeri apud Burchardum adjiciuntur: In istis omnibus supradictis debent sacerdotes, etc., ac praeterea ignorat sequentem numerum 153, cujus initium est: Fecisti ut quaedam mulieres in quibusdam [Col. 0504C] temporibus, etc. Mox idem codex productis numeris apud Burchardum 154, 155 et 156, praeterit sex numeros sequentes a num. 157, Fecisti quod quaedam mulieres facere solent, ut cum filio tuo parvulo, etc., usque ad num. 162. Profert autem numerum 163, Interfecisti filium vel filiam, etc., cum duobus sequentibus. Caret num. 166, Gustasti de semine, etc. Tum descripto numero 167, Bibisti chrisma, etc., omittit caeteros quatuordecim a num. 168 usque ad 181, atque concludit cum Burchardianis numeris 182, Oppressisti infantem, et 183, Invenisti infantem. Burchardus addit in fine undecim numeros, qui in codice non reperiuntur. Poenitentiale hujus codicis Germanicis Ecclesiis usitatum indicant inter caeteros duo numeri, in quibus Theutonicae [Col. 0504D] locutionis fit mentio. Num. 30, quod Theutonice carina vocatur; et quae num. 151 apud Burchardum efferuntur, quod vulgaris stultitia Wervvolff vocat in codice exprimuntur sic: quod theutonice Werevvlf vocatur. Facile autem ex dictis conjicere licet Burchardum hoc Poenitentiale apud suos receptum collectioni inseruisse, et ex aliis Poenitentialibus addidisse quae in eo desiderantur.




[Col. 0505]
VITA BURCHARDI EPISCOPI EDENTE G. WAITZ PH. D.
(Apud Pertz, Monumenta Germaniae historica Script. tom. IV, pag. 829.)





MONITUM.

[Col. 0505A] Burchardi Wormatiensis episcopi Vitam, rebus publicis et privatis claram atque celebrem [(1*) 2Kb] , elericus exposuit Wormatiensis, qui illum viderat ejusque morti adfuerat [(2) 1Kb] . Quod munus quo consilio et quo animo susceperit, ipse in praefatione latius explicat, qua librum episcopo cuidam inscribit, quem Burchardo familiarissimum et amicissimum, sibi vero fuisse magistrum et alterum quasi patrem profitetur; cujus nomen vero indagitare nequivi [(3) 1Kb] . Certe aliquot post Burchardi mortem annis exactis scripsisse videtur [(4) 1Kb] ; sed »quae viderat et quae religiosis viris referentibus bona de illo didicerat,« luculenter memoriae tradidit et historiae monumentum pretiosum et magni faciendum posteris reliquit.

Haec Vita vero, per medium aevum a nemine, [Col. 0505B] quod sciam, lecta, quod etiam a recentioribus valde negligitur, editionis unicae raritas in causa esse videtur. Prodiit enim semel tantum in volumine, cui titulus:

1) D. Burchardi Wormaciensis Eccl. episc. decretorum libri XX.---Opus nunc primum excusum. Coloniae, ex officina Melchioris Novesiani 1548 fol. Hunc librum, tam in bibliotheca regia Hannoverana quam Gottingensi et Berolinensi frustra quaesitum, ex ubere illo librorum thesauro Guelferbytano, V. [Col. 0506A] cl. Schonemann precibus nostris solita humanitate annuente, accepimus, atque ex eo Vitam illam, cujus jam codicem nullum, Wormatia a. 1689 a Francogallis funestissime diruta et incensa, inveniri puto, exprimendam curavi. Editor, qui Vitam post decreti capitulorum indicem posuit, codice bono satis accurate usus esse videtur, ita ut nonnisi leviora quaedam emendare conatus sim. Quam ad rem adhibui:

2) Chronicon Wormatiense, quod saeculo XVI incipiente monachus quidam Kirsgartensis conscripsit. Hic enim: »Borchardus, inquit, sedecimus episcopus Wormatiensis fuit, cujus Historiam ante annos viginti quinque invenimus ad Sanctum Paulum. Similiter et in majori ecclesia habetur; quam [Col. 0506B] hic ad laudem civitatis nostrae de verbo ad verbum annectere volo prout invenio scriptam.« Neque tamen tam fideliter illa usus est, sed sermonem saepe mutavit, alia addidit, alia omisit, et opus satis depravatum reddidit. Huc accedit quod tam Ludewigii editio (Reliq. mss. II, p. 43-72) quam codices, quos VV. Cll. Bohmer et Petersen benevole nobiscum communicarunt, Francofurtensis [(5) 1Kb] et Hamburgensis [(6) 1Kb] , uterque saeculo XVII scriptus, mendis foedissimis scatent, quae an Kirsgartensi monacho [Col. 0507A] aut scribis imperitis sint tribuenda nescio. Nihilominus quaecunque alicujus momenti esse videbantur lectiones, in notas retuli, quas certo omisissem, [Col. 0508A] nisi liber oblivione pene sepultus et codicum auctoritate jam prorsus destitutus edendus fuisset.


G. VAITZ.



PROLOGUS [1 1Kb] .
[Col. 0507]

[Col. 0507A] Vitam actusque felices beati Patris et carissimi [2 1Kb] senioris mei Burchardi episcopi cum scribere mecum deliberarem, tu, praesul piisime N., occurrebas menti meae, ut nomini tuo scripta consignarem atque consecrarem. Tua namque sapientia cunctis est cognita, et non solum in propriis, sed etiam in imperialibus castris sollertis hominis officium exercere ab omnibus comprobaris. Ecclesiam autem a Deo tibi commissam maxima auctoritate construis et regis, et summae vir virtutis aperte praedicaris, et pater pauperum egenorumque solatium merito nominaris. Quod in me misero apertissime ostendisti, quando per varios labores me valde confractum et ab omnibus despectum ac projectum misericorditer recepisti atque, ut decuit te, clementer consulendo [Col. 0507B] tecum fovisti. Talia, mi Pater, erga et non promerentem. Non enim quae hominum sunt quaeris, sed quae Dei sunt, ut omnibus patet, pura mente meditaris, et non ad personam alicujus respicis, sed rectam coelestis itineris semitam gressu nec titubante sequeris. Ergo dilectioni vitae tuae perpetua conglutinatione, si praesumo confiteri, sigillum Christi caritatis pectori meo impressum est. Quamvis enim inopia rei familiaris in exequiis exhibendis copiam mihi negaverit, tamen mea voluntas semper devota in Christo tibi manebit. Unde nomini tuo istud consecravi opusculum, de amicissimi ac familiarissimi tui actibus compositum. Noverit autem dignitas tua, quod non pro superbia aliqua haec sunt composita, sed, Deo teste, ad evitandam ociositatem cordisque [Col. 0507C] desidiam, et maxime ob suae beatae vitae memoriam, ut, cum sua legantur gesta piissima, obstruantur ora contra illum loquentium iniqua. Si quid vero inordinate vel imperite connexui, tuae correctioni et auctoritati proferre decrevi, sperans hoc tua misericordia corrigi et defendi. Ad ultimum quoque opusculum istud tuo judicio subjaceat, ut, si tibi displiceat, aboleatur, si vero placeat, ad testamentum factorum Dei servi remaneat.---Istud autem opusculum hoc modo sumpsit exordium. Cum die quadam loco secretiori sedens mecum diversa volvendo non sine suspiriis cogitarem, meus quidam familiaris interveniens hujusmodi allocutus est verbis: »Quid tu, inquit, mi carissime, solus hic sedens animo turbato meditaris? vel cur solito [Col. 0507D] tristior obstipo capite terram intueris? Si enim dictis vel factis aliquis te commoverat, tecum me jam turbaverat. Ergo, si quid tibi mentem conturbat, [Col. 0508A] narrabis, et propositum animi tui a me non celabis, quia ad quaecumque me vocabis, meum consilium atque auxilium paratum habebis.---Oportune, frater, inquam, dilecte mi, me hic invenisti, et quasi exoptatus mihi advenisti. Jam dudum enim animi propositi aliqua vel dictatis vel proditione sermonis tibi aperire cogitabam. Sed multis affectum meum impedientibus, usque modo differebam. Verum inter haec multa maximum mihi fuit hoc impedimentum, quod quae excogitavi in palam promere dubitavi. Ipse enim nosti, quam perniciosi sunt homines moderni, quam pleni diversarum cogitationum. Quid si aliquis, invidia stimulante, videns haec dicta, his verbis vituperando me confundat, scilicet magnam esse audaciam, [Col. 0508B] quod ego pauper et stultus prudentibus viris propono meas propositiunculas, nudo et sitibundo ingenio vix compactas? Esto, fateor, me pauperem esse ac stultum; sed si pauper sum, dives fieri non erubesco; dives vero pauper fieri erubescit; sicuti divitem villicum legimus dixisse: Mendicare erubesco (Luc. XVI, 3).« Carius mihi est cum Lazaro vivere pauperem, quam cum divite mitti in aeternum ignem. Pauperes et nudi omnes nati sumus. Sed qui dedit animam, largitur et escam, quique corpus creavit, vestimentum tribuit. Ipse enim habet, ipse mihi dabit, quia anima plus est quam esca, et corpus plus quam vestimentum. Ille quoque pauperes non spernit, sed eligit infirma, ut confundat fortia. Si vero nudus aridusque sum ingenio, tamen induo [Col. 0508C] me temeritate loquendi, quoniam illum spero adjutorem, qui dixit: »Aperi os tuum et implebo illud (Psal. LXXX, 11).« Ipse quippe juxta suae promissionem clementiae quae facturus dicturusque sum perficiet, confirmabit solidabitque. Ergo de iis ultra loqui differo, et quae nostra series poscit promenda tuae dilectioni aperio. Sanctam Deoque consecratam Vitam beati Patris nostri Burchardi episcopi, omni laude dignissimam, secundum mei ingenii modulum et conscientiae testimonium scribere animus me assiduis suggestionibus incessanter impulsat. Ad quod opus perficiendum tuum consilium pariter et auxilium supplex imploro, quia divinis perdoctum istorumque te conscium et ad hoc negocium satis idoneum esse scio. Adhuc enim non sum oblitus, [Col. 0508D] quomodo quodam confabulationis tempore multum de praedicti viri virtutibus me interrogasti; et cum illius studia sancta et morum honestatem tibi retulissem, [Col. 0509A] etiam quanta stabilitate in Christi operibus, in Scripturis sanctis, in jejuniis et vigiliis et orationibus permansisset, fateor, non sine lacrimis tibi exposui, necnon quomodo seculares turbines diversasque adversitates et aeris terrores orationis constantia saepissime compescuerit, narravi, et ita jucundissimum duximus diem. Intendis? Quidni? Nam postea sancti desiderii manu pulsando die noctuque me instigans petisti, ut de vita vel virtutibus hujus viri aliqua scripta proferrem sive ad proferendum tibi suggererem. Tuis quippe piis petitionibus obtemperans, aliquas compositiones, quamvis elingues, superna gratia mentis meae raritatem imbuente, cum tuo auxilio de ejus vita narrare studebo. Sed quoties illius beatissimi mentio [Col. 0509B] mihi occurrit, toties fletus gemitusque me affligit. Nihil mihi tunc est, dilecte, nisi lacrimas et suspiria incessanter effundere, hasque miserabiles cogitationes tacite mecum volvere: Quis fui, aut quis sum, vel quis ero? Ego sum ille misericorditer nutritus et miserabiliter derelictus, in labore et aerumna constitutus et pene omnium vilissimus, infimi generis, parentelae peccatricis, cunctis incognitus, sed tamen mihi conscius. Similitudo gentis et commotio capitis in populis. Nam ut deses respuor, ut foetens expuor, ut putridus despicior, et hoc non immerito. Cotidie namque infelicissimus ego in peccatorum volutabro putresco, et onera gravia et meo collo importabilia miser gerere fervesco. Quicquid enim labilis desiderat animus, velut [Col. 0509C] lutum nullo camino probatum, ad peragendum mollesco, et commissa, quae semel vix exortis lacrimis defleo, totius animi salutis oblitus, statim centuplico. Unde et verba mea dolore sunt plena. Haec te, frater, similiter mecum cognoscere puto, quem similibus terminis [3 1Kb] non semel sudasse haud ignoro. Sed quorsum haec? Quorsum te, dilecte, supervacua ratione demum duco? Supervacuam rationem dico, quam verbis profitemur, sed factis non consequimur. Nam in primordio hujus rationis non ad tristitiam, sed ad jucunditatem, non ad dolorem, sed ad laetitiam, non ad vitia, sed ad virtutes proferendas te, dilecte, vocabam. Ergo ad inceptam redeo sententiam, dilectionemque tuam [4 1Kb] rogito atque subnixe flagito, ut vel interrogando praecedas [Col. 0509D] meque de hujus viri vita narrantem intelligas, seu me interrogantem corrigas et praedictas virtutes narrans pleniter edoceas. Econtra ille grates referens, inquit: »Tua petitio vel admonitio, carissime, non vituperanda, sed multum mihi videtur laudanda. Quae enim petendo quasi scripsisti, ad haec me salubria narrando admonuisti, sicque salutiferis verbis me commotum fecisti. Dixisti namque, te non adhuc esse oblitum meae interrogationis et de actibus nostri senioris. Et ego quippe memor sum meae inquisitionis ac tuae de ejus virtutibus [Col. 0510A] expositionis. Petivi ergo et peto iterum, ut de felicibus illius factis aliqua scribas sive ad scribendum mihi suggeras. Turpe est enim vela deponere, cum prosper ventus non cessat afflare. Ergo promissio tua impleatur, et quia fortuna aspirat, ultra non differatur. Sed illa de quibus dixisti gravia onera et miseras mundanarum rerum curas, usque modo vix mecum nomine notas, ita acclivis jam humeris porto, ut heu! nec respirare nec prae magnitudine ponderis suspicere potero. Illos autem fluctuantes seculi turbines diversasque adversitatum incursiones aerisque terrores, quos vivente beato patrono nostro rarissimos sensimus, promerentibus peccatis nostris jam quasi cotidianos vel momentaneos sustinemus. Illius namque piis orationibus [Col. 0510B] dum vixit apud Deum adjuti, a periculis omnibus quasi muro muniti fuimus [5 1Kb] . Postquam autem ejus benedicta praesentia orbati sumus, quo secundum vocem Dominicam extincto pastore, quasi oves sine offensaculo positi, sumus dispersi et pene ad nihilum redacti. Unde quoties talia te loquente modo audiebam, toties per singula pene verba tacite flebam, nec nudis lacrimis, sed, teste conscientia mea, ex intima compunctione concretis. Ergo, quaeso, perge narrando de hoc viro quae promisisti, et si quid potero, tibi, frater, suggerere non desisto.---Fateor, inquam, quod piis ejus orationibus a telis periculosis semper protecti sumus; et ideo me impune peccasse, stultissimus tunc putabam, quoniam illum pro nobis incessanter orare [Col. 0510C] sciebam. Multum enim pro grege sibi commisso pastor pius apud Deum laboravit, multasque calumnias et calamitates pectore forti viriliter resistendo apud seculum sustinuit.« Quae omnia in locis congruis, Deo adjuvante, planius [6 1Kb] enarrabimus. Sed respondendum est ad hoc, quod sub exemplis promissa peragenda admonuisti. Turpe esse dixisti deponere vela, cum non cessant ventorum prospera flabra. Et hoc verum esse consequor, sed hoc non incautum esse puto: ut si aliquis magnitudinem maris transcurrere disponat, primum contra pelagi minas navim undique muniat, deinde aquae profunditatem explorando latentes sub undis scopulos cautus provideat, ut cum navigare incipiat, marinas minas securus non timeat neque in latentes [Col. 0510D] silices incidat, sed firmo regiminis gubernaculo navim dirigendo, plenis velis ac prosperis ventis ad portum salutis perveniat. Similibus modis magnitudine hujus fides nobis est imploranda; ingenii exiguitas ex utraque parte acuenda, ut in vituperationem invidorum non incidamus, sed cum salute ad finem perveniamus. Nam invidus adulando saepe hominis facta praesens laudat, absens vero quasi rabidus canis inaniter latrando vituperat. Sed quoniam timeo ultra narrare iniquissimos hominum mores, veneno invidiae toxicatos ac nulla fide stabilitos, [Col. 0511A] ponam ori digitum, ut non loquatur os meum opera hominum. Ergo adulantium sive obloquentium invidiam non timentes, de hujus justi actibus, divina adjuvante misericordia, aliqua saltem enarrare aggrediamur. Attamen si ea, quae vidimus et quae religiosis viris referentibus bona de illo didicimus, enarrare debemus, diem antea quam sententiam inclinatam videbimus. Idcirco a nativitate ejus summitatem rei tangendo, cum auxilio divino incipiamus, et ita breviter ejus gesta narrando ad finem usque pervenire probemus.



[VITA.]

1. Erat igitur Burchardus [7 1Kb] in provincia Hassia genitus parentibus secundum seculi dignitatem non infimis. Hic nempe [8 1Kb] puer commendatione parentum apud Confluentiam canonice primum nutritus [9 1Kb] , [Col. 0511B] deinde per loca diversa causa studii directus [10 1Kb] est [(7) 1Kb] . Postea vero Willigiso [11 1Kb] Moguntinensis [12 1Kb] sedis venerabili archiepiscopo se adjunxit, illiusque salutari sapientia repletus, et secundum suos nobiles mores imbutus, quamquam aetas denegaret, vitiosa facta fugiendo vitabat, et ad meliora paulatim animum torquebat. Nam post primaevum juventutis florem omni bonitate refulsit praeclarus, in [13 1Kb] justo stabilis, in commisso fidelis, in consilio providus, in prosperis non elatus, in adversis non turbatus, sublimioribus obediens, egenis compatiens, miseris affabilis, misericors subditis, multum largus, moribus honestissimus, atque in omni opere Dei [14 1Kb] strenuus. Patientiam in eo laudare necesse non est, cum sibi servientibus, quamquam [15 1Kb] saepe contra [Col. 0511C] illum delinquentibus, nec [16 1Kb] ullum contradicendo aliquando objiceret verbulum.

2. Istis quippe [17 1Kb] hisque similibus pollens virtutibus, per singulas graduum scansiones [18 1Kb] ad diaconatus ordinem ab archiepiscopo [19 1Kb] sublimatus [20 1Kb] est, et loco cuidam pauperrimo praepositus est [21 1Kb] . Hunc ergo locum, archiepiscopo adjuvante, summo nisu statim adauxit totisque viribus decoravit [22 1Kb] . Nam egregium monasterium simul et claustrum canonicorum in honore sancti Victoris ibidem [23 1Kb] construxit [24 1Kb] . Positisque [25 1Kb] ad electionem fratrum claustri primatibus, cursum certis temporibus et signis decantari servarique praecepit. Et ita rebus ecclesiasticis secundum regulam canonicam rite [Col. 0512A] ordinatis, praedia et mancipia multa, quae vel traditione parentum vel donativo regio acquisierat [(8) 1Kb] , huic ecclesiae in proprium contulerat. Sicque piis viri hujus laboribus laudes et gratiarum actiones officio cotidiano in loco praedicto Deo nostro persolvuntur. Ergo [26 1Kb] religiosissimus Willigisus [27 1Kb] sanctam hominis Dei intelligens meditationem, sibi familiarissimum [28 1Kb] elegit et suae camerae magistrum ac civitatis primatem constituit. In quo officio non solum apud homines, sed etiam apud Deum praemia [29 1Kb] lucratus est sempiterna, quia neque muneribus neque donis nec [30 1Kb] alicujus personae respectione a rectitudinis calle reflecti potuit, sicut quidam, quos modo plerumque aut [31 1Kb] amicitia aut invidia a judicio recto facile labi conspicimus. Ex his aliisque [Col. 0512B] plurimis pietatis studiis crescente fama beati viri, ad aures imperatoris Ottonis tertii notitia ejus pervenit; qui [32 1Kb] , ut erat piissimus, valde illum dilexit et saepe ad se [33 1Kb] venientem clementer suscepit, ac diversis donis onustum honorifice remisit, gratiam sibi promittens esse futuram.

3. Interea contigit, ut Hildebaldus Wormaciensis ecclesiae [34 1Kb] episcopus diem clauderet ultimum (an. 998, Aug. 4), et vice illius Franco [35 1Kb] , praedicti domini Burchardi frater, constitueretur episcopus. Multa de hoc viro [36 1Kb] narranda sufficerent, si ingenii exiguitas non impediret. Sed [37 1Kb] quia mentio ejus nostri rationi intervenit, si non possumus de factis illius majoribus, tamen aliqua dicamus de minoribus. Accepto [38 1Kb] igitur episcopatu, aliquandiu in [Col. 0512C] Wormaciae finibus morabatur; deinde [39 1Kb] rebus ecclesiasticis rationabiliter ordinatis [40 1Kb] , in expeditionem Italicam cum imperatore [41 1Kb] profectus est; ibique [42 1Kb] plus quam unius anni spacio [43 1Kb] in servitio imperatoris vigilanti animo studebat, ejusque secretis saepe [44 1Kb] intererat, et quando [45 1Kb] de rebus majoribus tractandum aliquid erat, tanta familiaritate et auctoritate, quamvis juvenis esset, apud imperatorem habebatur, ut sine ipsius consilio raro aliquid statueretur. Cunctis affabilis erat [46 1Kb] , cunctis benignus extitit, et plurima donando gloriam non modicam apud cunctos acquisivit. Unde et omnes maximo honore ac dilectione illum habebant, et quasi sanctum jam divinabant [47 1Kb] . Et idcirco ab imperatore [Col. 0513A] multum honoratus et carus prae aliis habitus, illius consilio et malos coercebat et rem publicam in pace regebat [48 1Kb] . Unde contigit, ut imperator abbatiam Laurissatiensem [49 1Kb] Wormaciensi ecclesiae concederet et carta ac privilegio perpetuo stabiliret et in conventu ac consilio [50 1Kb] Romanorum [51 1Kb] hanc traditionem recitare ac pronunciare praecepisset [(9) 1Kb] . Eodem tempore imperator et praedictus episcopus [52 1Kb] , induti ciliciis, pedibus [53 1Kb] penitus denudatis [54 1Kb] , quandam speluncam juxta sancti Clementis ecclesiam clam cunctis intraverunt, ibique in orationibus et jejuniis necnon in vigiliis quatuordecim dies [55 1Kb] latuerunt [(10) 1Kb] . Ferunt quidam, visionibus et allocutionibus divinis eos crebro hoc loco fuisse consolatos. Nos autem hanc rem parum nobis compertam [Col. 0513B] [56 1Kb] existimatione vulgi ruminandam relinquimus. Sed tamen hoc pro certo scimus, quod episcopo dies et hora obitus sui divinitus praenotata est. Et hoc ipse [57 1Kb] , postquam domum [58 1Kb] reversi sunt, imperatori pronunciavit. Quare imperator multum contristatus, quem in [59 1Kb] locum ipsius habere vel cui episcopatum ejus [60 1Kb] committere debuisset, multum lacrimando ab eo exquisivit [61 1Kb] . Tunc tandem quasi coactus sic respondit: Fratrem unum habeo; si Deo placuisset [62 1Kb] , hunc mihi successorem rogassem [62 1Kb] . Super haec autem omnia Deus unum provideat [63 1Kb] , in quo sibi bene complaceat. Tunc imperator sub testamento Dei juravit antedictum episcopatum fratri illius se daturum. Et ut melius ac [64 1Kb] facilius recordari potuisset, epistolam deprecatoriam pro hac re [Col. 0513C] ab episcopo accepit, quam in sacculum suum ad testamentum [65 1Kb] posuit. Quid plura? Eadem [66 1Kb] die et hora qua [67 1Kb] ipse praedixit [68 1Kb] morte succubuit, corpusque suum Romae cum magno honore in pace sepultum est (an. 999, Aug. 27).

4. Defuncto autem episcopo, statim aderant varii [69 1Kb] deprecatores, imperatorem pro episcopatu invocantes. Ex quibus quidam Erpho [70 1Kb] pastorali nomine insignitus [71 1Kb] est. Sed hic postea quartum diem non vidit, quia die tertia defecit. Quo extincto, adfuerunt iterum non pauci, aures imperatoris variis rogationibus pecuniaeque promissionibus pro episcopatu incessanter adimplentes; inter quos unus Razo [72 1Kb] nominatus, maxime laborando et non pauca [Col. 0514A] promittendo, virgam pastorelem accepit. Qui statim cum gaudio de Italia regressus, ad locum qui dicitur Curo [73 1Kb] pervenit, ibique vitam finivit. Nuncii autem revertentes, baculum imperatori retulerunt, et hujus interitum dixerunt [74 1Kb] . Tunc tandem imperator suae memor promissionis, manum [75 1Kb] clausit et episcopatum hunc nemini, priusquam in patriam reverteretur, se daturum promisit. Quis hoc meritis [76 1Kb] beati Patris nostri [77 1Kb] non computabit, ejusque vitam in hoc non [78 1Kb] laudabit, quod ita a Deo erat electus, ut istorum virorum ostenderet defectus? Mira res multumque stupenda, ut unus post electionem et episcopatus acceptionem [79 1Kb] quartum decimum diem non vidisset [80 1Kb] , alter vero quartum diem non vixisset [81 1Kb] ! Hic intelligere necnon et mirabilia Dei [Col. 0514B] possumus videre. Non est enim sapientia neque [82 1Kb] prudentia nec ullum consilium contra Dominum. Quod enim hominibus placuit, Deo displicuit; quod imperator elegit, Deus rejecit, et elegit infirma, ut confunderet [83 1Kb] fortia. Sciebat enim [84 1Kb] suum se timentem, se diligentem [85 1Kb] , se totis viribus colentem; hunc praedestinatum vocavit [86 1Kb] , et vocatum justificavit, et justificatum non laude hominum, sed sua misericordia magnificavit.

5. Imperator enim de [87 1Kb] Italia regressus (an. 1000), Saxoniam ingreditur, et in locum qui dicitur Kirichberg [88 1Kb] [(11) 1Kb] pervenit. Illuc episcopus Moguntinus, et cum eo venerandus Burchardus ad imperatorem venit. Imperator archiepiscopum honorifice suscipiens, causam Wormaciensis episcopatus illi [89 1Kb] exposuit, [Col. 0514C] duorumque virorum mirabiles interitus omnino narravit. Et post multas confabulationes imperator [90 1Kb] per fenestram prospiciens [91 1Kb] , Burchardum vidit, quem statim celeriter ad se vocavit. Et arripiens manum [92 1Kb] , seorsum duxit [93 1Kb] , quid frater ejus [94 1Kb] pro eo rogarit [95 1Kb] quidve sibi demandarit [96 1Kb] , diligenter exposuit. Ac deinde epistolam, quam in sacculo reservavit, illi aperuit; sicque [97 1Kb] Wormaciense sacerdotium illi offerre coepit. Cumque ille multum reniteretur, seque indignum esse pontificale officium suscipere contenderet [98 1Kb] , imperator vehementer instans [99 1Kb] quasi vi ad suscipiendum eum compulerat [100 1Kb] . Tandem conspiciens [101 1Kb] , quia potenti resistere non posset, ut [102 1Kb] cum seniore suo [Col. 0515A] archiepiscopo causam deliberaret exposcit [103 1Kb] . Quo impetrato et ab [104 1Kb] archiepiscopo accepto consilio, quod [105 1Kb] imperator jussisset se passurum promisit. Hoc cum diceret, omnium [105* 1Kb] qui aderant lacrimis obortis [106 1Kb] , illius dignissimis meritis committitur virga pastoralis.

6. Post aliquos [106* 1Kb] autem dies, licentia ab imperatore accepta, cum archiepiscopo in [107 1Kb] locum Helingunstat [107* 1Kb] [(12) 1Kb] pervenit ibique sacerdotalis officii infulam accepit [108 1Kb] . Sequenti [108* 1Kb] autem die pontificalis benedictionis unctione venerabiliter consecratus est. Deinde post multas salutationes diversasque [109 1Kb] amplexiones ab archiepiscopo [109* 1Kb] honorifice dimissus [110 1Kb] , sibi commissum episcopatum visitavit, Wormaciamque venit, quam destructam ac pene [Col. 0515B] desolatam invenit. Nam non usui hominum, sed ferarum et maxime luporum latibulis aptissima erat. Planities enim valli et destructio muri latronibus et feris facillimum praebebat introitum. Ferunt namque, quod lupi saepissime cunctis videntibus pecora ibidem devorassent [110* 1Kb] , et homines hoc prohibere volentes assiduis insultationibus audacter terruissent [111 1Kb] , et tandem, quamvis cunctis insequentibus, illaesi evasissent [111* 1Kb] . Latrones vero hunc locum ad perficiendam suae voluntatis nequitiam aptissimum esse jactabant [112 1Kb] , quia neque munitio valli neque obstaculum muri aliquam difficultatem ingrediendi illis aliquando afferebat [112* 1Kb] . Si quis autem civium voluntati eorum aliquid contradixit, hunc nocturnis aggressionibus petierunt, et cuncta quae habuit rapientes [Col. 0515C] secum asportaverunt, ipsum seu mortuum [113 1Kb] vel semivivum relinquentes. Tali pace, tali [113* 1Kb] securitate, necnon [114 1Kb] tali munitione cives Wormacienses illis diebus usi sunt. Ad ultimum vero [114* 1Kb] relinquentes civitatem desolatam, extra murum omnes abierunt, ibique domus [115 1Kb] et aedificia ad suos usus necessaria condiderunt, et sepibus ac trabibus aliisque lignis contra raptores et feras, in quantum potuerunt, se suosque munierunt. Igitur [116 1Kb] episcopus Burchardus videns desolatam civitatem, multum doluit, acceptoque a suis consilio, vallo firmissimo circumdedit civitatem. Undique reaedificavit murum, et cives intra murum aedificare necnon [117 1Kb] et habitare [Col. 0516A] praecepit. Ita quippe in quinque pene annis cives expulsos revocavit, pacemque [118 1Kb] in his finibus firmavit, et [119 1Kb] civitatem omnino desolatam rite restauravit. Sed haec una res piis hujus viri laboribus fuit maximum impedimentum.

7. Otto [120 1Kb] dux [(13) 1Kb] suusque [121 1Kb] filius Conradus intra civitatem habebant munitionem [122 1Kb] turribus et variis aedificiis firmissimam. Ad quam domum [123 1Kb] raptores et fures et omnes [124 1Kb] contra episcopum delinquentes refugium tutissimum habebant. Si quis enim contra episcopum suosque fideles verbis vel factis aliquid deliquit, ad hanc partem statim se recepit, et ob hoc obtruncationes et homicidia multa ex utraque parte fiebant. Hoc quippe dedecus hasque duras [125 1Kb] calamitates homo Dei [126 1Kb] tolerabat; [Col. 0516B] sed forti pectore audacibus eorum actibus quasi imperterritus semper tamen resistebat. Unde et contigit, ut idem vir [127 1Kb] Dei hoc genus hominum [128 1Kb] omnibus vitae suae diebus exosum habuisset et quasi ecclesiae Dei invasores omnes respuisset; uno tantummodo juvene excepto, quem parentes caeterique cognati, quia pacificus erat et innocentiam vitae diligebat, indignando respuerunt [129 1Kb] . Hunc vir Dei venerabilis ad se vocatum, Dei timorem pariter et amorem [130 1Kb] docuit et quasi adoptivum [131 1Kb] nutrivit. Et quia stabilitatem animi in eo intellexit, prae caeteris multum illum dilexit. Quem Deus postea in solium [132 1Kb] regni clementer exaltavit [133 1Kb] . Cum episcopus [134 1Kb] potentium viribus aliter resistere desperasset, curtim suam muro, civitatem [135 1Kb] ad instar [Col. 0516C] castelli circumdedit, et interius, turribus et habitaculis ad pugnandum idoneis non segniter excitatis, munitionem satis firmam construxit. Castello itaque confirmato [136 1Kb] et constructo, inimicorum [137 1Kb] audacibus factis [138 1Kb] fortiter resistebat et spem suis [139 1Kb] augebat; plerumque etiam ipsos [140 1Kb] hostes dictis et factis intrepidus terrebat.

8. Postea vero [141 1Kb] sedatis seditionibus et pace inter illos vix firmata [142 1Kb] , jussu imperatoris episcopus cum apparatu magno et milites Moguntinenses [143 1Kb] necnon et abbas Fuldensis atque [144 1Kb] episcopus Wirtzburgensis cum non modica multitudine in Italiam profecti sunt (an. 1001). Cumque maximo sudore [Col. 0517A] Tuscaniam [145 1Kb] pertransissent [146 1Kb] , imperator mortuus illis nunciatur. Qui, ut necesse erat, valde contristati, viam per quam venerant [147 1Kb] reversi sunt (an. 1002). Tunc urbani de Luca [148 1Kb] et de circumjacentibus villis, congregata [149 1Kb] maxima multitudine equitum et peditum, vias undique concluserunt, et quasi ad bellum instructi, nostrorum adventum armati [150 1Kb] expectaverunt. At [151 1Kb] nostri, visa tam magna [152 1Kb] multitudine, turbabantur [153 1Kb] et illis invitis per terminos eorum transire diffidebant. Inito tandem episcopi consilio, legatos mittunt; ut ipsos per fines eorum cum pace transire permitterent [154 1Kb] , suppliciter precabantur. Quo vix impetrato, illo die usi sunt pace. Intermisso noctis spacio, valde diluculo hostes in unum conglomerati magno clamore et levibus [Col. 0517B] praeliis primos de nostris lacescere coeperunt, et utrimque paucis aut [155 1Kb] vulneratis aut occisis, clamor ab aliis auditur. Itaque omnes celeriter consurgentes arma capiunt, et omnes in unum conveniunt. Inter quos erat [156 1Kb] quidam Thiemarus [157 1Kb] , miles episcopi Wormaciensis, vir strenuus et omni bonitate praecipuus, qui in hoc exercitu in militari re opinatissimus [158 1Kb] habebatur. Hunc episcopus ad se vocatum [159 1Kb] rogavit [160 1Kb] , ut, si fieri posset, rem istam sine humano sanguine finiri adjuvaret. Qui se ejus jussa facturum promittens discessit, convocatisque aliis, quod animo habuit [161 1Kb] , tacite aperuit. Deinde montem ad ascendendum periculosissimum cum suis maximo labore ac sudore non segniter ascendit, et inimicam [162 1Kb] manum clam circuivit. Itaque hostes, [Col. 0517C] visis nostris, et mirabili eorum adventu perterriti, animo dissoluti sunt, ac praecipites se fugae dederunt. Nostri insequentes, tot in ea fuga peremerunt ac truncaverunt, quot [163 1Kb] consequi potuerunt. Ex hac caede episcopus [164 1Kb] conturbatus, lacrimas fudit et Thiemarum multum [165 1Kb] pro hac re arguit, tandemque non paucos denarios quasi pro expiatione civibus remisit. Itaque [166 1Kb] , Dei gratia adjuvante, in patriam reversi sunt.

9 [167 1Kb] . Interea Heinricus [168 1Kb] Bavarorum dux, undique collectis viribus, Wormaciam venit (Mai. Jun.), et ut sceptra [169 1Kb] regni acquireret, non modicum laboravit. Ibique [170 1Kb] cum episcopo Moguntinensi [Col. 0518A] necnon et Wormaciensi de his [171 1Kb] rebus consilium iniit. Igitur causam adventus sui illis exponit. Deinde omnia quae voluissent, si voluntati [172 1Kb] consentirent, se facturum promisit. Promiserat enim se munitam domum Ottonis [173 1Kb] acquisiturum et in potestatem episcopi Wormaciensis redditurum; sicque multa dando et promittendo, ad voluntatem sententiae suae hos viros perduxit. Deinde Moguntiam cum illis venit (Jun. 6), ibique collaudantibus [174 1Kb] cunctis qui aderant, sceptrum [175 1Kb] regni accepit. Ubi vero Heinricus [176 1Kb] in solium regni est exaltatus [177 1Kb] , Burchardus episcopus [178 1Kb] suae non immemor promissionis, die noctuque ob [179 1Kb] libertatem suae civitatis regem incessanter admonuit. Tandem vero [180 1Kb] rex Ottonem ducem ad se vocans, de his [Col. 0518B] rebus sententiam cum eo habuit, ac studium suae voluntatis aperuit [181 1Kb] . Qui, ut erat vir prudens, sic [182 1Kb] prudenter respondit: »Pater, etsi rem grandem mihi dixisses, certe [182 1Kb] facere voluissem [183 1Kb] . Hoc autem te pro certo scire cupio, quod pro his rebus in aeterno Dei regno mercedem sempiternam tecum me habiturum firmiter spero.« Istis hisque similibus sententiis [184 1Kb] res ista est finita [185 1Kb] , et quaedam villa quae dicitur Bruchsella [(14) 1Kb] cum omnibus utilitatibus et appenditiis pro hac domo in commutationem duci tradita est (Octob.). Ita quoque Wormacia iniquo servitio diu subacta piis episcopi laboribus liberata est [(15) 1Kb] . Ergo [186 1Kb] eadem die qua dux de hac munitione [187 1Kb] discessit, episcopus multis congregatis eandem domum [188 1Kb] duce inspiciente invasit, [Col. 0518C] et usque ad fundamentum avida manu omnino destruxit [189 1Kb] . Deinde quoque cum eadem materia eisdemque lapidibus monasterium et claustrum in honorem sancti Pauli construxit, consignans hoc titulo: ecclesiam ob libertatem civitatis. Ergo cunctis quae ad canonicam regulam pertinebant rationabiliter ibi compositis, viginti fratres, qui cursum certis temporibus ac signis conservarent, ibidem instituit [(16) 1Kb] . His modis vir Dei domum belligeram mutaverat in Christi ecclesiam, et quae erat domus contentionis facta est domus reconciliationis, in qua [190 1Kb] Deo nostro laudes et [191 1Kb] gratiarum actiones die noctuque solvuntur.

10. Forestus silva [192 1Kb] est duobus miliaribus [193 1Kb] a [Col. 0519A] Wormacia distans, abietibus abundans, et hanc palus limosa ex una parte ambiendo circumcingit. In cujus medietate collis pulcherrimus consistit, ad quem vir Dei se transferri praecepit [194 1Kb] ; et quia mundanos tumultus devitare voluit, arboribus [195 1Kb] fruticibusque succissis [196 1Kb] , collem explanavit; ibique [197 1Kb] primum fecit [198 1Kb] oratorium, deinde [199 1Kb] aliis officinis peractis, cellam egregiam construxit. Illic se [200 1Kb] post concilia regiaque colloquia et post curam synodalem diversosque mundi strepitus receperat [201 1Kb] ; ibique [202 1Kb] negociis secularibus post tergum projectis [203 1Kb] , totis viribus in obsequio Dei studebat [204 1Kb] . Eodem quippe [205 1Kb] tempore in collectario [206 1Kb] canonum in hac cella [207 1Kb] non modicum laboravit [208 1Kb] . Nam [209 1Kb] domino Walterio [210 1Kb] Spirensi episcopo [Col. 0519B] adjuvante [(17) 1Kb] et Brunichone [211 1Kb] praeposito exhortante et suggerente [(18) 1Kb] , canones in unum corpus collegit; non pro ulla arrogantia, sed, ut ipse [212 1Kb] dixit, quia canonum jura poenitentiumque judicia in episcopatu suo omnino fuerant [213 1Kb] neglecta ac [214 1Kb] destructa. Hoc vero corpus sive collectarium [215 1Kb] distinxit et in viginti libros distribuit [216 1Kb] .

11. Praeterea vero vir Dei [217 1Kb] a [218 1Kb] piis laboribus non cessans, ecclesiam sancti Petri ad sedem [219 1Kb] , quia ultra modum exigua fuerat [220 1Kb] , deposuit, ponensque fundamentum, consignavit mirae magnitudinis monasterium, quod quidem magna celeritate paucis annis pene ad perfectionem perduxit, ut non videretur aedificando constructum esse, sed quasi exoptando subito ibi constitisse.

[Col. 0519C] 12 [221 1Kb] . Istis quippe diebus sororem suam nomine Mahildam [222 1Kb] , mulierem honestissimam et omni claritate dignissimam, ad se vocavit et fraterna dilectione secum nutrivit. Erat enim haec ipsa domina ad opera muliebria magno ingenio sollertissima, et feminas ad rerum textilium diversitatem [223 1Kb] doctas habuit [224 1Kb] , et in conficiendis vestibus preciosis mulieres multas superavit [225 1Kb] [(19) 1Kb] . Interea contigit, ut abbatissa in monasterio sanctimonialium ibidem Deo servientium diem clauderet ultimum. Post cujus obitum omnes sorores [Col. 0520A] quasi uno ore episcopum deprecantes orant [226 1Kb] , ut eidem sorori suae abbatiam donaret et curam eas custodiendi committeret [227 1Kb] . Vir quoque venerabilis earum [228 1Kb] petitionibus consentiens, sororem suam ad se vocavit, ac diversis circumlocutionibus illam exhortans, tandem sic ait: »Dilectissima, inquit, soror mea, vides res mundanas, quam fragiles ac defectibiles sunt, quam plenae omni iniquitate consistunt. Nam aurum et [229 1Kb] argentum lapidesque [230 1Kb] , qui nobis videntur preciosi, quid aliud quam sordes computantur apud Deum [231 1Kb] . Nihil in his aliud agimus [232 1Kb] , nisi cupiditate rerum temporalium [233 1Kb] miseras animas decipimus. Quocumque enim gradimur, mortis umbra nos sequitur; et qui securiter [234 1Kb] hodie in deliciis vivit, cras infeliciter [Col. 0520B] morti [235 1Kb] succumbit. Beatus autem ille est, qui rectam justi itineris sequitur semitam et gloriam hujus mundi respuit et quae Dei sunt intra domicilium puri cordis recipit. Ergo, carissima soror mea, armillas et inaures vestesque deliciosas volo ut deponas, et velamen sanctum accipias, sicque regi sempiterno te adjungas [236 1Kb] .« Haec cum illa audisset, vehementer expavit, et ultra quam dici possit admirans, ait: »Numquid scis, senior sancte, omnibus diebus vitae meae in secularibus me versatam, istius officii omnino esse insciam? Nam, tantum psalterio excepto, libros penitus ignoro; in hoc officio versari nescio; et quomodo tunc in hac vita, domine [237 1Kb] , sine offendiculo vivere potero?« Econtra vir Dei: »Desine, inquit, ut his verbis aliquid [Col. 0520C] [238 1Kb] addas, et exhortationem meam citissime adimplere [ne [239 1Kb] ] differas. Quid tibi obsistit? Quid impedit? Felicissima est commutatio [240 1Kb] , res transitorias derelinquere et aeternas divitias vitamque [241 1Kb] perpetuam feliciter acquirere.« His aliisque exhortationibus plurimis sororem suam ita superavit, ut tandem quicquid voluisset se facturam devovisset [242 1Kb] . Hoc [243 1Kb] cum Dei servus audiret, gratias Deo toto corde rependens exultavit. Statimque regulam canonicam simul et computum, necnon et vitam Patrum ac dialogum aliosque libros huic vitae convenientes [Col. 0521A] eam discere praecepit. Quae continuo omnia quae jussit obedienter discere ac perficere studuit [244 1Kb] . Cum autem vir Dei tantam voluntatem et tam pium studium in hac Dei famula intellexisset, imposito velamine, ad Dei officium eam consecravit. Congregatis [245 1Kb] in unum sororibus, abbatiam sororumque curam illi commendavit. Accepto vero velamine, cunctis virtutibus honestisque moribus clarissima enituit, et quasi omni vita sua secundum regulam fuisset enutrita [246 1Kb] , cunctis praebuit exempla divina. Non enim voluit ministrari [247 1Kb] sed ministrare, neque more magisteriali [248 1Kb] super [249 1Kb] caeteras se exaltavit, sed quasi mater cunctas dilexit ac docuit. Mira res, ut femina secularis in hoc negocio ne quidem ad horam gravaretur, sed potius [Col. 0521B] delectaretur. Omne quoque praedium quod acquisierat ecclesiae cui praeerat cum auxilio fratris in proprium contulerat. Praeterea, fratre exhortante et adjuvante, claustrum simul [250 1Kb] et monasterium pene desolatum non solum renovavit, sed etiam reaedificavit et [251 1Kb] dedicari fecit, et in servitio divino [252 1Kb] cum sororibus sibi commissis die noctuque corde et animo stabilissimo [253 1Kb] permansit, earumque conversationem fratris adjutorio [254 1Kb] rationabiliter, sicut canonicus deposcit [255 1Kb] ordo, per omnia disposuit.

13. Illius quoque [256 1Kb] exemplis ac [257 1Kb] documentis una ex eisdem sororibus, Caritas nominata, Deo devota, altioris majorisque vitae districtionem ab episcopo postulabat. Cumque ille Dei voluntatem in tali vita justis factis [258 1Kb] bene adimpleri [259 1Kb] posse firmaret, [Col. 0521C] tamen virgo Dei petitione incessabili assidue rogabat, ut, quia majora facere vellet, inclusam se a secularibus removeret [260 1Kb] . Tandem vir Dei petitioni ejus consentiens, clusam [261 1Kb] fieri jussit, diem certum constituit [262 1Kb] , et ad [263 1Kb] peragendam Dei famulae voluntatem ad monasterium sanctimonialium cum universis fratribus venit. Cumque illuc ventum fuisset, fratribus in unum convocatis, virginem in medio statuit, et dixit [264 1Kb] : »Fratres mei carissimi, videtis hanc virginem, Dei amore pariter et timore accensam, lubricas hujus mundi delicias respuentem et Deo placere concupiscentem. Haec [265 1Kb] sermonem evangelicum non [266 1Kb] surda aure recipiens, patrem et matrem, cognatos et amicos, domos et agros respuit, et soli [267 1Kb] Deo se adjungere disposuit. [Col. 0521D] Erubescite, senes, necnon et vos, juvenes, nihil huic simile facientes! Quid tacetis? Quid rubore contenditis? [Col. 0522A] Ecce puella tenuissima erecto vexillo intrepida vos praecedit, et contra spiritales nequitias pugnare non metuit. Ecce lorica [268 1Kb] fidei galeaque salutis induta, animo imperterrito contra inimicum dimicare est [269 1Kb] parata. Ergo si neque praecedere neque huic [270 1Kb] concurrere possitis [271 1Kb] , saltem eam similibus pietatis exemplis consequi studeatis.« Post haec aliaque verba divina, completis missarum officiis [272 1Kb] , cellulae eam inclusit; et quae [273 1Kb] compunctione divina secularibus [274 1Kb] mortua fuit [275 1Kb] , ordine mortuorum Deo illam commendaverat. Ibique [276 1Kb] Deo serviendo tres annos vita angelica vivebat, et diversis passionibus temptata [277 1Kb] , ad ultimum animam pleniter expurgatam [278 1Kb] suo reddidit Creatori, ut in omnibus honorificetur Deus, qui in [Col. 0522B] sanctis suis semper est mirabilis [279 1Kb] .

14. Eodem tempore (an. 1009?) quippe [280 1Kb] Heinricus imperator cum exercitu in Burgundiam ire disposuit, et eo itinere Wormatiam [281 1Kb] venit. Cum autem egregium illud monasterium pene peractum vidisset, episcopum, ut se praesente consecraretur, assiduis rogationibus [282 1Kb] petivit. Cumque vir Dei multum reniteretur, tandem imperatoris voluntati quasi coactus consensit. Ergo omni spurcitia foris projecta omnique fuligine detersa [283 1Kb] , die sequenti, imperatore praesente et jubente, cum magnis laudibus et maximo cleri plebisque tripudio, multis episcopis praesentibus, Deo dicata est haec domus [284 1Kb] .

15. Post biennium autem (an. 1011?) res miserabilis in monasterio eodem acciderat [285 1Kb] . Nam pars [Col. 0522C] occidentalis subita ruina nocte quadam funditus cecidit. Sed hoc mirabile fuit, quod nulla campana sub tam magna mole, nisi tantum una exigua, confracta est. De hac re Dei servus, ut erat necesse, conturbatus [286 1Kb] , quandam quasi moestitiam in vultu praeferebat. Accedentes autem discipuli [287 1Kb] ejus, quorum non pauca multitudo assidue [288 1Kb] illum sequebatur, talibus eum dictis consolabantur: »Miramur, senior, juste, quod ex infortunio hujus operis in tantum turbaris, cum cotidianis postules [289 1Kb] oblationibus [290 1Kb] , ut ita peragi liceat sicut Deo placeat. Orationes namque tuas Deus exaudit, tuam voluntatem publice adimplevit. Namque [291 1Kb] quod Deo placet, saepe probatur, sicut legitur: Quem Deus diligit, corripit (Prov. III, 12).« Quod enim [292 1Kb] Deo displicuit, [Col. 0522D] sicut petisti, rejecit. Idcirco suspiria deponas et patientiae fortitudinem recipias. Hoc est laudabile [Col. 0523A] Deoque acceptabile. Deus enim, sicut tu optime nosti, inter alias dogmatis sui sententias istiusmodi dederat dicta consolationis: »In patientia vestra possidebitis animas vestras (Luc. XXI, 19). Attende, Pater, haec, attende, et molem curarum postpone, tristitiamque obliviscere, quia juxta Domini promissum tua tristitia convertetur [293 1Kb] in gaudium.« At [294 1Kb] vir Dei, quasi de tristitia excitatus, hilari vultu respondit [295 1Kb] : »Grates magnas et gratias multimodas vobis rependo pro tanta consolatione talique admonitione. Sicut enim Domino placuit, ita fecit. In hoc [296 1Kb] quippe gaudeo, ut quod sibi non placuit, sicut rogavimus, voluit in melius mutari. Sed audite nunc, rogo, et quomodo haec perdiscebam vobis dico [297 1Kb] . Quadam die cum duobus pueris solis hortum meum [298 1Kb] majorem ingressus, in ipso vestibulo [Col. 0523B] vidi diabolum in vestitu et habitu humano. Stabat enim contra aquilonem, herbas arboresque fructiferas extirpans, et ita facta congestione cum multo murmure viam conclusit. Quem, quia in similitudine et imagine hortulani incedebat [299 1Kb] , quare viam conclusisset, cum iratus interrogassem, respondit: Utinam viam vitae aeternae tibi possem concludere, qui possum majus [300 1Kb] incommodum brevi tempore tibi congerere!« Ego autem admirans [301 1Kb] audaciam ejus, quia [302 1Kb] putabam custodem horti, dixi [303 1Kb] : In hoc quod [304 1Kb] minitaris [305 1Kb] , in nomine Domini mihi non nocebis; nisi a nequitia tua cessaveris, perpetuum exitium [306 1Kb] tibi congeres [307 1Kb] . His dictis, usque ad sedem, quae in horto est, perveni, et circumspiciens illum non vidi. Igitur, [Col. 0523C] quod tam subito nusquam [308 1Kb] comparuit, multum miratus, pueros, si illum vidissent, interrogabam. Qui ambo, neminem nisi me solum ibi vidisse, dicebant; sed quendam mecum contendentem se audisse confirmabant. Tunc ego: »Scio, inquam [309 1Kb] , filii; quis est, scio. Sed minas ejus non timebo, neque in ejus verba sperabo, quia [310 1Kb] veritas in eo non est, ut Dominus ait [311 1Kb] (Joan. VIII, 44).« Et statim inde recedens, hunc versum mente percepi: »Quoniam ego in flagella paratus sum, et dolor meus in conspectu meo semper est (Psal. XXXVII, 18).« Sequenti [Col. 0524A] vero nocte in hora [312 1Kb] matutina facta est haec miserabilis templi ruina [313 1Kb] . Ego quoque [314 1Kb] audiens, mente consternatus sum, et illam Davidicam, fateor, non sine lacrimis repetivi [315 1Kb] querelam: »Et fui flagellatus tota nocte [316 1Kb] , et castigatio mea in matutinis (Psal. LXXII, 14). Ergo fratres mei, quoniam Dominus castigando me castigare dignatus est, gaudeo, et juxta vestram adhortationem patiens ero, atque conversus pro factis dictisque meis poenitentiam agam [317 1Kb] , et te Deum meum laudabo, ut in omnibus honorificeris, qui irasceris et propitius eris et omnia peccata hominum [318 1Kb] in tribulatione dimittis.« Post haec quoque ligna et lapides extra templum exportare praecepit [319 1Kb] , positoque fundamento, firmiter aedificavit, et in duobus pene annis ad statum [Col. 0524B] pristinum perduxit. Tunc capita columnarum necnon quadratos lapides in giro monasterii circumpositos deauravit, et omne templum variis ornamentis undique decoravit.

16. Deinde praebendam fratrum ad sedem [320 1Kb] Deo servientium, quae ex vetustissima antiquitate jam defecerat [321 1Kb] ac [322 1Kb] omnino pene neglecta erat [323 1Kb] , rationabiliter revocaverat [324 1Kb] et in optimum usum mutaverat. Ergo cunctis canonice ordinatis, omnes fratres secundum regulam victu cotidiano refici ad refectorium [325 1Kb] simul praecepit [326 1Kb] . Similiter praebendam [327 1Kb] fratrum apud Sanctum Cyriacum, ex incursorum negligentia pene destructam [328 1Kb] , misericorditer renovavit, et eos [329 1Kb] simul refici jussit [330 1Kb] . Omnia autem loca ad se pertinentia ex vetustate [Col. 0524C] pene destructa ac desolata miro ingenio renovavit et muris variisque aedificiis egregie decoravit. Monasterium [331 1Kb] autem simul [332 1Kb] et claustrum sancti Andreae, quod extra murum constitutum per neglectionem desolatum erat, intra [333 1Kb] civitatem aedificavit, et causis canonicis ad usum fratrum venerabiliter [334 1Kb] ordinatis, ad laudem et gloriam Dei nostri vitam regularem instituit [335 1Kb] .

17. In illis etiam diebus Brunicho [336 1Kb] , de quo supra diximus [(20) 1Kb] , venerabilis [337 1Kb] ejusdem praepositus sedis, videns beati viri constantiam, quomodo pompas [Col. 0525A] mundanas respuisset [338 1Kb] et in servitio Dei ferbuisset [339 1Kb] humanasque laudes vitando fugasset [340 1Kb] , in se reversus vitam monasticam aggressus est, et per exempla servi Dei diabolum decepit et corde contrito spirituque contribulato soli Deo placere studuit. Similiter et alii illustres viri per assidua servi Dei documenta mundum relinquentes, de civitate fugerunt et vitae monachorum se subdiderunt. Tandem vero episcopus veritus ne monasteria [(21) 1Kb] fierent desolata, ab omnibus monasteriis fratribus convocatis [341 1Kb] , istis eos allocutus est verbis: »Nolo vos ignorare, fratres, quod omnis, qui [342 1Kb] timet Deum et operatur justitiam, acceptus est illi, non solum monachus, sed et canonicus, etiam [343 1Kb] et laicus. Non est bonum, ut omnes qui [344 1Kb] in navi laborant uni operi insistant, ut vel omnes sint gubernatores [Col. 0525B] et nullus navigator, aut omnes navigatores [345 1Kb] et nullus gubernator. Consultius est [346 1Kb] ut, apposito gubernatore, unusquisque operi [347 1Kb] suo insistat, quidam navigent, alii altitudinem aquae explorent, alii, si necesse sit, malum scandant [348 1Kb] , alii vero sentinam hauriant, sicque navim omnes in pace dirigant. Similiter intelligere debemus, fratres, quod non omnia possumus omnes. Si enim omnes [349 1Kb] monachi et canonici, ubi sunt laici? Quis tunc ministrabit monachis, vel quis serviet [350 1Kb] canonicis? Si autem omnes laici, ubi tunc laudes et servitia Dei? Diversa est enim familia in Ecclesia Dei, non solummodo monachi, sed etiam canonici, necnon et fideles laici. Et hi omnes egent gratia Dei. Ergo qui [Col. 0525C] canonicus sit [351 1Kb] , pro monastica vita de monasterio suo sine licentia non exeat, sed cum fratribus in commune [352 1Kb] laboret; et si districtiori vita vivere desideret [353 1Kb] , intra monasterium suum operibus Deo placentibus inserviat et de malis se sustineat, sicque holocausta medullata in ara occulti cordis Deo adferre [354 1Kb] non desistat.« Tali quoque sententia et juvenum animos sedavit, et quod stabiliori mente in servitio Dei postea permanebant, incitavit.

18. Ad haec quippe [355 1Kb] , ut unusquisque illorum secundum ingenii quantitatem dicta vel scripta studiosa [356 1Kb] sibi cotidie proferrent [357 1Kb] , firmiter praecepit. [Col. 0526A] Tunc vero quia Dei famulum studio deditum et sacrae Scripturae paginis eruditum ac sapientia Dei repletum videbant [358 1Kb] , sermones et epistolas quaestiunculasque varias illi proferre non timebant. Ergo [359 1Kb] quidam illorum inter [360 1Kb] alias quas saepe praetulit sententias de jejunio Moysi [361 1Kb] et Heliae verba quaestionis composuit, et [362 1Kb] illi, nobis praesentibus, quasi pro occasione dictandi, humili manu porrexit. Ita enim scripserat ille:

»Mentis ingeniique mei aridam si non pertimuissem intelligentiam, clementissimae tuae dominationi quasdam sacrae Scripturae sententias, quae animi mei exiguitatem constringunt necnon in dubitationis nodositatem cadere cogunt, aliqua ratione protulissem, ut tuae probitatis doctissimo eruditus [Col. 0526B] documento, rei agnoscerem veritatem; quoniam quicumque ex sanctarum sententiis Scripturarum titubationis incidit periculum, nisi emendatus confessionis satisfactione mundetur ipsamque cognoscat veritatem, gravis culpam reatus incurrit. Quapropter meae vulnus conscientiae valde dolens ultraque celare metuens, tuae dignissimae sanctitati fiducialiter aperio, ut hoc quod latet intrinsecus patefiat extrinsecus. Nam hujus dictaminis compositionem, nullius sagacitatis protervitate succinctus, sed sitibundi ingenii raritate, Deo teste, valde coactus, sanctitati tuae propono, quo me corrigas certioremque istius investigationis me facias, quia te typum illorum gerere vicemque scio tenere quibus Dominico dicitur alloquio: Vobis datum est nosse mysterium regni Dei (Marc. IV, 11).« Cum autem veram conscientiae [Col. 0526C] meae confessionem faciens, ad veritati agnitionem, tua monstrante prudentia, pervenero, ab omni reatus mei sorde mundatum ac tuae sanctitatis innocentiaeque me fore participem et spero et firmiter credo, quoniam, si verum non esset, Psalmista non dixisset: »Cum sancto sanctificaberis, et cum innocente innocens eris (Psal. XVII, 26).« Sed quia ulceris mei dolor me semper angendo tuam cogit adire clementiam, quaestiunculam, pro qua istius pitatioli congeriem composui, ambagibus cunctis projectis, tuae prudentiae, quam mihi succurrendam [Col. 0527A] [363 1Kb] fore non dubito, prout potero ungue tenus exprimere non desisto. In sacrosanctae Scripturae voluminibus Moysen et Heliam quadraginta dies jejunasse legimus, sed an ab omni alimento se abstinuissent, multi dubitamus. Christum Dominum nostrum cursum quadraginta dierum jejunasse et triplicem idcirco temptationem tolerasse scio et veraciter credo, sed an ullus hominum hoc fecerit, dubito; quia si Moyses vel Helias aut prophetarum aliquis quadraginta dies uniuscujusque cibi abstinuisset, diabolicae temptamenta probationis, ut autumo, non evasisset: nam, ut ita dicam, facilius esset, hominem passibilem probari quam dominatorem totius creaturae temptari. Nunc autem tibi hoc tractandum relinquo, quoniam de talibus ultra loqui tremisco; scriptum namque est: »Omne [Col. 0527B] verbum otiosum quod locuti fuerint homines, reddent rationem de eo in die judicii (Matth. XII, 36).« Istius vero investigationis interrogationem quam pluribus proposueram sapientibus, cum non sum edoctus, crescit morbus praedictus centuplicatus. Quapropter tua me sancta veritatem edoceat sapientia, ut laqueum reatus non incurram, sed poenitentiae vel verae confessionis fructum acquiram, quem apostolica dicendo promisit sapientia: »Confessio fit ad salutem (Rom. X, 10).«

9. Ut autem haec servus Dei perspexit, hujuscemodi correctionis verba eidem juveni die tertia rescripsit:

»Quod me de quadragesimali jejunio Moysi et Heliae quasi dubitando interrogasti, ex hoc te, fili [Col. 0527C] care, diutius dubitare nolo. Quia Deo adjuvante planissima expositio est, hac te instruere cupio. Nam, ut ipse confessus es, si quis de sententiis sanctarum Scripturarum dubitaverit, nisi satisfactione resipuerit, gravis culpam reatus incurrit; si autem ingenii ariditate seu aetatis temeritate sive ignorantiae obscuritate aut negligentiae conculcatione illusus, titubationis incidit periculum, et corrigit quis eum: scire debet, quoniam qui converterit peccatorem ab errore viae suae, salvavit animam suam a morte,« ut ait Jacobus apostolus (Jac. V, 19, 20). Ergo animam tuam a morte salvabimus, si dicta quae demonstramus caute perscrutando pura mente recondis. Scripsisti namque hoc: »In sacra Scriptura Moysen et Heliam quadraginta dies jejunasse legimus, [Col. 0527D] sed an se ab omni alimento abstinuerint, multi dubitamus.« Nodum in scirpo quaeris; labores quippe perdit, qui nodum in scirpo quaerit. Est enim nodum in scirpo quaerere, ex apertissima ac verissima ratione dubitationis nodositatem connectere et ex serenissima luce densissimae nebulae crassitudinem contrahere. Serenissimam dico lucem videlicet sanctam Scripturam, in qua factis et dictis unusquisque fidelium corrigitur; per quod et speculum vitae merito nominatur. Est enim sancta Scriptura utrarumque legum et Novi et Veteris [Col. 0528A] Testamenti declaratio. Si quis autem insani capitis ex illius lucidissimis judiciis non corrigitur, vanitatis ludibrio illusus decipitur. Vanitatis ludibrio unusquisque decipitur, qui stultitiae vitio vanissimo capitur et non virtutem quaerit nec vitium fugit. Igitur omne vitium fugiendum est; certe stultitia fugienda est: hoc quippe vitium hominis est. Et econtra omnis virtus requirenda est; sapientia quidem requirenda est; ipsa enim virtus Dei est. Quam summo studio maximaque diligentia requirat, qui Dei fortem virtutem cognoscere cupiat. Quid enim est fortius quam Dei virtus, quid lucidius quam quod Dei veri solis illuminat radius, quid veracius quam quod scripsit ipsius Veritatis manus? Ait enim Scriptura: Descendit Moyses de monte, duas tabulas lapideas portans in manibus suis, scriptas utrasque [Col. 0528B] digito Dei. In quibus etiam tabulis subtitulatum est: Moyses Dei servus jejunavit quadraginta dies et totidem noctes, ut legem Domini mereretur accipere. Quid mirum, si Moyses illo jubente jejunavit, in cujus regno numquam ullus esurivit, sub cujus persona ad corrigendum Israeliticum populum hujusmodi verba correctionis propheta proclamavit: »Si esuriero, non dicam tibi, meus est enim orbis terrae (Psal. XLIX, 12);« et iterum: »Numquid manducabo carnes taurorum, aut sanguinem hircorum potabo? (Ibid., 13)« Ille quippe, qui ex nihilo cuncta creavit, in regno gloriae suae numquam esurivit, nunquam sitivit, nec umquam dormivit, ut Scriptura ait: »Ecce non dormitat neque dormitabit qui custodit Israel (Psal. CXX, 4).« Igitur, filiole, [Col. 0528C] verbi gratia mea dicta intellige. Si quis nostrum alicujus regis vel praepotentis imperatoris consilio interfuisset, cum diversas sui regni divitias inspiceret, cujus cibi vel potus interim dulcedine capi potuisset? Vidisset namque ministros diversi generis vestibus indutos, domum inclitam variis ornamentis insignitam, aurum purissimum signis ac preciosissimis lapidibus ornatum, ipsumque regem, corona ac regali diademate renitentem, divitias regni sui caute tractantem ac mysticas consilii sui rationes enucleantem. Et si lubrica et transitoria hujus mundi gloria hominem in tantum delectet, ut praecedens natura naturalia non reputet, quanto magis coelestis aeternalisque gloria Summi Moysen, Deum timentem [Col. 0528D] ejusque praecepta sequentem, mundana oblivisci fecit? Interfuit enim sancto consilio regis aeterni; viderat et gloriam Domini, hoc est tabernaculum non manu factum, id est non hujus creationis; audierat vocem Domini dicentem sibi: »Prae caeteris diligo te, et ex nomine novi te (Exod. XXXIII, 12).« Quadraginta enim annos pro quadraginta diebus per manum Moysi eduxit Deus populum suum per desertum, et cum eo locutus est facie ad faciem, sicut loqui solet ad amicum suum homo, ut Scriptura ait (Exod. XXXIII, 11); diem in annum mutavit, pabulo coelesti populum suum pavit, panem angelicum homo [Col. 0529A] manducavit. Quis est cibus coelestis, vel quis est cibus angelicus? Quid ergo, fili, dices ad haec? Si nodum quaesisti, ecce invenisti. Jam resolve nodum, et hunc cognosce modum. Putesne, coelestes cives sicuti terrenos rastro vel aratro sudantes laborando quaerere panem? Nequaquam. Sed est justorum panis indefectivus Deus, Dei Filius, angelorum creator et dominus, de quo scriptum est: »In principio erat Verbum et Verbum erat apud Deum et Deus erat Verbum (Joan. I, 1).« Ecce panis angelicus! »Et verbum caro factum est et habitavit in nobis (Ibid. I, 14).« Ecce cibus coelestis descendit, et panem angelorum homo manducavit, quando Verbum caro factum in nobis habitavit. Ipse enim ait: »Ego sum panis vivus, qui de coelo descendi (Joan VI, 51);« [Col. 0529B] per quem panem mundus consistit, et per quem populus Domini quadraginta annos vixit; de quo Moyses jam tunc gustavit, quando rubo flagranti affatus sic respondit: »Obsecro, Domine, mitte quem missurus es (Exod. IV, 13)«; et alibi de eodem gustavit, quando inter plurima doctrinae suae verba filiis Israel ait: »Prophetam suscitabit vobis Deus de fratribus vestris, ipsum audietis (Deut. XVIII, 15).« De quo pane gustavit, cum quadraginta dies jejunavit: quia non in solo corporali cibo vivit homo, sed in omni verbo Dei (Luc. IV, 4). Per quod verbum cuncta creata sunt, et omnia quasi ex nihilo consistunt, quia ipse Deus Verbum est. »Verbum erat apud Deum et Deus erat Verbum (Joan. I, 1).« In hoc quippe intelligimus, quia Deus Pater Filius ipse est, et Filius, [Col. 0529C] hoc est Verbum, panis coelestis est, et panis coelestis, hoc est Verbum, caro factum est, ipso fatente et dicente: »Panis quem ego dedero, caro mea est pro mundi vita (Joan. VI, 52).« Ipse quippe vita est et alimentum angelorum ac hominum, qui facit utraque unum; ipse quoque Moysen spiritaliter satiavit, quando quadraginta dies corporaliter jejunavit. Cujus excelsam potentiam magnamque misericordiam et antiquum consilium diabolus non recognovit, cum ei triplicem et temptationem proposuit. Erat enim ab initio fratrum accusator ac nequitiae arbiter mendaciique inventor et nugarum canopicorum sagacissimus magister. Latuit enim in corde Pharaonis, exagitans Moysen per temptamenta diversae quaestionis. Ergo Moysen hominem recognovit, sed Christi divinitatem [Col. 0529D] carne velatam non intellexit, ideoque Deum hominem perfectum dubitavit. Quamvis enim uxorem Pilati per visum pro redemptione ejus vexaret, tamen Deum hominem esse venenosus ille dubitabat. Dubitabat namque apud Deum esse misericordiam, ut humanitatem induere suosque servos divinitatis suae admirabili commercio renovare vel redimere voluisset. Si enim non dubitaret nec justo invideret, Judaeos infelices ad inobedientiam ac perfidiam contra Deum non sic excitaret neque per ora illorum, Crucifigatur, clamaret. Et quia dubitabat, nesciebat. [Col. 0530A] Igitur quia ab initio fallax ac dubiosus fuit, inter susspensionem dubitationis incidit periculum desperationis, et per ruinam desperationis passionem patitur aeternae damnationis, atque expulsus in tenebras exteriores, infernales merito pertulit passiones. Quod autem interrogasti de jejunio Heliae, hac sententia intellige. Legisti etiam, puto, et intellexisti, quomodo post imprecationem, quam fecit super habitatores Galaath, Helias absconsus ab Achab rege in torrente Carith Deo jubente a corvis recreatus et pastus est (III Reg. XVII). Post tres autem annos praecepto Dei ostendit se Achab, quando zelans zelum Domini quadringentos quinquaginta sacerdotes Baal interficere jussit; eodem die a Deo impetrans pluviam. Deinde timens minas Jesabel, furibundae reginae, [Col. 0530B] per desertum fugit et in umbra juniperi pro taedio animae obdormivit. Tunc quoque ab angelo bis excitatus, et de longitudine viae instructus, ac subcineritio pane et aqua refectus, in fortitudine cibi illius ambulavit quadraginta dies et totidem noctes. Unde putas panis iste venit, vel quo de fonte haec aqua hausta fuit? Nam, ut legimus, Helias a Deo raptus per turbinem in coelum adhuc corporalis vivit. Sed de quo pane reficitur, aut de quo fonte putas potari? Dico tibi pro veritate, quod ipse, qui, ut dixi, panis justorum consistit, alimentum saturitatis Heliae absque dubio tribuit. Aqua vero potationis ex illius fonte emanat, qui dixit: »Aquam quam ego dedero qui biberit, ex ea non sitiet unquam (Joan. IV, 13)«; et iterum: »Qui biberit aquam quam [Col. 0530C] ego do, fiet in eo fons aquae salientis in vitam aeternam (Ibid., 14).« Helias enim est justus, et erat ideo justitiae pabulo refectus; vivit et vivebat, sicut scriptum est: »Justus ex fide vivit (Gal. III, 11). Sufficiant, fili, tibi haec pauca correctionis verba, ut ex his minimis imbutus discas majora perfecte intelligere et nodum similis quaestionis leviter dissolvere, quia quaecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus in Christo Jesu Domino nostro, qui vivit et regnat Deus in omnia secula seculorum, Amen.«

Convenienti vero tempore confabulationis praedictus juvenis, quibusdam familiaribus suis convocatis, ut ipse fatebatur, ne tam delectabiles animarum [Col. 0530D] epulas [364 1Kb] solus ruminando absconderet, larga manu illis haec distribuit. Illi autem caput cum pedibus et intestinis, ut scriptum est, devorantes (Exod. XII, 9), quae superfuerunt cum aliis fratribus partiti sunt, et ita ad nostram notitiam pervenerunt. Sed quia propter hoc longius a rectitudine viae nostrae digressus demoror, ad coeptum iter redire quantocius conabor.

20. [365 1Kb] Igitur [366 1Kb] quia Deus ad suam servitutem nostrum pium [367 1Kb] pastorem elegit, consueta misericordia eum [368 1Kb] flagellare curavit, sicut legimus; [Col. 0531A] Quem enim diligit Deus [369 1Kb] , corripit, et quasi pater [370 1Kb] in filio complacet sibi (Prov. III, 12). Tactus enim morbo paralysi, aegritudine maxima premebatur. Sed hoc incommodo nunquam superatus aut animo dissolutus, in eodem vultu et eadem hilaritate cum patientia summa permanserat. Ex hac quippe Dei castigatione in se [371 1Kb] rediens, hanc salubrem cogitationem recepit, videlicet mundanas res apud Deum esse exsecrabiles et non solum ad detrimentum sed etiam ad perpetuam [372 1Kb] animae ruinam pertinere. Unde ergo per omnem sancti Petri familiam diligenter [373 1Kb] inquirere praecepit, si alicui illorum aliquid ex sua parte injuste ablatum sive incommodum factum fuisset; et si quis ullam injustitiam factam sibi fuisse retulit, huic dupliciter ablata reddere jussit. [Col. 0531B] Verba ejus discretione [374 1Kb] ita fuerant temperata, ut firmitas cordis ejus ab audientibus facile intelligeretur. Quicquid enim loquebatur, Scripturarum sanctarum [375 1Kb] exemplis dulcissimis condiebat. Ejus autem ori justicia sive legum judicia aut sacrae lectionis [376 1Kb] assiduitas nunquam deerat. Prudentiam in eo laudare non est necesse, cum non solum ex palatio, sed etiam ex diversis regionibus maximus hominum numerus ad intelligendum ejus consilium cucurrissent [377 1Kb] . Frequentationi [378 1Kb] jejuniorum, eleemosinarum, vigiliarum et orationum ita erat intentus, ut pauci nostrae aetatis viri huic possent adaequari. Nam nisi infirmitate compellente vel maxima necessitate cogente, pane, holeribus et pomis tantummodo vitam aluit. Assidue vero cunctis putantibus, quod [Col. 0531C] vinum [379 1Kb] bibisset, aqua se refecit. Saepissime autem post tertiam vel [380 1Kb] quartam vigiliam noctis cum quodam sibi familiarissimo, cui, ne aliquis hoc ab eo cognosceret, summopere interdixit, omnes civitatis plateas tacitus circuivit omnesque angulos et foveas perlustravit, et ubicunque pauperes sive infirmos invenit, elemosynarum solatia larga manu illis impendit. Cotidie quippe ante lucem intra oratorium se clausit, ibique [381 1Kb] usque ad horam diei primam permansit, et quid intus ageret, non nobis sed soli Deo cognitum est. Cotidianis missarum officiis [382 1Kb] animo infatigabili tam pro defunctis quam pro vivis sacrificia offerre non distulit. Pauperes eum [383 1Kb] quasi patrem habebant et ex locis longinquis [384 1Kb] frequenter ad eum veniebant, quorum nullum [Col. 0532A] inconsolatum abire permisit. Quoties vero subitaneae mortis incursio sive aeris terror vel saevitia inimicorum seu alicujus adversitatis periculum imminebat, statim convocatis fratribus orationum ac jejuniorum constantia hoc superabat. Ecce coram Deo et angelis ejus veritatem scribo. Ergo [385 1Kb] assidue in unum congregati, dum ejus varias virtutes collaudaremus, fateor, nos jam hoc divinasse, quod verum est, illo mortuo in hoc loco [386 1Kb] nullum sui consimilem [387 1Kb] tam clarissima vita esse futurum. Nam quamvis aegritudine detentus, in Dei servitio tamen mansit invictus [388 1Kb] . Monasterium enim in honorem sancti Martini consignavit. Sed muro [389 1Kb] ex parte peracto, regalis [390 1Kb] crebrositate serviminis et maxime assidua infirmitate necnon variis [Col. 0532B] adversitatibus impeditus, proh dolor! peragere non potuit; et ita illud monasterium quasi semifactum usque hodie remansit [391 1Kb] .

21. Post haec [392 1Kb] vero [393 1Kb] imperator Heinricus moritur (1024, Jul. 13), ejusque [394 1Kb] corpus ad Babumberg effertur [395 1Kb] ibique cum maximo honore sepelitur. Quo mortuo, Conradus juvenis, quem [396 1Kb] supra diximus [(22) 1Kb] ab episcopo in Dei timore nutritum et doctum, Dei gratia favente summa rerum potitus est. Post hinc biennium, quam rex in regni solium est sublimatus (an. 1025, Jul.) imbecillitas virium servo Dei ultra [397 1Kb] solitum accressere coepit. Cumque languore nimio aegrotaret, intra civitatem se recepit, diem et horam futurae redemptionis exspectans [398 1Kb] . Et cum aliquanto tempore aegritudine magna detineretur, [Col. 0532C] legati regis ad eum veniebant, qui in proxima hebdomada regem esse [399 1Kb] venturum nunciabant. De hac legatione servus Dei conturbatus, pro infirmitate sua multum doluit, quia neque [400 1Kb] regem digne suscipere nec servitium se dignum pro infirmitate potuisset [401 1Kb] praebere. Inter haec verba ad consuetam conversus consolationem, oratorium intravit et januam post se clausit, ibique diem integrum in oratione permansit. Cum sero autem factum esset, more solito discipulos convocari [402 1Kb] praecepit, laudibusque vespertinis peractis, cum laetitia est regressus, nobisque omnibus [403 1Kb] Dei gratia repraesentatus est validus. Ita quippe omne spacium quod [404 1Kb] rex nobiscum fuerat, quasi impetratis induciis, validus erat. Discedente autem rege, [Col. 0533A] Triburiam [(23) 1Kb] cum eo ivit, ibique tres dies mansit. Deinde accepta licentia cum abiret, regem se [ultra [405 1Kb] ] non visurum, multis audientibus quasi joculando praedixit. Cumque Wormaciam venisset, dysenteria morbo [406 1Kb] ultra modum comprimebatur.

22. Quadam vero die cum corpus ad occasum vergere intellexisset, convocatis discipulis, oratorium intravit, omnibusque [407 1Kb] debitoribus suis commissa adversum se piacula [408 1Kb] dimisit, et bannitos seu a se [409 1Kb] anathematisatos clementer absolvit, eisque omnibus scripta absolutionis singulariter direxit. Deinde aqua purissima totum se lavit, et collum ac [410 1Kb] barbam atque coronam radere jussit, indutisque vestibus puris, suos milites atque [411 1Kb] [Col. 0533B] clientes necnon et alios qui aderant ad se intrare praecepit. Tunc universis magno fletu singultantibus, vir Dei vix [412 1Kb] qua poterat manu silentium indicens, ait: »Patres venerandi, fratres amandi, filioli dilectissimi, vestro auxilio apud Deum jam indigeo. Multum enim doleo, quod vos usque modo negligenter praecedebam meque ultra modum supra [413 1Kb] vos superbe exaltabam [414 1Kb] , et non, ut justum erat, vos honorificabam nec diligebam. Sed superbia illa, quid mihi modo proficit [415 1Kb] , vel arrogantia, quid me adjuvat [416 1Kb] ? Multum mihi nunc obficit [417 1Kb] multaque [418 1Kb] mihi offendicula parit. Hesterno namque [419 1Kb] unus fui ex ditissimis [420 1Kb] , sed jam expecto quod [421 1Kb] mox futurus sim quasi stercus et cinis. Talis enim [422 1Kb] est gloriatio [423 1Kb] nostra, talis et dominatio [Col. 0533C] mundana [424 1Kb] . Nudus quippe egressus sum de [425 1Kb] utero matris meae, nudus [426 1Kb] revertar illuc, nihil praeter peccata [427 1Kb] mecum reportans, nisi Dei misericordia [428 1Kb] exhortante aliquid boni fecerim, aliquando hoc apud Deum me inventurum esse spero. Ecce nunc sum lotus; ecce viam longissimam iturus, legationem durissimam expecto paratus. Ex his miseriis facile cognoscere potestis, liventes [429 1Kb] mundanarum rerum gloriationes quam fragiles et instabiles sint [430 1Kb] , quam plenae mali, quam caecae futuri [431 1Kb] ; quas per speculum nunc cognosco quasi in aenigmate, quamvis eisdem adhuc subjaceam ex parte. Ergo cui servivi ab initio [432 1Kb] , Deo meo, regi sempiterno, me meaque omnia indubitanter committo, ut ipse me [433 1Kb] defendat et secum illuc perducat, [Col. 0534A] ubi anima mea terribiles occursus non timeat.« Talibus dictis nos admonebat, et verbum Dei non humane sonans docebat; tandemque corporis sui dissolutionem aperte pronunciabat. His dictis finitis, cum maxima tristitia foras exivimus, et tanti pastoris interitum omnes in commune lamentando flevimus. Tunc principes qui aderant intrantes, thesaurarium et cameram, ubi pecuniam putabant reconditam [434 1Kb] , diligenter angulos omnes perscrutati sunt, et tandem scrinia librorum voluminibus plena spe pecuniae subvertentes, vano fortunae labore illusi [435 1Kb] sunt. Nam praeter thesaurum ecclesiasticum nec aurum nec argentum ibi invenerunt [436 1Kb] , exceptis tribus tantum denariis, quos vir sanctus in wantone [437 1Kb] [(24) 1Kb] suo reliquit, quando [Col. 0534B] alios pauperibus erogavit. Igitur soror ipsius, de qua supra diximus [(25) 1Kb] , abbatissa venerabilis, in orationibus [438 1Kb] et vigiliis perdurando, ab eo non discessit [439 1Kb] .

23. Cumque dies paucos maxima infirmitate aegrotaret, nocte [440 1Kb] quadam, antequam diesceret [441 1Kb] , Dei servus de lecto se erexit, et oculis ac manibus in coelum intentis [442 1Kb] , diutius oravit. Illi autem qui aderant labia ejus moveri videbant; sed quid oraret, quamvis caute intenderent, penitus non intelligebant. Deinde in lectum se deponens [443 1Kb] , sororis dexteram [444 1Kb] tetigit [445 1Kb] , et dixit: Ecce quod concupivi jam video. Deinde dixit [446 1Kb] : Dominus vobiscum. Hoc cum tertio diceret, Redemptori nostro, cui servivit, quem amavit, quem quaesivit, [Col. 0534C] quem semper optavit, spiritum immaculatum reddidit (an. 1025, Aug. 20). Habuit autem servus Dei quoddam scrinium, quod nullus nostrum aliquando apertum vidit. Hujus quidem clavem sorori commisit, ut quicquid [interius [447 1Kb] ] invenisset, in dilectionem et memoriam vitae suae habuisset. Quae [448 1Kb] statim post obitum fratris, quibusdam convocatis ex nostris, dicta illius narravit et tunc scrinium aperuit. Invenimus autem in [449 1Kb] eo cilicium hirsutissimum et catenam ferream ex una parte quasi ex usu contritam. Quod ut vidimus, primum, contra Dei famulum [450 1Kb] saepe nos negligenter deliquisse, tunsis [451 1Kb] pectoribus communiter [452 1Kb] doluimus. Deinde ejus felices actus apud Deum ita tectos [453 1Kb] et absconsos [454 1Kb] digne admirantes, gratiarum actiones [Col. 0535A] Deo nostro non sine lacrimis pro ejus vita retulimus. Aderant in exequiis ejus sui milites, viri venerabiles et illustres, corpusque [455 1Kb] ejus per omnia monasteria circumferentes, ad sedem principalem tandem detulerunt. Ibique ab universis fratribus venerabiliter acceptum, solitis custodiebatur officiis. Postera autem die in eadem ecclesia in choro occidentali, videlicet ante altare sancti Laurentii, honorifice sepultum est [456 1Kb] [(26) 1Kb] .

24. Sed ubi nunc sunt illi pestiferi, qui vitam et actus viri Dei venenosis linguis carpentes, multa, quae nec dici licitum est, super illum suosque fideles variis obtrectationibus mentiti sunt? O miseros et profanos, totius honestatis oblitos! O totius virtutis inscios totiusque pietatis nudos et sola ventris [Col. 0535B] ingluvie saginatos! O totius bonitatis steriles, nihil huic simile facientes, sed spem suam seculo [Col. 0536A] salutemque sepulchro supponentes, qui servi Dei facta mendaciis lacerabant, sed ipsi talia facere nesciebant; quorum Deus venter est et gloria eorum in confusione, qui terrena tantum sapiunt et quae Dei sunt penitus nesciunt. Hic autem sacerdos Christi toto animo totisque viribus ad Deum conversus, quicquid boni fecit, Christo soli cognoscendum diligenter abscondit, et inanes favores similiter et hominum obtrectationes parvi pendens surda aure transivit, qui tantum Deo placere studuit. Ergo fructum aeternum apud Deum pro talibus illum acquisisse et praemia sempiterna pro secularibus eum recepisse, speramus ac firmiter credimus, et ut cum Christo manens sempiternum habeat sacerdotium, praestante Domino nostro Jesu Christo, [Col. 0536B] cui sit laus et gloria per infinita seculorum secula, Amen.




[Col. 0535]
BURCHARDI EPISTOLA AD ALPERTUM

(Vide supra in ALPERTO, hujus voluminis col. 451.)




[Col. 0537]
BURCHARDI WORMACIENSIS ECCLESIAE EPISCOPI DECRETORUM LIBRI VIGINTI Ex conciliis et orthodoxorum Patrum decretis, tum etiam diversarum nationum synodis, ceu loci communes congesti, in quibus totum ecclesiasticum munus luculenta brevitate et veteres Ecclesiarum observationes complectitur. Parisiis apud Joannem Foucherium, sub Scuto Florentiae, via ad D. Jacobum.---1549. Cum privilegio Senatus [(27) 2Kb] .



BURCHARDUS, ECCLESIAE WORMACIENSIS EPISCOPUS, BRUNICHONI FIDELISSIMO SUO ET EJUSDEM ECCLESIAE PRAEPOSITO, IN CHRISTO DOMINO SALUTEM.

[Col. 0537A] A multis sane diebus, et saepe quidem coram familiaritas tua, charissime frater, hortando a nobis contendit, ut utile aliquod opus non minus ex sanctorum Patrum sententiis, quam canonicis scripturis, vel ab comprobatis poenitentium exemplis, ad necessarium Ecclesiae nostrae deservientium usum, vigilanti studio colligerem. Et id quidem, vel ea ratione maxime flagitare videbaris, quod canonum jura atque poenitentium formae, in nostra quidem dioecesi adeo confusa sint, atque inter se discrepantia, ut aut ex toto neglecta, aut omni pene auctoritate destituta, vel modice in ecclesiastica disciplina institutis apparere possint. Qua de causa saepe accidit, ut ad poenitentiae remedium confugientibus, cum ob canonum descriptionem confusam, tum ob presbyterorum [Col. 0537B] nostrorum ignorantiam, non facile subveniatur. Quod an ideo potissimum fieret, non impudenter ex me rogasti. Et quanquam idem existimem, [Col. 0538A] tamen quia non certam temporis mensuram canonum censura expressit ad singula poenitentium delicta adhibendam, sed in absolventium judicio relinquendam statuit, idcirco poenitentiae salutaria remedia ab imperitis quidem sacerdotibus non pro delictorum qualitate providentur, a piis quidem et canonicis scripturis institutis, eadem facile prout uniuscujuslibet infirmitas requirit, adhibentur. Et quia hoc res ita habet, eo me dilectio tua rogavit, ut opellam hanc congestam junioribus nostris legendam proponerem, quo ipsi in idonea nimirum aetate, ea discant, quae vel serior aequalium nostrorum aetas modo assequi non possit, vel antecessorum negligentia non attigit. Utpote decentissimum fore existimans, ut quis cum omni probitate se discipulum [Col. 0538B] prius exhibeat, quam doctoris auctoritatem apud vulgum temere praesumat. Et in scholis discat, quod suae fidei commissos doceat. Equidem hanc [Col. 0539A] tuam petitionem, dilectissime frater, justissimam judicavi, proque isto tam pio ad divinam religionem affectu, gratias maximas habeo, quem pro Ecclesiae nostrae statu, non segni sollicitudine jugiter desudate animadverto. Verum quod tuam exhortationem mihi saepius inculcatam tandiu distuli, ignaviae, torporique meo minime adscribendum putabis: siquidem duae impediverunt me causae, quominus tibi pro tuo desiderio prompte morem gessi. Quarum alteram inevitabiles Ecclesiae nostrae necessitates attulerunt, quae quotidie fluctuum more in nos emergunt. Altera ex gravibus saecularium rerum curis oboritur, ad quas inviti, imperialium mandatorum onere pertrahimur, quae duo sane animum meum ad coelestia enitentem altiuscule assurgere non permittunt. Nam dum pluribus rebus inquietatur animus, infirmior [Col. 0539B] est, quam ut unicuilibet par esse possit. Nihilominus tamen sanctis tuis petitionibus obsecutus synodalia praecepta, sanctaque instituta, tam ex sanctorum Patrum sententiis, quam ex canonicis scriptis, adjutore Deo, in unum fascem ex amplissimo orbe collegi. Eaque ut potui, uno veluti corpore connexa, viginti libris distinxi, ita ut quisquis eos diligenter legerit, fructum non vulgarem sentiet se brevi consequi [Col. 0540A] posse. Perutilem quidem in docenda plebe, firmum autem propter Scripturarum auctoritatem, honestum tanquam studio et diligentia acquisitum. Neque enim sacerdotis nomen meretur, qui, quam sollicite Evangelicam minam expendi oportet ignorat, ut caecus caeco dux esse non potest. Quamobrem hunc meum laborem nemo, ut collecticium aspernetur. Certe coegit sacrarum in immensum Scripturarum diffusa amplitudo, necnon nostrorum negligentia, et inscitia sacerdotum, in hoc genere desudare, in quo colligere quidem licitum fuit, canones vero soli mihi sanxire illicitum. Quantis autem hoc laboribus, atque vigiliis praestiterim, Deus Opt. judicabit, quem, quod pro nostrae Ecclesiae necessitate fecerim, non latet. Quare etiam si [Col. 0540B] nostrae provinciae limites non exierit, nihil omnino aegre feremus, modo nostrorum ministrorum manibus teratur. Porro legentibus, etiam id persuasum esse cupimus, nihil de meo in hoc opere additum esse, sed ex divinis testimoniis Scripturarum singula esse decerpta, ea sane fide, ut perpetuam auctoritatem habitura non dubitem. Ex quibus autem scriptis selegerim ordo sequens indicat Bene vale, et orationibus me adjuva.



EX QUIBUS LOCIS AUCTORUM SCRIPTIS ECCLESIASTICA HAEC DECRETA COLLEGERIT.
[Col. 0539]

[Col. 0539B] Ex canonibus, qui Corpus canonum vocantur.

Ex apostolorum canone.

Ex transmarinis conciliis.

Ex conciliis in Germania, Gallia, Hispania, celebratis.

Ex Romanorum pontificum decretis.

Ex evangelicis apostolicisque Scripturis.

[Col. 0540B] Ex Veteri Testamento.

Ex libris sancti Gregorii.

Ex Hieronymo, Augustino, Ambrosio, Benedicto, Basilio Magno, Isidoro.

Ex Poenitentiali Romano.

Ex Poenitentiali Theodori.

Ex Poenitentiali Bedae.



INDEX SINGULORUM LIBRORUM BURCHARDI WORMACIENSIS EPISCOPI Breviter quid quoquo libro continetur ostendens.
[Col. 0539]

[Col. 0539C] Primus liber continet de potestate et primatu apostolicae sedis, patriarcharum, caeterorumque primatuum metropolitanorum, et de synodo celebranda, et vocatione ad synodum. De accusatis, et accusatoribus, et testibus. De exspoliatis injuste. De judicibus, ac de omni honore competenti, ac dignitate, et diverso negotio et ministerio episcoporum.

Secundus liber continet de congruenti dignitate, et diversa institutione, ac nutrimento, vel qualitate vitae, et diverso negotio, et ministerio presbyterorum et diaconorum, seu reliquorum ordinum ecclesiasticorum.

Tertius liber continet de divinarum domorum institutione, et cultu, et honore. De decimis et oblationibus et justitiis singulorum, et qui libri in sacro catalogo recipiantur, qui vero apocryphi, et quando apponendi sint.

[Col. 0540C] Quartus liber continet sacramentum baptismatis, et ministerium baptizandorum et baptizatorum, et consignandorum et consignatorum.

Quintus liber continet de sacramento corporis et sanguinis Domini, et de perceptione et observatione eorum.

Sextus liber continet de homicidiis sponte, et non sponte commissis, et de parricidiis, et de fratricidiis, et de illis qui uxores legitimas et seniores suos interficiunt, et de occisione ecclesiasticorum, et de observatione, et de poenitentia singulorum.

Septimus liber continet de incesta copulatione consanguinitatis, et in quo geniculo fideles et conjungi et separari debeant: et de revocatione, et de poenitentia singulorum.

Octavus liber continet de viris ac feminis Deo dicatis, [Col. 0541A] et sacrum propositum transgredientibus, et de revocatione, et de poenitentia eorum.

Nonus liber continet de virginibus et viduis non velatis, de raptoribus earum, et de separatione eorum, de conjunctione legitimorum connubiorum, de concubinis, et de transgressione, et poenitentia singulorum.

Decimus liber continet de incantatoribus, et de auguribus, de divinis, de sortilegis, et de variis illusionibus diaboli, et de maledicis, et de contentiosis, et de conspiratoribus, et de poenitentia singulorum.

Undecimus liber continet de excommunicandis et excommunicatis, de furibus, et de praedatoribus, et de praesumptione, et contemptu, et negligentia, et reconciliatione, et poenitentia eorum.

[Col. 0541B] Duodecimus liber continet de perjurio, et de poenitentia ejus.

Tertius decimus liber continet de veneratione, et observatione sacri jejunii.

Quartus decimus liber continet de crapula, et ebrietate, et de poenitentia eorum.

Quintus decimus liber continet de imperatoribus, [Col. 0542A] de principibus, et de reliquis laicis, et de ministerio eorum.

Sextus decimus liber continet de accusatoribus, de judicibus, de defensoribus, de falsis testibus, et de poenitentia singulorum.

Septimus decimus liber continet de fornicatione, et incestu diversi generis, et de poenitentia utriusque sexus, et diversae aetatis.

Octavus decimus liber continet de visitatione, et poenitentia, et reconciliatione infirmorum.

Nonus decimus liber, qui Corrector vocatur, continet correctiones corporum et animarum medicinas, et docet unumquemque sacerdotem, etiam simplicem, quo modo, vel qualiter unicuique succurrere valeat, ordinato, vel sine ordine, pauperi, diviti, [Col. 0542B] puero, juveni, seni, decrepito, sano, infirmo, in omni aetate, in utroque sexu.

Vigesimus liber Speculationum vocatur: speculatur enim de providentia, et de praedestinatione divina, et de adventu Antichristi, de ejus operibus, de resurrectione, de die judicii, de infernalibus poenis, de felicitate perpetuae vitae.



[LIBER PRIMUS.]



INDEX CAPITULORUM LIBRI PRIMI.
[Col. 0541]

    [Col. 0541B] CAP. I. Quod in Novo Testamento post Christum Dominum nostrum a Petro sacerdotalis coeperit ordo.
    II. De privilegio beato Petro Domini vice solummodo commisso, et de discretione potestatis, quae inter [Col. 0541C] apostolos fuit.
    III. Ut summus sacerdos non vocetur Romanus pontifex, sed primae sedis episcopus.
    IV. Quod bipartitus sit ordo sacerdotum.
    V. Ut non laici, nec bigami, non viduarum mariti, sed irreprehensibiles ordinentur episcopi.
    VI. Ut dum episcopus eligitur, si contradictores habeat, quinque episcopi conveniant.
    VII. Quod, nolentibus clericis vel populis, nemo debeat episcopus ordinari.
    VIII. Qui episcopi sunt ordinandi, quod debeant prius examinari.
    IX. Ut episcopi diligentissime probentur antequam ordinentur.
    [Col. 0541D] X. Quod populo non liceat per se sacerdotum facere lectiones.
    XI. Quod non habeantur episcopi, quos nec clerus nec populus elegit, nec comprovinciales episcopi consecrarunt.
    XII. Quod nullus ordinari episcopus debeat, nisi ex conventione.
    XIII. De illis qui accipiunt regimina Ecclesiarum, et cunctos fastu superbiae parvipendunt.
    XIV. De illis episcopis qui superbire incipiunt.
    XV. Quod ordinationes episcoporum apostolica auctoritate a cunctis comprovincialibus fieri debeant.
    XVI. Ne laicus fiat episcopus ante triginta annos, et ante anni conversionem.
    XVII. De laicis non temere faciendos episcopos.
    [Col. 0542B] XVIII. Quod per gradus ecclesiasticos, ad episcopatus debeat officium perveniri.
    XIX. Ut laicam communionem non accipiat, qui per ambitionem episcopatum acceperit.
    XX. Quod episcopus esse non possit, qui nesciente [Col. 0542C] metropolitano consecratus fuerit.
    XXI. Ne episcopi per Simoniacam haeresim regiminis locum obtineant.
    XXII. De his qui pretio sacram mercati sunt dignitatem.
    XXIII. De eadem re.
    XXIV. Quod non oporteat ordinationes episcoporum diu differri.
    XXV. De ordinationibus episcoporum diu differendis minime.
    XXVI. Quando quis debeat a vicinis provinciae episcopis ordinari.
    XXVII. Ut episcopus non consecretur sine tribus episcopis.
    [Col. 0542D] XXVIII. Ut episcopus non minus quam a tribus ordinetur, et, si fieri possit, archiepiscopus ab omnibus comprovincialibus.
    XXIX. De episcopo qui alium sine sua voluntate episcopum ordinaverat.
    XXX. De abjectione ejus, quem duo praesumpserint ordinare episcopi.
    XXXI. De non ordinandis episcopis per vicos et modicas civitates.
    XXXII. De eadem re.
    XXXIII. De Waniba rege Gallorum, qui contra Canones in quadam villula episcopatum fecerat, quomodo annullatum est.
    XXXIV. Ut plebs quae nunquam habuit episcopum, nisi ex consensu non habeat.
    [Col. 0543A] XXXV. Ut nequaquam in duos metropolitanos provincia dividatur.
    XXXVI. De illis episcopis qui non sunt recepti ab illis, ad quos sunt ordinati, vel denominati.
    XXXVII. De episcopo qui Ecclesiam, ad quam ordinatus est, adire neglexerit.
    XXXVIII. De episcopo qui non susceperit officium sibi commissum.
    XXXIX. De episcopo vacante, qui Ecclesiam vacantem invaserit.
    XL. De episcopo qui est ordinatus ad Ecclesiam, et non est receptus.
    XLI. De his qui promoventur ad episcopatum, nec recipiuntur.
    XLII. Quod auctoritas congregandarum synodorum [Col. 0543B] apostolicae sedi commissa sit.
    XLIII. Quod bini conventus episcopales singulis annis fieri debeant.
    XLIV. De synodis, quo tempore sint habendae.
    XLV. De synodo congreganda.
    XLVI. De archiepiscopo qui tempore pacis ultra biennium synodum annuntiare neglexerit.
    XLVII. De episcopis ad synodum vocatis, ut venire non contemnant.
    XLVIII. Quales epistolae a metropolitano sint fratribus dirigendae.
    XLIX. De eadem re.
    L. De episcopo qui synodo adesse neglexerit.
    LI. De episcopo qui per aegritudinem ad synodum [Col. 0543C] non venerit.
    LII. De episcopis ad synodum vocatis, et venire, et missos suos mittere dedignantibus.
    LIII. Concilium universale non nisi necessitate faciendum.
    LIV. Ut episcopi posteriores se prioribus suis non praeferant.
    LV. Ut episcopi sui ordinis tempus observent, alter alteri honorem praebens.
    LVI. De episcoporum ordine, ut qui posterius ordinati sunt, prioribus se non audeant anteferre.
    LVII. De rebus dubiis in conciliis episcoporum emergentibus.
    LVIII. Ut episcopi in synodo residentes, quae ad emendationem vitae pertineant primum emendent.
    [Col. 0543D] LIX. De metropolitano si comprovincialem episcopum in sua causa audire distulerit.
    LX. Ut episcopi justa judicia semper dijudicent.
    LXI. Ut canonum statuta ab omnibus rite custodiantur, et nullus ea suo sensu dijudicare praesumat.
    LXII. De dissidentibus episcopis.
    LXIII. De inflatione metropolitanorum et fastu, et de episcopis ac reliquis clericis qui laeduntur a metropolitano.
    LXIV. Ut plebes alienas alius episcopus non usurpet.
    LXV. Ut nullus metropolitanus absque omnium [Col. 0544A] comprovincialium episcoporum praesentia aliquorum audiat causas.
    LXVI. Ut nullus primas vel metropolitanus aliquid agat de Ecclesiis, vel parochiis comprovincialium episcoporum et de ipsorum causis, sine eorum consilio omnium, et nec ipsi aliquid agant sine ejus consilio, nisi quantum ad proprias pertinet parochias.
    LXVII. De contentione parochiae.
    LXVIII. Ut episcopi qui negligunt loca sua, a vicinis episcopis ut se corrigant, admoneantur.
    LXIX. De duobus episcopis altercantibus de parochia cujusdam basilicae.
    LXX. De episcopis qui contendunt de parochiis suis.
    [Col. 0544B] LXXI. Ut in altera parochia clericos alterius dioecesis episcopus nullatenus ordinet.
    LXXII. Ut nullo modo de una parochia ad aliam episcopus transeat.
    LXXIII. De praesumptione alienae dioecesis
    LXXIV. Ne episcopus, sua civitate despecta, ambitus causa ad aliam transeat.
    LXXV. Ut ab episcopis aliena parochia minime pervadatur.
    LXXVI. De eadem re.
    LXXVII. De mutatione episcoporum.
    LXXVIII. De eadem re.
    LXXIX. De eadem re.
    LXXX. De episcopo qui in sua fuerit persecutus Ecclesia, quod ad aliam ei sit fugiendum.
    [Col. 0544C] LXXXI. De episcopo qui principalem cathedram suae Ecclesiae negligit.
    LXXXII. De episcopis qui sedes suas negligunt, et in possessionibus suis longe positis diu morantur.
    LXXXIII. De episcopis, ut singulis annis parochiam suam circueant.
    LXXXIV. De episcopis qui raro aut nunquam per seipsos plebes sibi commissas visitant.
    LXXXV. Ut episcopi presbyteros suos de ministeriis illorum diligenter discutiant.
    LXXXVI. Ut episcopus cum paucis suam parochiam circumeat.
    LXXXVII. Si episcopus parochiam suam visitare nequiverit, viros probabilis vitae pro se mittat.
    LXXXVIII. Qualem ministrum episcopus juxta se [Col. 0544D] habere debeat.
    LXXXIX. De episcopo, ne laicum ponat sibi vicarium.
    XC. Ut in circuitione episcopi, omnes qui sunt in parochia singularum Ecclesiarum matricum, exceptis infirmis, ad synodum ejus venire debeant.
    XCI. Decretalis constitutio Eutychiani papae, quid episcopi in synodo inquirere debeant.
    XCII. Jusjurandum synodale.
    XCIII. Juramentum caeterorum.
    XCIV. Post datum sacramentum episcopi illos qui juraverint per octoginta octo interrogationes, quae in contextu secundum ordinem inveniuntur, diligentissime interrogent.
    [Col. 0545A] XCV. Ut episcopi libros gentilium non legant.
    XCVI. Ut episcopi, prout vulgus intelligere possit, secundum proprietatem communis linguae illorum praedicationem temperent.
    XCVII. Reprehensio episcopi in pulpito paganos libros exponentis, eo quod cum Jovis laudibus Christi laudes non conveniant.
    XCVIII. Quantum discrimen immineat pastoribus, qui veritatem Christi praedicare negligunt.
    XCIX. Quod episcopum oporteat sine intermissione Ecclesiam suam docere, et amare.
    C. De ignorantia omnibus maxime sacerdotibus vitanda.
    CI. Ut episcopus dissidentes concordare compellat.
    CII. Ut in die Dominica rerum dijudicationes non [Col. 0545B] fiant.
    CIII. De domestica et interiori conversatione.
    CIV. Ut episcopus quasi hospes se continere debeat.
    CV. Ut episcopi frequenter missas celebrent.
    CVI. Ne episcopus pretio corruptus alterius clericum ordinare praesumat.
    CVII. Ut episcopus clericos alterius parochiae nulla tenus ordinet.
    CVIII. Ut nullus episcopus, in alterius episcopi parochia, ad promotionem ministerii accedere praesumat.
    CIX. Ne episcopus alterius Ecclesiae clericum audacter invadere attentet.
    CX. De non praesumendis illicitis ordinationibus.
    [Col. 0545C] CXI. De episcopo caeco, qui, per presbyterum suum, presbyterum et diaconos duos ordinaverat.
    CXII. Quod non oporteat episcopum per pecuniam quempiam ordinare.
    CXIII. Quod munus etiam sit a lingua vitandum.
    CXIV. Ut non valeat sententia episcopi, nisi clericorum suorum praesentia firmetur.
    CXV. Ut episcopus secundum reditum Ecclesiarum, numerum clericorum faciat.
    CXVI. De episcopis peregrinis.
    CXVII. Ut levitate vagantes episcopi, ad propria redire compellantur.
    CXVIII. Quandiu episcopus in aliena civitate remoretur.
    CXIX. De suscipiendis episcopis qui persecutionem [Col. 0545D] patiuntur.
    CXX. De illis qui se dicunt episcopos esse.
    CXXI. Qualiter peregrini episcopi recipiantur.
    CXXII. De episcopis vel presbyteris ignotis, ut ante probationem synodalem ministrare non permittantur.
    CXXIII. Ut episcopus hostilitate expulsus ad aliam vacantem transeat Ecclesiam.
    CXXIV. De episcopis quod omnes homines eis jure obedire debeant.
    CXXV. Quod episcopi claves sint Ecclesiae, et habeant potestatem claudere coelum, et aperire portas ejus.
    CXXVI. Quod episcopos Dominus ad glorificandum [Col. 0546A] se elegerit, et quod omnes principes terrae eis obedire oporteat, et capita sua submittere.
    CXXVII. De episcopis, quod se invicem diligere debeant.
    CXXVIII. Ut episcopus episcopum alium non conculcet.
    CXXIX. De episcopis qui a se fratrum adjutorio subtraxerint.
    CXXX. De episcopis qui se, quasi canino dente, invicem corroserint.
    CXXXI. De episcopis qui fratribus nocere desiderant.
    CXXXII. Ut de episcopo suo nullus querelam faciat, nisi prius eum de eadem saepe interpellet.
    CXXXIII. Ut episcopi a solo Domino sint dijudicandi.
    [Col. 0546B] CXXXIV. Nimis timendum et praevidendum ne offendantur episcopi.
    CXXXV. De episcopis qui ab ovibus suis criminantur, ut eorum criminatio non recipiatur.
    CXXXVI. Episcopos a suis ovibus non reprehendendos, quod absit, nisi in fide erraverint.
    CXXXVII. De eadem re.
    CXXXVIII. De eadem re.
    CXXXIX. De eadem re.
    CXL. De infamatis et dilaceratis episcopis, et a civitatibus propriis pulsis.
    CXLI. Ut episcopus non dijudicetur, qui suis rebus est exspoliatus.
    CXLII. De eadem re.
    [Col. 0546C] CXLIII. De eadem re.
    CXLIV. Ut episcopi criminati libere apostolicam appellent sedem, et pleraque alia circa judicium observanda.
    CXLV. Episcopus si ab aliquo pulsatur, per episcopos judices causa finiatur.
    CXLVI. De episcopis judicibus quos communis sensus elegerit.
    CXLVII. Ut episcopi comprovinciales peregrina judicia non patiantur.
    CXLVIII. De episcopo criminato, si judicem suspectum habuerit.
    CXLIX. Si quis episcopus in crimine detentus fuerit, et non potest plurimos congregare, a duodecim episcopis audiatur.
    [Col. 0546D] CL. De episcopo criminato, si episcopi comprovinciales in ejus criminatione dissenserint.
    CLI. Ut episcopis nullus laicus crimen imponere possit.
    CLII. Quod inimici accusatores esse non possint.
    CLIII. Ut episcopi accusatorum episcoporum judices esse debeant.
    CLIV. Qualiter accusatus episcopus discutiendus sit apud patriarchas vel primates, et quot testibus convinci debeat.
    CLV. De patriarchis et primatibus.
    CLVI. De vocatione accusati episcopi.
    CLVII. Ut primates de accusato episcopo non ante sententiam proferant damnationis, quam aut reum [Col. 0547A] seipsum confiteatur, aut canonice per innocentes testes convincatur.
    CLVIII. Qualis primas esse, vel quid agere debeat.
    CLIX. Ut episcopi singularum gentium sciant quis inter eos sit primus.
    CLX. Ut episcopus accusatus non communione privetur, nisi die statuta venire noluerit.
    CLXI. De Maximo episcopo, variis criminibus infamato, et ad synodum saepius vocato, qui venire et se excusare neglexerat
    CLXII. De episcopo inculpato qui ad synodum vocatus venire contempserat.
    CLXIII. Qui primates sint, qui metropolitani.
    CLXIV. Quod neganda sit accusatis licentia criminandi, priusquam se crimine exuerint, et familiaribus [Col. 0547B] atque sponte confessis, et his qui hesterno aut perendie, aut ante fuerunt inimici.
    CLXV. De criminationibus adversus doctores non suscipiendis, et de peregrinis judiciis.
    CLXVI. Ut adversus doctorem accusationes nemo suscipiat.
    CLXVII. Ut nemo episcopum apud saeculares accuset.
    CLXVIII. De episcopis in judicium saeculare non vocandis.
    CLXIX. Ut non accusetur episcopus a criminosis.
    CLXX. Quod nullus episcopus extra suam provinciam ad judicium invitetur.
    CLXXI. De accusatoribus, et testibus episcoporum.
    [Col. 0547C] CLXXII. De eadem re.
    CLXXIII. Quae sint infames personae.
    CLXXIV. De episcopo accusato, et ab accusatoribus recipiendis, et vocatione.
    CLXXV. De damnatione episcoporum, accusantium episcopum absque auctoritate apostolicae sedis.
    CLXXVI. Ut accusatus vel judicatus ab episcopis comprovincialibus, licenter appellet, et adeat Romanum pontificem.
    CLXXVII. Ut per scripta nullius accusatio suscipiatur eo absente qui accusatur.
    CLXXVIII. Ut difficilores causae ad apicem Romanae sedis referantur, ut apostolico terminentur judicio, cujus sedis autoritate omnes Ecclesiae reguntur.
    [Col. 0547D] CLXXIX. Quod omnes episcopi possint appellare Romanam sedem in necessitatibus positi.
    CLXXX. De induciis criminatorum episcoporum, quales esse debent.
    CLXXXI. De episcopo Centuriensi, qui causam suam in synodo agere renuerat.
    CLXXXII. Judicium episcopi qui pro crimine ejectus ab officio, postea episcopatum more praedonis invasit.
    CLXXXIII. Cur sancti apostoli eorumque successores voluerint difficilem esse accusationem sacerdotum.
    CLXXXIV. Si episcopus expulsus ausus fuerit ingredi civitatem.
    [Col. 0548A] CLXXXV. De episcopis qui, se viventibus, successores eligere desiderant.
    CLXXXVI. Ut episcopo vivente nullus superordinetur.
    CLXXXVII. Quod non liceat episcopo successorem eligere.
    CLXXXVIII. Quod nusquam canones praecipiant, ut pro aegritudine episcopi, alius succedat, et si ipse pro sua molestia petierit, qualiter fieri possit.
    CLXXXIX. De Ariminensi episcopo, dolore capitis laborante, et in ejus loco altero subrogato.
    CXC. De episcopo qui per infirmitatem in hebetudinem mentis inciderit.
    CXCI. De episcopo qui propter dolorem capitis saepe in amentiam devenerat.
    [Col. 0548B] CXCII. De restitutis episcopis per Romanum pontificem.
    CXCIII. Ut sacerdotes Domini, sicut vulgus facere solet, jurare non praesumant, vel compellantur.
    CXCIV. De episcopo sinistro rumore asperso, per sacramentum autem et purgato et absoluto.
    CXCV. Correctio episcopi qui concubinam habuit.
    CXCVI. De episcopo per sacramentum purgato et absoluto.
    CXCVII. Qualiter senex episcopus corripiendus sit, et quomodo mali ejus consiliarii excommunicandi.
    CXCVIII. De purgatione Leonis papae.
    CXCIX. Si quis ex ecclesiastico ordine damnatus [Col. 0548C] fuerit a synodo, et ausus fuerit de sacro ministerio aliquid contingere.
    CC. Si aliquis ex ecclesiastico ordine excommunicatus fuerit, et communicare praesumpserit, seipsum damnat.
    CCI. De ordinatis si aliquis illorum percussor exstiterit.
    CCII. De episcopis sua manu caedentibus.
    CCIII. De illo qui seipsum et sibi commissos corrigere neglexerit.
    CCIV. De eadem re.
    CCV. De malo pastore quem suae oves fugiunt.
    CCVI. De illo qui nobilitatem Dei a se ejicit.
    CCVII. Quod non sunt omnes filii sanctorum, qui tenent loca sanctorum.
    [Col. 0548D] CCVIII. Quod nullus ex genere, nec ex loco gloriari debeat.
    CCIX. De sacerdotibus qui ovibus suis mala exempla praebent.
    CCX. Ut tantum curam rerum ecclesiasticarum episcopus habeat.
    CCXI. De usu pallii, ne a metropolitanis praesumptive utatur.
    CCXII. Quod episcopus res suae Ecclesiae, nisi cum suo prius commutet, testamentare non possit.
    CCXIII. De episcopo qui res suae Ecclesiae parentibus suis indiscrete tribuit.
    CCXIV. De eadem re.
    [Col. 0549A] CCXV. Ne episcopus de rebus viduatae Ecclesiae quidquam alienare praesumat.
    CCXVI. De illis qui ad sacerdotum exsequias venire contendunt.
    CCXVII. Ut quidquid episcopo relinquitur, id emissum in facultates Ecclesiae computetur.
    CCXVIII. Ut nullus episcopus, nisi cum consilio caeterorum episcoporum et principis, in hostem ire debeat.
    CCXIX. De eadem re.
    CCXX. De eo si quis ab apostolico falsam epistolam detulerit.
    CCXXI. De accusatis episcopis.
    CCXXII. Quod non ita in ecclesiasticis agendum sit negotiis, sicut in saecularibus.
    [Col. 0549B] CCXXIII. Quod nulli, papa vivente, alium eligere liceat.
    CCXXIV. De sessione episcopi.
    [Col. 0550A] CCXXV. Item de ordinatione episcopi.
    CCXXVI. Quae sacerdotes Dei declinare debeant.
    CCXXVII. De haereditate episcopi caeterorumque ecclesiasticorum.
    CCXXVIII. Ne episcopi propter suam quietem, plebem sibi commissam negligere praesumant.
    CCXXIX. De episcopis qui, non visitatis parochiis, pretium servitutis requirunt.
    CCXXX. De purgatione episcoporum.
    CCXXXI. De eo qui ex monacho factus fuerit episcopus.
    CCXXXII. De illo qui de aliqua haeresi infamatur, quod in sacro conventu formulam istius professionis recitare debeat.
    CCXXXIII. De damnatis episcopis, et post reconciliatis.
    [Col. 0550B] CCXXXIV. De episcoporum transmutatione.

Indicis capitulorum finis.





BURCHARDI ECCLESIAE WORMACIENSIS EPISCOPI DECRETORUM LIBER PRIMUS De primatu Ecclesiae.
[Col. 0549]


CAP. I.---Quod in Novo Testamento post Christum Dominum nostrum a Petro sacerdotalis coeperit ordo.
[Col. 0549C]

(Ex epistola Anacleti papae ad episcopos Italiae directa.) In Novo autem Testamento post Christum dominum nostrum, a Petro sacerdotalis coepit ordo, quia ipsi primo pontificatus in Ecclesia Christi datus est, dicente Domino ad eum: Tu es Petrus, et super hanc petram aedificabo Ecclesiam meam, et portae inferi non praevalebunt adversus eam, et tibi dabo claves regni coelorum. Hic ergo ligandi solvendique potestatem primus accepit a Domino, primusque ad fidem populum Dei gratia, et virtute suae praedicationis adduxit.



CAP. II.---De privilegio beato Petro Domini vice solummodo commisso, et discretione potestatis, quae inter apostolos fuit.
[Col. 0549D]

(Ex epistola Melchiadis papae, Hispanis episcopis directa.) Atque hoc privilegium beato clavigero Petro, sua vice solummodo commisit, quod ejus juste praerogativum successit sedi, futuris haereditandum, atque tenendum temporibus, quomodo et inter beatissimos apostolos fuit quaedam discretio potestatis. Et licet cunctorum par electio foret, beato tamen Petro concessum est ut aliis praeemineret, et eorum quae ad querelam venirent causas, et interrogationes prudenter disponeret. Quod Dei ordinatione taliter [Col. 0550C] ordinatum esse credimus, ne omnes posteri eorum cuncta sibi vendicarent: sed semper majores causae, sicut sunt episcoporum, et potiorum curae negotiorum ad unam beati principis apostolorum Petri sedem confluerent, ut inde suscipiant finem judiciorum unde acceperunt initium institutionum, ne quandoque a suo discreparent capite.



CAP. III.---Ut summus sacerdos non vocetur Romanus pontifex, sed primae sedis episcopus.

(Can. Afric. can. 6.) Ut primae sedis episcopus non appelletur princeps sacerdotum, aut summus sacerdos, aut aliquid hujusmodi, sed tantum primae sedis episcopus.



CAP. IV.---Quod bipartitus sit ordo sacerdotum.

(Ex epistola Anacleti papae missa omnibus episcopis [Col. 0550D] et reliquis sacerdotibus, cap. 18.) Sacerdotum, fratres, ordo bipartitus est, et sicut Dominus illum constituit, a nullo debet perturbari. Scitis autem apostolos a Domino esse electos, et constitutos, et postea per diversas provincias ad praedicandum dispersos. Cum vero messis coepit crescere, videns paucos esse operarios, ad eorum adjumentum septuaginta eligi praecepit discipulos. Episcopi vero apostolorum, presbyteri quoque septuaginta discipulorum locum tenent. Episcopi autem non in castellis aut in modicis civitatibus debent constitui, sed presbyteri [Col. 0551A] per castella et modicas civitates atque villas, debent ab episcopis ordinari et poni singuli tamen per singulos titulos suos. Amplius quam isti duo ordines sacerdotum, nec nobis collati sunt, nec apostoli docuerunt.



CAP. V.---Ut non laici, nec bigami, nec viduarum mariti, sed irreprehensibiles ordinentur episcopi.

(Ex decr. Leonis papae, titulo 33.) In civitatibus quarum rectores obierint, de substituendis episcopis haec forma servetur, ut is qui ordinandus est, etiam si bonae vitae testimonio fulciatur, non laicus, nec neophitus, nec secundae conjugis sit maritus, aut qui unam quidem habeat vel habuerit, et quam sibi viduam copularit. Sacerdotum enim tam excellens est electio, ut quae in aliis membris Ecclesiae non [Col. 0551B] vocantur ad culpam, in illis tamen habeantur illicita.



CAP. VI.---Ut dum episcopus eligitur, si contradictores habeat, quinque episcopi conveniant.

(Ex concil. Africano, cap. 17.) Sed et illud est statuendum, ut quando ad eligendum episcopum convenerimus, si qua contradictio fuerit oborta, quia talia facta sunt apud nos, non praesumant, ad purgandum eum, qui ordinandus est, tres episcopi jam, sed postulentur ad numerum supradictorum si haberi possunt duo, in eadem plebe cui ordinandus est, et discutiantur primo personae contradicentium. Postremo etiam illa quae objiciuntur, pertractentur. Et cum purgatus fuerit sub conspectu publico, ita demum ordinetur. Si hoc cum vestrae sanctitatis [Col. 0551C] animo concordat, roboretur vestrae dignationis responsione. Ab universis episcopis dictum est: Satis placet.



CAP. VII.---Quod, nolentibus clericis vel populis, nemo debeat episcopus ordinari.

(Ex decr. Coelestini papae, cap. 18). Nullus invitis detur episcopus; cleri, plebis et ordinis consensus, et desiderium requiratur. Tunc alter de altera eligatur Ecclesia, si de civitatis ipsius clericis, cui est episcopus ordinandus, nullus dignus, quod evenire non credimus, potuerit inveniri. Primum enim illi reprobandi sunt, ut aliqui de alienis Ecclesiis merito praeferantur. Habeat unusquisque suae fructum militiae in Ecclesia, in qua suam per omnia officia transegit aetatem. In aliena stipendia minime alter obrepat, nec alii debitam alter sibi audeat vendicare [Col. 0551D] mercedem. Sit facultas clericis renitendi, si se viderint praegravari. Et quos sibi ingeri ex transverso cognoverint, non timeant refutare, qui si non, debitum praemium, vel liberum de eo qui eos recturus est, debent habere judicium.



CAP. VIII.---Qui episcopi sunt ordinandi, quod debeant prius examinari.

(Ex concil. Carthaginensi, cap. 1.) Qui episcopus ordinandus est, antea examinetur, si natura prudens est, si docibilis, si moribus temperatus, si vita castus, si sobrius, si semper sui negocii cavens, si humilis, si affabilis, si misericors, si litteratus, si in lege Domini instructus, si in Scripturarum sensibus cautus, si in dogmatibus ecclesiasticis exercitatus. Et ante [Col. 0552A] omnia, si fidei documenta verbis simplicibus asserat, id est, Patrem, et Filium, et Spiritum sanctum, unum Dominum esse confirmans, totamque in Trinitate Deitatem, coessentialem, et consubstantialem, et coaeternalem, et coomnipotentem praedicans, singulamque in Trinitate personam plenum Deum, et totas tres personas, unum Deum. Si incarnationem divinam non in Patre neque in Spiritu sancto facta, sed in Filio tantum credat, ut qui erat in divinitate Dei Patris Filius, ipse fieret in homine hominis matris filius: Deus verus ex Patre, homo verus ex matre: carnem ex matris visceribus habens, et animam humanam rationalem: simul in eo utramque naturam, id est, hominis et Dei: persona una, unus Filius, unus Christus, unus Dominus creaturarum omnium quae [Col. 0552B] sunt, et Auctorem, et Dominum, et Creatorem cum Patre et Spiritu sancto omnium creaturarum. Qui passus sit vera carnis passione, mortuus vera corporis sui morte, resurrexit vera carnis suae resurrectione, et vera animae resumptione, in qua veniet judicare vivos et mortuos. Quaerendum etiam ab eo, si Novi et Veteris Testamenti, id est, legis et prophetarum, et apostolorum, unum eumdemque credat Auctorem et Dominum. Si diabolus non per conditionem, sed per arbitrium suum factus sit malus. Quaerendum etiam ab eo, si credat hujus, quam gestamus, et non alterius carnis resurrectionem. Si credat judicium futurum, et recepturos singulos pro his quae in hac carne gesserunt, vel poenas, vel praemia. Si nuptias non improbet. Si secunda matrimonia [Col. 0552C] non condemnet. Si carnium perceptionem non culpet. Si poenitentibus reconciliatis communicet. Si in baptismo omnia peccata, id est tam illud originale contractum quam illa quae voluntarie admissa sunt, dimittantur; si extra Ecclesiam catholicam ullus salvetur. Cum in his omnibus examinatus, pleniterque instructus repertus fuerit, tunc ordinetur episcopus.



CAP. IX.---Ut episcopi diligentissime probentur, antequam ordinentur.

(Ex concil. Aurelian., cap. 12.) Ut episcopi judicio metropolitanorum, et eorum episcoporum qui circumcisa sunt, provehantur ad ecclesiasticam potestatem, hi videlicet, qui plurimo tempore probantur, tam verbo fidei, quam rectae conversationis exemplo.



CAP. X.---Quod populo non liceat per se sacerdotum facere electiones.
[Col. 0552D]

(Ex concil. Bracar., cap. 1.) Non liceat populo electionem facere per se, eorum qui ad sacerdotium provocantur, sed in judicio episcoporum esse debet, ut ipsi eum, qui ordinandus est, probent, si in sermone, et fide, et spiritali vita edoctus sit.



CAP. XI.---Quod non habeantur episcopi, quos nec clerus, nec populus elegit, nec comprovinciales episcopi consecrarunt.

(Can. Leonis papae 15.) Nulla ratio sinit ut inter episcopos habeantur qui nec a clericis sunt electi, nec a plebibus expetiti, nec a comprovincialibus episcopis cum metropolitani judicio consecrati. Unde [Col. 0553A] cum saepe quaestio de male accepto honore nascatur, quis ambigat nequaquam et ab istis esse tribuendum quod non doceatur fuisse collatum? Si qui autem clerici ab istis pseudepiscopis in eis Ecclesiis ordinati sunt, quae ad proprios episcopos pertinebant, et ordinatio eorum cum consensu et consilio praesidentium facta est, potest rata haberi, ita ut in ipsis ecclesiis perseverent. Aliter autem vana habenda est consecratio, quia nec loco fundata est, nec auctoritate munita.



CAP. XII.---Quod nullus ordinari episcopus debeat, nisi ex conventione.

(Ex conc. Aurelian., cap. 2.) Nullus est ordinandus episcopus, nisi convocatis clericis et parochianis, et in unum consentientibus.



CAP. XIII.---De illis qui accipiunt regimina ecclesiarum, et cunctos fastu superbiae parvipendunt.
[Col. 0553B]

(Origenes dicit:) Quidam assumpta Ecclesia et rebus divinis elevantur, et cunctos fastu superbiae parvipendunt: hi canes magis quam principes nominantur.



CAP. XIV.---De illis episcopis qui superbire incipiunt.

(Ex dictis Gregorii papae et apostoli Pauli.) Humilis debet esse episcopus. Gradum enim mansuetudinis accipit, non superbiae. Paulus dicit: Decet hujusmodi hominem mansuetum esse, non elatum, nec superbum.



CAP. XV.---Quod ordinationes episcoporum apostolica auctoritate a cunctis provincialibus fieri debeant.

[Col. 0553C] (Ex epistola Anaclet. papae scripta episcopis Italiae, can. nono.) Ordinationes episcoporum auctoritate apostolica ab omnibus qui in eadem fuerint provincia sunt celebrandae, qui simul convenientes, scrutinium diligenter agant, jejuniumque cum convenientibus precibus celebrent, et manus cum sanctis Evangeliis quae praedicaturi sunt imponentes, Dominica die hora tertia orantes, sacraque unctione exemplo prophetarum et regum, capita eorum more apostolorum et Mosi ungentes: quia omnis sanctificatio constat in Spiritu sancto, cujus virtus invisibilis sancto est chrismate promulgata, hoc ritu solemnem celebrent ordinationem. Quod si omnes simul convenire minime potuerint, assensum tamen suis precibus et scriptis praebeant, ut ab ipsa ordinatione [Col. 0553D] animo non desint. Porro et Hierosolymitarum primus archiepiscopus beatus Jacobus, qui Justus dicebatur, et secundum carnem Domini nuncupatus est frater, a Petro, Jacobo et Joanne apostolis est ordinatus, successoribus videlicet dantes formam eorum, ut minus quam a tribus episcopis reliquisque omnibus assensum praebentibus nullatenus ordinetur, et cum communi voto ordinatio celebretur.



CAP. XVI.---Ne laicus fiat episcopus ante XXX annos et ante anni conversationem.

(Ex concil. Arelatensi, can. 7.) Episcopatus vero vel presbyterii honorem nullus laicus ante anni conversationem, vel ante triginta annos accipiat.



CAP. XVII.---De laicis non temere faciendum episcopos.
[Col. 0554A]

(Ex concil. Sardicensi, cap. 13.) Osius episcopus dixit: Et hoc necessarium arbitror, ut diligentissime tractetis, si forte aut dives, aut scolasticus de foro, aut ex administratore episcopus fuerit postulatus, ut non prius ordinetur, nisi ante et lectoris munere, et officio diaconi aut presbyteri fuerit perfunctus: et ita per singulos gradus, si dignus fuerit, ascendat ad culmen episcopatus. Potest enim per has promotiones, quae habebunt utique prolixum tempus, probari qua fide sit, qua modestia, qua gravitate et verecundia; et si dignus fuerit probatus, divino sacerdotio illustretur: quia conveniens non est, nec ratio vel disciplina patitur, ut temere et [Col. 0554B] leviter ordinetur aut episcopus, aut presbyter, aut diaconus, qui neophytus est; maxime cum et magister gentium beatus apostolus Paulus, ne hoc fieret denuntiasse et prohibuisse videatur, sed hi quorum per longum tempus examinata sit vita, et merita fuerint comprobata.



CAP. XVIII.---Quod per gradus ecclesiasticos ad episcopatus debeat officium perveniri.

(Ex decr. Coelest. papae Galliarum episcopis missis, can. 16.) Ordinatos vero quosdam, fratres charissimi, episcopos, qui nullis ecclesiasticis ordinibus ad tantae dignitatis fastigium fuerint instituti, contra Patrum decreta, hujus usurpatione qui se hoc recognoscit fecisse didicimus, cum ad episcopatum his gradibus quibus frequentissime cautum est debeat perveniri, ut [Col. 0554C] minoribus initiati officiis, ad majora firmentur. Debet enim antea esse discipulus quisquis doctor esse desiderat, ut possit docere quod didicit. Omnis vitae institutio hac ad id quo tendit se ratione confirmat. Qui minime litteris operam dederit, praeceptor non potest esse litterarum. Qui non per singula stipendia creverit, ad meritum stipendii ordinem non potest pervenire. Solum sacerdotium inter ista, rogo, vilius est, quod facilius tribuitur, cum difficilius impleatur?



CAP. XIX.---Ut laicam communionem non accipiat, qui per ambitionem episcopatum acceperit.

(Ex concil. Sardicensi, cap. 2.) Osius episcopus dixit: Etiam si talis aliquis extiterit temerarius, ut fortassis talem excusationem afferens asseveret [Col. 0554D] quod litteras populi acceperit, cum manifestum sit potuisse plures praemio et mercede corrumpi eorum qui sinceram fidem non habent, ut clamarent in ecclesia, et ipsum petere viderentur episcopum, omnino has fraudes damnandas esse arbitror, ita ut nec laicam in fine communionem talis accipiat. Si vobis omnibus placet, statuite. Synodus respondit: Placet.



CAP. XX.---Quod episcopus esse non possit qui, nesciente metropolitano, consecratus fuerit.

(Ex concil. Arelatensi, cap. 6.) Illud autem ante omnia claret, quod eum qui sine conscientia metropolitani constitutus fuerit episcopus, juxta magnam synodum esse episcopum non debere.



CAP. XXI.---Ne episcopi per Simoniacam haeresim regiminis locum obtineant.
[Col. 0555A]

(Ex concil. Medensi, cap. 43.) Cavendum et summopere praecavendum ac per virtutem Christi sanguinis interdicendum episcopis et regibus, et omnibus sublimioribus potestatibus, atque cunctis fautoribus et electoribus quorumcunque, atque consensoribus, seu ordinatoribus in gradu ecclesiastico, ut nemo per Simoniacam haeresim, regiminis locum obtineat quacunque factione, calliditate, promissione, seu commoditate; aut dationem per se, aut per emissam personam, cum Spiritus sanctus inter caetera documenta per os dicat Gregorii: Cur non perpendit quia benedicto illi in maledictionem convertitur? Et alibi: Dolens, inquit, dico, gemens denuntio, [Col. 0555B] quia sacerdotium quod apud vos intus cecidit, foris diu stare non poterit.



CAP. XXII.---De his qui pretio sacram mercati sunt dignitatem.

(Ex epistola Gelasii papae, cap. 5.) Quos constiterit indignos meritis, sacram mercatos esse pretio dignitatem, convictos oportet arceri, quia dantem pariter accipientemque damnatio Simonis, quam sacra lectio testatur, involvit.



CAP. XXIII.---De eadem re.

(Ex epist. Hormisdae papae, cap. 10.) Hoc itaque ad priora conjungimus, ne benedictio per impositionem manus, quae a Deo esse creditur, pretio comparetur; quia Simon Spiritum sanctum volens pretio mercari, apostoli fuit detestatione percussus.



CAP. XXIV.---Quod non oporteat ordinationes episcoporum diu differri.
[Col. 0555C]

(Cap. 25. Chalced.) Quoniam quidam metropolitanorum, quantum comperimus, negligunt commissos sibi greges, et ordinationes episcoporum facere differunt, placuit sanctae synodo intra tres menses ordinationes episcoporum celebrari, nisi forte necessitas inexcusabilis praeparet tempus dilationis extendi: quod si hoc minime fecerit, correptioni Ecclesiasticae subjacebit. Veruntamen reditus Ecclesiae viduatae penes oeconomum ejusdem Ecclesiae integri reserventur.



CAP. XXV.---De ordinationibus episcoporum diu minime differendis.

(Ex decr. Damasi papae, cap. 2.) Quoniam quidam metropolitanorum fidem suam secundum priscam consuetudinem [Col. 0555D] sanctae sedi apostolicae exponere detrectantes, usum pallii neque expetunt, neque percipiunt, ac per hoc episcoporum consecratio viduatis Ecclesiis non sine periculo protelatur, placuit ut quisquis metropolitanus ultra tres menses consecrationis suae ad fidem suam exponendam, palliumque suscipiendum, ad apostolicam sedem non miserit, commissa sibi careat dignitate, sitque licentia metropolitanis aliis post secundam et tertiam commonitionem viduatis Ecclesiis cum consilio Romani pontificis ordinando episcopum subvenire. Si vero consecrandi episcopi negligentia provenerit, ut ultra tres menses Ecclesia viduata consistat, communione privetur, quousque aut loco cedat, aut se consecrandum praebere [Col. 0556A] non differat. Quod si ultra quinque menses per suam negligentiam retinuerit viduatam Ecclesiam, neque ibi neque alibi consecrationis donum percipiat, imo metropolitani sui judicio cedat.



CAP. XXVI.---Quando quis debeat a vicinis provinciae episcopis ordinari.

(Can. Sardic., 5.) Osius episcopus dixit: Si contigerit in una provincia, in qua plurimi fuerint episcopi, unum forte remanere episcopum, et populi convenerint, episcopi vicinae provinciae debent illum prius convenire episcopum qui in ea provincia moratur, et ostendere quod populi petant sibi rectorem, et hoc justum esse, ut et ipsi veniant et cum ipso ordinent episcopum. Quod si conventus litteris tacuerit, et dissimulaverit, nihilque rescripserit, satisfaciendum [Col. 0556B] esse populis, ut veniant ex vicina provincia episcopi, et ordinent episcopum.



CAP. XXVII.---Ut episcopus non consecretur sine tribus episcopis.

(Ex consilio Arelatensi, cap. 5.) Nullus episcopus sine metropolitani permissu, nec episcopus metropolitanus sine tribus episcopis comprovincialibus, praesumat episcopum ordinare, ita ut alii comprovinciales epistolis admoneantur, ut se suo responso consensisse significent. Quod si inter partes aliqua fuerit dubitatio, majori metropolitanus in electione consentiat.



CAP. XXVIII.---Ut episcopus non ordinetur minus quam a tribus, et si fieri possit archiepiscopus ab omnibus comprovincialibus.

(Ex epist. Anicii papae Ecclesiis per Galliam constitutis [Col. 0556C] directa.) De ordinationibus episcoporum super quibus nos consulere voluistis, olim in spiritu praecessoris nostri Anacleti quaedam jam decreta reperimus. Scimus enim beatissimum Jacobum, qui dicebatur Justus, qui secundum etiam carnem frater Domini nuncupatus est, a Petro, Jacobo et Joanne apostolis, Hierosolymis episcopum esse ordinatum. Si autem non minus quam a tribus apostolis tantus vir fuit ordinatus, patet profecto eos formam instituente Domino tradidisse, non minus quam a tribus episcopis episcopum ordinari debere; sed crescente numero episcoporum, nisi necessitas intervenerit, debent etiam plures augeri. Si autem archiepiscopus obierit, et alter ordinandus archiepiscopus fuerit, omnes ejusdem provinciae episcopi ad sedem metropolitanam [Col. 0556D] conveniant, ut ab omnibus ipse eligatur et ordinetur. Oportet autem ut ipse qui illis omnibus praeesse debet, ab omnibus illis eligatur et ordinetur. Reliqui vero comprovinciales episcopi, si necesse fuerit, caeteris consentientibus, a tribus jussu archiepiscopi consecrari possunt episcopi, sed melius est si ipse cum omnibus eum qui dignus est elegerit, et cuncti pariter consecraverint pontificem. Et licet istud necessitate cogente concessum sit, illud autem quod de archiepiscopi consecratione praeceptum atque praedictum est, id est, ut omnes suffraganei eum ordinent, nullatenus immutari licet, quia qui illis praeest, ab omnibus episcopis quibus praeest, debet constitui. Sin aliter praesumptum fuerit, [Col. 0557A] viribus carere non dubium est, quia irrita erit ejus secus acta ordinatio.



CAP. XXIX.---De episcopo qui alium sine sua voluntate episcopum ordinaverat.

(Ex epist. Simplicii papae missa Joanni Ravennati episcop., cap. 1.) Si quis esset intuitus ad normam ecclesiasticae disciplinae, vel si quid apud te sacerdotalis modestiae teneretur, nunquam plectibiles perpetrarentur excessus. A quibus si nullo te paternarum regularum poteras continere praecepto, saltem sanctae memoriae praedecessoris tui fueras revocandus exemplo, qui cum faciendo presbyterum minus deliquisset invitum, senserat tamen dignum pro tali usurpatione judicium. Ubi ista didicisti, quae in fratrem et coepiscopum nostrum Gregorium, non [Col. 0557B] electione, sed invidia perpetrasti, quem inexcusabili violentia pertrahi ad te passus es, atque vexari, ut ei honorem tantum, non per animi tranquillitatem, sed per amentiam, sicut dicendum est, irrogares? Neque enim talia potuissent fieri, sanitate consilii. Nolumus exaggerare quod gestum est, ne cogamur judicare quod dignum est. Nam privilegium meretur amittere, qui permissa sibi abutitur potestate.



CAP. XXX.---De abjectione ejus quem duo praesumpserint ordinare episcopi.

(Ex concil. Arausic., cap. 20) De abjectione ejus quem duo praesumpserint ordinare episcopi, in nostris provinciis placuit de praesumptoribus, ut sicubi contigerit duos episcopos tertium consecrare, et [Col. 0557C] ipse et auctores damnabuntur, quo cautius ea quae sunt antiquitus statuta serventur.



CAP. XXXI.---De non ordinandis episcopis per vicos et modicas civitates.

(Ex concil. Sardicensi, cap. 6.) Licentia vero danda non est ordinandi episcopum, aut in vico aliquo, aut in modica civitate, cui sufficit unus presbyter: quia non est necesse ibi episcopum fieri, ne vilescat nomen episcopi et auctoritas. Non debent illi ex alia provincia invitati facere episcopum, nisi aut in his civitatibus quae episcopos habuerunt, aut si qua talis aut tam populosa est civitas, quae mereatur habere episcopum. Si hoc omnibus placet. Synodus respondit: Placet.



CAP. XXXII.---De eadem re.

[Col. 0557D] (Ex decret. Leonis papae, cap. 49.) Illud sane quod ad sacerdotalem pertinet dignitatem, inter omnia volumus canonum statuta servari, ut non in quibuslibet locis neque quibuscunque castellis, et ubi antea non fuerunt episcopi, consecrentur, cum ubi minores sunt plebes minoresque conventus, presbyterorum cura sufficiat, episcopalia autem gubernacula, nonnisi majoribus populis et frequentioribus civitatibus oporteat praesidere, ne quod sanctorum Patrum divinitus inspirata decreta vetuerunt, viculis et possessionibus, vel obscuris et solitariis municipiis tribuatur sacerdotale fastigium et honor cui debent excellentiora committi, ipse sui numerositate vilescat.



CAP. XXXIII.---De Wamba, rege Gallorum, qui centra canones in quadam villula episcopatum fecerat, quomodo annullatum est.
[Col. 0558A]

(Ex concil. Toletano XIII, can. 4.) Majoribus institutionibus contraire, et sanctorum Patrum decreta convellere, quid aliud est quam vinculum societatis Christi abrumpere, et usurpatae praeceptionis licentia, statum Ecclesiae dissipare? Prosequente igitur venerabili et sanctissimo viro fratre nostro Stephano Emeretensis sedis episcopo, res nobis novellae praesumptionis usurpatione sese intulit pertractanda, tanto communionis nostrae judicio convellenda, quanto et pravitatis nostrae noscitur ausu perpetrata. Dixit enim violentia principali se impulsum fuisse, ut in monasterio villulae, in qua venerabile corpus [Col. 0558B] sanctissimi Punenii confessoris debito quiescit honore, novam episcopalis honoris ordinationem efficeret, et ideo ex indiscreto et facillimo assensu, injustis Wambae principis jussionibus parens, novam et injustam illic pontificalis sedis perlectionem induxit, ubi canonica constitutio id fieri omnimoda ratione refellit. Praedictus ille vir prostratus humo medicamine nostri praecepti, et sibi dari veniam petit, et quid potissimum fieri oporteat de persona ejus qui illic ordinatus fuerat, nostri oris sententia decerni poposcit. Sed quia veraciter, imo communiter noveramus praedictum principem consilio levitatis agentem, non solum praecepisse ut in praedicto loco aliquis episcopus fieret, sed etiam ita eum obstinationibus definisse, ut in suburbio Toletano [Col. 0558C] in ecclesia Praetoriensi sanctorum Petri et Pauli episcopum ordinaret, necnon et in aliis vicis vel villulis similiter faceret: ideo pro tam insolenti hujuscemodi exstirpationis licentia, quidquid de hac re haberent canonum instituta, in medium proferri praecepimus. Tunc haec in ordinem constituta, praelecta sunt. In primis exempla Pauli ubi Tito discipulo, ut episcopos per civitates constituere deberet, praecepit. Item ex concilio Nicaeno, titulo 8, ubi inter caetera praecipitur ut in civitate non videantur duo episcopi esse. Item ex concilio Laodicensi, titulo 7, ubi dicit: Non oportet in vicis et in villulis episcopos ordinari. Item ex concilio Africae, titulo 2, ubi Felix episcopus Solemsitanus dixit: Etiam si hoc placet sanctitati vestrae, insinuo ut dioeceses quae [Col. 0558D] nunquam habuerunt episcopos, non habeant. Dioecesis quae aliquando habuit, habeat proprium. Secundum autem hanc prosecutionem sanctitatis vestrae est aestimare quid fieri debeat. Genecletus episcopus dixit: Si placet insinuatio patris et coepiscopi nostri Felicis, ab omnibus confirmetur. Ab universis episcopis dictum est, Placet Item ex concilio Africae III, titulo 2, ubi dicit ut non accipiat alterum episcopum plebs quae in dioecesi semper subjacuit. Epigenius enim episcopus in caetera sic dixit: Non debere rectorem accipere eam plebem quae in dioecesi semper subjacuit, nec unquam proprium episcopum habuit. Quapropter si universo sanctissimo coetui placet hoc quod praefatus sum, confirmetur. Aurelius episcopus [Col. 0559A] dixit: Fratris et consacerdotis nostri prosecutioni non obsisto, sed hoc me et fecisse, et facturum esse profiteor. Item ex concilio Sardicensi, ubi inter caetera praecipitur: Licentia danda passim non est. Si enim subito aut vicus aliquis, aut modica civitas, cui satis est unus presbyter, voluerit sibi episcopum ordinari, ad hoc ut vilescat nomen episcopi et auctoritas, non debent illi ex alia provincia invitati, facere episcopum, in quibus locis antea non fuit. Item de sententia eorum qui hujusmodi ordinationes faciunt, vel de his qui contra haec instituta canonum ordinantur, ex concilio Tauritano, titulo ubi dicit: Gestorum quoque seriem conscribi placuit ad perpetem disciplinam, quod circa Octabium Ursionem, Remigium, ad Trefe episcopum, synodus sancta decrevit. [Col. 0559B] Qui in usurpationem quamdam de ordine sacerdotum, ad invidiam vocabantur. Quod ita his videtur indultum, ut de caetero hac auctoritate commoniti, nihil usurpare conentur. Siquidem se ab hac causa tali excusatione defenderunt, qua dicerent prius se non esse conventos, proinde judicavit synodus sancta: ut si quis ex hoc fecerit contra instituta majorum, sciat is qui ordinatus fuerit sacerdotis se honore privandum, et ille qui ordinaverit, auctoritatem se in ordinationibus vel in conciliis minime retenturum. Non solum autem circa memoratum episcopum haec sententia praevalebit, sed et circa omnes, simili errore deceptos, qui ordinationes hujusmodi perpetrarunt. His igitur fortissimis regulis, effectum pii operis apponentes, in communi [Col. 0559C] definitione elegimus, ut in loco villulae supradictae Aquis, deinceps sedes episcopalis non remaneat, neque episcopus illuc ultra constituendus existat. Hic tamen Conjuldus, qui contra majorum decreta illic videtur institutus fuisse episcopus, nullis canonum erit ad condemnationem sui sententia ulciscendus, quia non ambitione, sed principis impulsione constitit ordinatus. Et ideo hoc illi remedium humanitatis concedimus, ut in sedem aliam decidentis cujuslibet episcopi traducatur, et praedictus locus sub monastica deinceps institutione mansurus, non episcopali ultra privilegio fretus, sed sub abbatis regimine, sicut huc usque fuit, erit modis omnibus mancipandus. Jam vero de caetero generale ponentes edictum, si quis contra haec canonum interdicta venire [Col. 0559D] conatus fuerit, ut in locis illis episcopum eligat fieri, ubi episcopus nunquam fuit, anathema in conspectu omnipotentis Dei incurrat, et insuper tam ordinator quam ordinatus gradum sui ordinis perdat: quia non solum antiquorum Patrum decreta, sed apostolica ausus est convellere instituta.



CAP. XXXIV.---Ut plebs quae nunquam habuit episcopum, nisi ex consensu, non habeat.

(Ex concil. Africano, cap. 61.) Placuit et illud, ut plebes quae nunquam habuerunt proprios episcopos, nisi ex concilio plenario uniuscujusque provinciae et primatis, atque consensu ejus ad cujus dioecesim eadem Ecclesia pertinebat, decretum fuerit, minime accipiant.



CAP. XXXV.---Ut nequaquam in duos metropolitanos provincia dividatur.
[Col. 0560A]

(Concil. Chalced., cap. 12.) Pervenit ad nos quod quidam praeter ecclesiastica statuta facientes, convolarunt ad potestates, et per pragmaticam formam in duo unam provinciam diviserunt, ita ut ex hoc facto duo metropolitani esse videantur in una provincia. Statuit ergo sancta synodus de reliquo nihil ab episcopis tale tentari. Alioquin, qui hoc adnisus fuerit, amissioni gradus proprii subjacebit. Quaecunque vero civitates litteris imperialibus metropolitani nominis honore subnixae sunt, honore tantummodo perfruantur, et qui Ecclesiam ejus gubernat episcopus, salvis scilicet veris metropolis privilegiis suis.



CAP. XXXVI.---De illis episcopis qui non sunt recepti ab illis ad quos sunt ordinati vel denominati.
[Col. 0560B]

(Ex concil. Ancyr., cap. 17.) Si qui episcopi ordinati sunt, nec recepti ab illa parochia in qua fuerant donominati, volueruntque alias occupare parochias, et vim praesulibus earum inferre, seditiones adversus eos excitando, hos abjici placuit. Quod si voluerint in presbyterii ordine ubi prius fuerant, ut presbyteri residere, non abjiciantur propria dignitate. Si autem seditiones commovent ibidem constitutis episcopis, presbyterii quoque honor talibus auferatur, fiantque damnatione notabiles.



CAP. XXXVII.---De episcopo qui Ecclesiam ad quam ordinatus est, adire neglexerit.

(Ex concil. Antioch., cap. 17.) Si quis episcopus per manus impositionem episcopatum acceperit, et sibi [Col. 0560C] commissum ministerium subire neglexerit, nec acquieverit ire ad Ecclesiam sibi commissam, hunc oportet communione privari, donec susceperit coactus officium, aut certe de eo aliquid integra decreverit ejusdem provinciae synodus sacerdotum.



CAP. XXXVIII.---De episcopo qui non susceperit officium sibi commissum.

(Ex conc. Arelat., cap. 6.) Si quis episcopus non susceperit officium sibi commissum, hic communione privetur, quoadusque consentiat obedientiae suae commodans. Si vero perrexerit nec receptus fuerit, non pro sua sententia, sed pro malitia populi, ipse quidem maneat episcopus, clerici vero civitatis communione priventur, quod erudiendis inobedientes populis non fuerint.



CAP. XXXIX.---De episcopo vacante, qui Ecclesiam vacantem invaserit.
[Col. 0560D]

(Ex conc. Antioch., cap. 16.) Si quis episcopus vacans, in Ecclesiam non habentem episcopum surripiens populos sine concilio integri ordinis irruerit, etiam si populus quem seduxit desideret illum, alienum eum ab Ecclesia esse oportet. Integrum autem et perfectum concilium dicimus illud cui metropolitanus episcopus interfuerit.



CAP. XL.---De episcopo qui est ordinatus ad ecclesiam, et non est receptus.

(Ex conc. Aurelian., cap. 10.) Si quis ordinatus, per contentionem populi, aut pro aliqua ratione, et non pro sua culpa, in parochia quae ei fuerit data receptus [Col. 0561A] non erit, hunc oportet honorem sacerdotii tantummodo contingere, ita ut de rebus Ecclesiae in qua convenit sibi nihil praesumat. Sustineat autem quidquid de eo sanctum concilium judicaverit.



CAP. XLI.---De his qui promoventur ad episcopatum nec recipiuntur.

(Ex concil. Antioch., cap. 18.) Si quis episcopus ordinatus, ad parochiam minime, cui est electus, accesserit, non suo vitio, sed quod eum aut populus vetet, aut propter aliam causam, non tamen ejus vitio perpetratam: hic et honoris sit et ministerii particeps, dummodo nihil molestus Ecclesiae rebus existat, ubi ministrare cognoscitur. Quem etiam observare conveniet quidquid synodus perfecta provinciae [Col. 0561B] judicando decreverit.



CAP. XLII.---Quod auctoritas congregandarum synodorum apostolicae sedi commissa sit privata potestate.

(Cap. Isidori 8.) Synodorum vero congregandarum auctoritas apostolicae sedi privata commissa est potestate. Nec ullam synodum generalem ratam esse legimus, quae ejus non fuerit auctoritate congregata vel fulta. Haec canonica testatur auctoritas, haec historia ecclesiastica roborat, haec sancti Patres confirmant.



CAP. XLIII.---Quod bini conventus episcopales singulis annis fieri debeant.

(Ex decret. Leonis papae ad Rusticum episcopum Narbonen., cap. 37.) De conciliis autem episcopalibus [Col. 0561C] non aliud indicimus, quam sancti Patres salubriter ordinaverunt, ut scilicet bini conventus per annos singulos habeantur, in quibus de omnibus querelis, quae inter diversos Ecclesiae ordines nasci assolent, judicetur. Ac si forte inter ipsos qui praesunt de majoribus, quod absit, peccatis causa nascatur, quae provinciali nequeat examine definiri, fraternitatem tuam de totius negotii qualitate metropolitanus curabit instruere: ut si coram positis partibus, nec tuo fuerit resopita judicio, ad nostram cognitionem quidquid illud est, transferatur.



CAP. XLIV.---De synodis, quo tempore sint habendae.

(Ex concil. Antioch., cap. 20.) Propter utilitates ecclesiasticas et absolutiones earum rerum quae [Col. 0561D] dubitationem controversiamque recipiunt, optime placuit, ut per singulas quasque provincias bis in anno episcoporum concilia celebrentur. Semel quidem post tertiam septimanam festi Paschalis, ita ut in quarta septimana quae consequitur, id est, medio Pentecostes conveniat synodus, metropolitano comprovinciales episcopos admonente. Secunda vero synodus fiat Idibus Octobris, id est XV die mensis Octobris, quem per Beretheon Graeci nominant. In ipsis autem conciliis adsint presbyteri, diaconi, et omnes qui se laesos existimant, et synodi experiantur examen. Nullis vero liceat apud se celebrare concilia, praeter eos quibus metropolitana jura videntur esse commissa.



CAP. XLV.---De synodo congreganda.
[Col. 0562A]

(Ex concil. Arvernen., cap. 15.) Peractis omnibus quae ad correctionem nostri ordinis in hoc concilio promulgata sunt, placuit definire, ut omni anno ad peragendam celebritatem concilii in metropolitana sede, tempore quo principis vel metropolitani electio definierit, devotis semper animorum studiis conferamus, nec quibuslibet requisitis occasionibus dissentiamus, sed in praeparato die quo indictum fuerit, adunatis in metropolitana sede omnibus provinciae pontificibus, concilium, Deo praesule, celebretur. Quisquis autem episcopum, excepta inevitabili causa, vel necessitate, de peragendo se concilio absentaverit, per unius anni spatium erit communione plectendus. Quod si deinceps absque celebratione [Col. 0562B] concilii, anni unius metas transierit, omnium in communione pontificum ejusdem provinciae sententiam obnoxius retinebit, id est, si nulla sibi impediente principis potestate, vel infirmitate, aut inevitabili causa, sed solius propriae voluntatis libitu sese ad celebrandum concilium non collegerit.



CAP. XLVI.---De archiepiscopo qui tempore pacis ultra biennium synodum annuntiare neglexerit.

(Ex conc. Meldensi, cap. 3.) Quod si intra biennium divinitus temporum tranquillitate concessa admonitis comprovincialibus a metropolitano synodus indicta non fuerit, et metropolitanus ipse provocationes tardaverit, anno integro missas facere non praesumat. Quod si evocati et non corporali infirmitate detenti, adesse sua abusione despexerant, simili sententiae subjacebunt.



CAP. XLVII.---De episcopis ad synodum vocatis, ut venire non contemnant.
[Col. 0562C]

(Ex concil. Laodicensi, cap. 40.) Quod non oporteat episcopos ad synodum vocatos omnino contemnere, sed protinus ire et docere, et discere ea quae ad correctionem Ecclesiae, vel reliquarum pertinent rerum. Seipsum vero qui contempserit, accusabit, nisi forte per aegritudinem ire non possit.



CAP. LXVIII.---Quales epistolae a metropolitano sint fratribus dirigendae.

(Ex concil. Tarraconensi, cap. 13.) Epistolae tales per fratres a metropolitano sunt dirigendae, ut non solum de cathedralibus Ecclesiae presbyteris, verum etiam de dioecesanis ad concilium trahant, et aliquos de filiis Ecclesiae secularibus secum adducere [Col. 0562D] studeant.



CAP. XLIX.---De eadem re.

(Ex concil. Agath., cap. 36.) Si metropolitanus episcopus ad comprovinciales episcopos epistolas direxerit, in quibus eos, aut ad ordinationem alicujus fratris, aut ad synodum invitet, postpositis omnibus, excepta gravi infirmitate corporis, aut praeceptione regia, ad constitutam diem adesse non differant. Qui si defuerint, sicut prisca canonum praecepit auctoritas, usque ad proximam synodum charitate fratrum et Ecclesiae communione priventur.



CAP. L.---De episcopo qui synodo adesse neglexerit.

(Ex concil. Spalensi, cap. 10.) Si quis autem episcoporum synodo adesse neglexerit, aut coetum fratrum, [Col. 0563A] antequam concilium dissolvatur, crediderit deserendum: alienum se a fratrum communione cognoscat, nec eum recipi liceat, nisi in sequenti synodo fuerit absolutus.



CAP. LI.---De episcopo qui per aegritudinem ad synodum venire non potuerit.

(Ex decr. Felicis papae, cap. 11.) Quod si aegrotans fuerit episcopus, aut aliqua eum gravis necessitas detinuerit, pro se legatum ad synodum mittat, suscepturus, salva fidei veritate, quidquid synodus statuerit.



CAP. LII.---De episcopis ad synodum vocatis, et venire, et missos suos mittere dedignantibus.

(De synodo apud Althei habita, cap. 10.) Placuit sanctae synodo episcopos qui vocati de Saxonia ad [Col. 0563B] sanctum concilium non venerunt, nec secundum canones sacros missos suos vel vicarios direxerunt, gravi increpatione objurgare, et pro culpa inobedientiae increpare. Unde iterum eos fraterna charitate ad condictum concilium invitamus et vocamus. Quod et si hoc, quod non optamus, pro nihilo duxerint, et venire noluerint, justamque rationem inobedientiae suae reddere detrectaverint, apostolica auctoritate interdicit eis Petrus sancti Petri et papae missus, una cum sancta synodo, missas celebrare, quousque Romam veniant, et coram papa et sancta Ecclesia dignam reddiderint rationem.



CAP. LIII.---Concilium universale non nisi necessitate faciendum.

(Ex concil. Africano, cap. 42.) Placuit ut non sit [Col. 0563C] ultra fatigandis fratribus universalis necessitas, sed quoties exegerint causae communes, id est, si totius Africae undecunque relatae ad hanc sedem fuerint litterae, congregandam esse synodum in ea provincia, ubi opportunitas persuaserit. Causae autem quae communes non sunt, in suis provinciis judicentur.



CAP. LIV.---Ut episcopi posteriores se prioribus suis non praeferant.

(Ex epist. Lucii papae, Occidentalibus missa, cap. 5.) Episcopi vero per singulas provincias observent, ne posteriores se superioribus suis praeferant, nec eis inconsultis, nisi quantum ad propriam pertinet parochiam, aliquid agant. Sed omnes de communibus eorum causis, consonam sententiam proferant, et determinent, quoniam aliter actae nullas vires habebunt, nec ecclesiasticae reputabuntur.



CAP. LV. Ut episcopi sui ordinis tempus observent, alter alteri honorem praebentes.
[Col. 0563D]

(Ex concil. Cabillonensi, cap. 7.) Item placuit ut, conservato metropolitani episcopi primatu, caeteri episcoporum secundum sui ordinationis tempus, alius alii sedenti deferat locum.



CAP. LVI.---De episcoporum ordine, ut qui posterius ordinati sunt, prioribus se non audeant anteferre.

(Ex concil. Africano, cap. 53.) Valentinianus episcopus dixit: Si permittit bonum patientiae vestrae, prosequor ea quae praeterito tempore in Ecclesia Carthaginensi gesta sunt, et subscriptionibus fratrum firmata claruerunt, etiam hoc nos servaturos esse profiteor. Sed illud scimus, inviolatam semper [Col. 0564A] mansisse ecclesiasticam disciplinam, ut nullus fratrum prioribus suis se aliquando auderet anteponere, sed officiis charitatis id semper exhibitum est prioribus, quod ab insequentibus gratanter semper acciperetur.



CAP. LVII.---De rebus dubiis in conciliis episcoporum emergentibus.

(Ex epist. Bonifacii papae ad episcopos Galliae.) Si inter episcopos ejusdem concilii dubitatio emerserit de ecclesiastico jure, vel de aliis negotiis, primum metropolitanus eorum cum aliis quibusdam in concilio considerans rem judicet. Et si non acquiescat utraque pars judicatis, tunc primas illius regionis inter ipsos audiat, et quod ecclesiasticis canonibus, et legibus nostris consentaneum sit, hoc [Col. 0564B] definiat, et nulla pars valeat calculo ejus contradicere.



CAP. LVIII.---Ut episcopi in synodo residentes, quae ad emendationem vitae pertineant, primum emendent.

(Ex concil. Arvernensi, cap. 1.) In primis placuit, ut quoties secundum statuta Patrum sancta synodus congregatur, nullus episcoporum aliquam prius causam suggerere audeat, quam ea quae ad emendationem vitae, ad severitatem regulae, ad animae remedia pertinent, finiantur.



CAP. LIX.---De metropolitano si comprovincialem episcopum in sua causa audire distulerit.

(Ex decr. Alexandri papae.) Si metropolitanus a quocunque comprovinciali episcopo bis fuerit in causa propria appellatus, et eum audire distulerit, in proxima synodo negotii sui habeat licentiam [Col. 0564C] exercendi: et quidquid propter justitiam a comprovincialibus suis fuerit statutum debet custodiri.



CAP. LX.---Ut episcopi justa judicia semper dijudicent.

(Ex concil. Remensi, cap. 19.) Ut episcopi et judices judicia discernant, quia sunt quaedam judicio mundi, quaedam judicio Dei reservanda. Scriptum est enim: Nolite judicare ante tempus, quoadusque veniat Dominus, qui et illuminabit abscondita tenebrarum, et manifestabit consilia cordium, et tunc laus erit unicuique a Deo. Et illius memores sint: In quo enim judicio judicaveritis, judicabimini et vos.



CAP. LXI.---Ut canonum statuta ab omnibus rite custodiantur, et nullus ea suo sensu dijudicare praesumat.

(Ex concil. Meldensi, cap. 11.) Canonum statuta [Col. 0564D] sine praejudicio ab omnibus custodiantur, et nemo in actionibus, vel in judiciis ecclesiasticis suo sensu, sed eorum auctoritate ducatur. In exponendis etiam, vel praedicandis divinis Scripturis, sanctorum catholicorum Patrum, et probatissimorum sensum quisque sequatur, in quorum scripturis, ut beatus dicit Hieronymus, fidei veritas non vacillet.



CAP. LXII.---De dissidentibus episcopis.

(Ex concil. Carthag, cap. 25.) Dissidentes episcopos, si non timor Dei, synodus reconciliet.



CAP. LXIII.---De inflatione metropolitanorum et fastu, et de episcopis ac reliquis clericis qui laeduntur a metropolitano.

(Ex epist. Anicii papae episcopis per Galliam constitutis [Col. 0565A] missa, cap. 4.) Si autem aliquis metropolitanorum inflatus fuerit, et sine omnium comprovincialium praesentia, vel consilio episcoporum alias causas agere, nisi eas tantum quae ad propriam suam pertinent parochiam, aut eos gravare voluerit, ab omnibus districte corrigatur, ne talia deinceps praesumere audeat. Si vero incorrigibilis, eisque inobediens apparuerit, ad hanc apostolicam sedem, cui omnia episcoporum judicia terminare praecepta sunt, ejus contumacia referatur, ut vindicta de eo fiat, et caeteri timorem habeant. Si autem propter nimiam longinquitatem, aut temporis incommoditatem, vel itineris asperitatem, grave ad hanc sedem ejus causam deferre fuerit, tunc ad ejus primatem ejus causa deferatur, et penes ipsum hujus [Col. 0565B] sanctae sedis auctoritate judicetur. Similiter si aliquis episcoporum metropolitanum suspectum habuerit, apud primatem dioeceseos, aut apud hanc apostolicam sedem audiatur.



CAP. LXIV.---Ut plebes alienas alius episcopus non usurpet.

(Ex concil. Carthaginensi, cap. 19.) Placuit ut a nullo episcopo usurpentur plebes alienae, nec aliquis episcoporum supergrediatur in dioecesi collegam suum.



CAP. LXV.---Ut nullus metropolitanus absque omnium comprovincialium episcoporum praesentia aliquorum audiat causas.

(Ex epist. Iginii papae cunctis fidelibus missa, cap. 2.) Caeterum, fratres, salvo in omnibus Romanae [Col. 0565C] ecclesiae privilegio, nullus metropolitanus absque caeterorum omnium comprovincialium episcoporum instantia, aliquorum audiat causas: quia irritae erunt aliter actae, quam in conspectu eorum omnium ventilatae. Et ipse si fecerit, coerceatur a fratribus.



CAP. LXVI.---Ut nullus primas vel metropolitanus aliquid agat de Ecclesiis, vel parochiis comprovincialium episcoporum, et de ipsorum causis sine eorum consilio omnium, et nec ipsi aliquid agant sine ejus consilio, nisi quantum ad proprias pertinet parochias.

(Ex epist. Calist. papae episcopis per Galliam constitutis missa, cap. 13.) Nullus autem primas vel metropolitanus dioecesanam Ecclesiam vel parochianum, aut aliquid ejus parochiae, praesumit excommunicare, [Col. 0565D] vel dijudicare aliquid, vel agere absque ejus consilio vel judicio: sed hoc observet, quod ab apostolis ac Patribus et praedecessoribus nostris est statutum, et a nobis confirmatum: id est, si quis metropolitanus episcopus, nisi quod ad suam solummodo propriam pertinet parochiam, sine consilio et voluntate omnium comprovincialium episcoporum extra aliquid agere tentaverit, gradus sui periculo subjacebit, et quod egerit irritum habeatur et vacuum. Sed quidquid de comprovincialium coepiscoporum causis, eorumque ecclesiarum et clericorum, atque saecularium necessitatibus agere aut disponere necesse fuerit, hoc cum omnium consensu comprovincialium agatur pontificum, non aliquo damnationis [Col. 0566A] fastu, sed humillima et concordi administratione, sicut Dominus ait: Non veni ministrari, sed ministrare. Et alibi: Qui major est vestrum, erit minister vester, et reliqua. Similiter et ipsi comprovinciales episcopi cum ejus consilio, nisi quantum ad proprias pertinet parochias, agant, juxta sanctorum constituta Patrum, ut uno animo, uno ore, concorditer sancta glorificetur Trinitas in saecula. Nullus primas, nullus metropolitanus, nullusque reliquorum episcoporum alterius adeat civitatem, aut ad possessionem accedat quae ad eum non pertinet, et alterius episcopi est parochia, super cujusquam dispositione, nisi si vocatus ab eo cujus esse dinoscitur, ut quiddam ibi disponat vel ordinet, au: judicet, si sui gradus honore potiri voluerit. Sin [Col. 0566B] aliter praesumpserit, damnabitur: et non solum ille sed cooperantes, eisque consentientes, quia sicut ordinatio, ita ejus et judicatio, et aliarum rerum dispositio prohibetur.



CAP. LXVII.---De contentione parochiae.

(Ex concil. Arvernen., cap. 3.) Quicunque episcopus alterius episcopi dioecesim per XXX annos sine aliqua interpellatione possederit, quamvis secundum jus legis ejus videatur esse dioecesis, admittenda non est contra eum actio reposcendi: sed hoc intra unam parochiam, extra vero nullo modo: ne, dum dioecesis defenditur, provinciarum termini confundantur.



CAP. LXVIII.---Ut episcopi qui negligunt loca sua a vicinis episcopis, ut se corrigant, admoneantur.

[Col. 0566C] (Ex concilio Africano, cap. 76.) Item placuit, ut quicunque negligunt loca ad suam cathedram pertinentia in catholicam unitatem lucrari, conveniantur a diligentibus vicinis episcopis, ut id agere non morentur. Quod si intra sex menses a die conventionis non effecerint, qui potuerit eas lucrari, ad ipsum pertineant: ita sane, ut si ille ad quem pertinuisse videbantur, probare potuerit, magis illius electam negligentiam ab haereticis, ut impune ibi sint, et suam diligentiam fuisse praeventam, ut eo modo ejus cura sollicitor vetaretur: cum hoc judices episcopi cognoverint, suae cathedrae loca restituant. Sane si episcopi intra quos causa versatur, diversarum sunt provinciarum, ille primas det judices, vicinus provincia est locus de quo contenditur. [Col. 0566D] Si autem ex communi placito vicinos judices elegerint, aut unus eligatur, aut tres: aut si tres elegerint, aut omnium sententiam sequantur, aut duorum.



CAP. LXIX.---De duobus episcopis altercantibus de parochia cujusdam basilicae.

(Ex concil. Spalensi, cap. 1.) Inter memoratos fratres nostros, Fulgentium Astigitanum et Honorium Cordubensem episcopos, discussio agitata est, propter parochiam basilicae cujusdam quam horum alter Celtacensem, alter Reginensem asseruit. Et quia inter utrasque partes hactenus limitis actio vendicata est, cujus quamvis vetusta retentione, nullum juris praejudicium adferret: ideoque ne in dubium [Col. 0567A] ultra inter eos nostra devocaretur sententia, prolatis canonibus synodalia decreta perlecta sunt, quorum auctoritas praemonet ita oportere inhiberi cupiditatem, ut ne quis terminos alienos usurpet. Ob hoc placuit inter alternas partes inspectionis viros mittendos, ita ut dioecesis possidentis, si tamen basilicam veteribus signis limes provisus monstraverit, Ecclesiae cujus est jus retentionis, sit aeternum dominium. Quod et si limes legitimus eamdem basilicam non concludit, et tamen longi temporis probatur objecta praescriptio, appellatio praesentis episcopi non valebit: quia illi tricennalis objectio silentium imponit. Hoc etiam et saecularium principum edicta praecipiunt, et praesulum Romanorum decrevit auctoritas. Sin vero infra metas tricennalis [Col. 0567B] temporis, extra alienos terminos basilicae injusta retentio reperitur, repetentis episcopi juri sine mora restituetur.



CAP. LXX.---De episcopis qui contendunt de parochiis suis.

(Ex concil. Africano, cap. 75.) Placuit ut quicunque episcopi plebes quas ad suam cathedram aestimant pertinere non ita repetunt, ut causas suas episcopis judicantibus agant: sed alio retinente irruerint, sive nolentibus, sive volentibus plebibus causae suae detrimentum patiantur. Et quicunque jam hoc fecerunt, si nondum est inter episcopos finita contentio, sed adhuc inde contendunt, ille inde discedat quem constiterit praetermissis judiciis ecclesiasticis irruisse, nec sibi quisque blandiatur, si a primate [Col. 0567C] ut retineat litteras impetrarit: sed sive habeat litteras, sive non habeat, conveniat eum qui tenet, et ejus litteras accipiat, ut eum appareat pacifice tenuisse Ecclesiam ad se pertinentem. Si autem ille aliquam quaestionem retulerit, per episcopos judices causa finiatur, sive quos eis primates dederint, sive quos ipsi vicinos ex consensu delegerint.



CAP. LXXI.---Ut in altera parochia clericos alterius dioecesis episcopus nullatenus ordinet.

(Ex concil. Antioche., cap. 22.) Episcopus alienam civitatem, quae non est illi subjecta, non adeat, nec ad possessionem accedat, quae ad eum non pertinet, nec ordinationem ibi facere praesumat: nisi forte cum consilio et voluntate episcopi regionis. Si quis autem tale aliquid facere tentaverit, irrita sit ejus [Col. 0567D] ordinatio, et ipse coerceatur a synodo.



CAP. LXXII.---Ut nullo modo de parochia ad aliam episcopus transeat.

(Ex eodem, cap. 21.) Episcopus ab alia parochia nequaquam migret ad aliam: nec sponte sua prorsus insiliens, nec vi coactus a populis, nec ab episcopis necessitate compulsus. Maneat autem in Ecclesia quam primitus a Deo sortitus est, nec inde transmigret, secundum pristinum terminum de hac re constitutum.



CAP. LXXIII.---De praesumptione alienae dioecesis.

(Ex epist. Bonifacii papae.) Si quis episcopus non rogatus de alia provincia in aliam venerit, praesumptive irruens ad ordinationem et constitutionem [Col. 0568A] clericorum, et ad ea quae ad illum non pertinent, importunus existat, vacua sint et inania omnia quae ab eo fuerint constituta. Ipse autem digna increpatione excommunicetur, et abominetur a sancto concilio.



CAP. LXXIV.---Ne episcopus, sua civitate despecta, ambitus causa ad aliam transeat.

(Ex decret. Leonis papae, cap. 38.) Si quis autem episcopus, civitatis suae mediocritate despecta, administrationem loci celebrioris ambierit, et ad majorem se plebem quacunque ratione transtulerit, a cathedra quidem pellatur aliena, sed carebit et propria: ut nec illis praesideat quos per avaritiam concupivit, nec illis quos per superbiam sprevit. Suis igitur terminis quisque contentus sit, nec [Col. 0568B] supra mensuram juris sui affectet augeri.



CAP. LXXV.---Ut ab episcopis aliena parochia minime pervadatur.

(De canonibus apostol. tit. 14.) Episcopo non licere alienam parochiam propria relicta pervadere, licet cogatur a plurimis, nisi forte quaevis eum rationabilis causa compellat, tanquam qui possit ibidem constitutis plus lucri conferre, et in causa religionis aliquid profecto prospicere. Et hoc non a semetipso pertentet, sed multorum episcoporum judicio et maxima supplicatione perficiat.



CAP. LXXVI.---De eadem re.

(Ex epist. Evaristi papae, fratribus per Aegyptum directa, cap. 4.) Sacerdotes vero vice Christi legatione funguntur in Ecclesia, et sicut ei sua est [Col. 0568C] conjuncta sponsa, id est Ecclesia, sic episcopis junguntur Ecclesiae, unicuique pro portione sua: et sicut vir non debet negligere uxorem suam, sed diligere, et caste custodire, et amare, atque prudenter regere, ita et episcopus debet Ecclesiam suam. Et velut uxor quae sub manu est viri, obedire debet viro suo, eumque amare, et diligere: potius etiam Ecclesia episcopo suo in omnibus obedire, eumque amare, et diligere ut animam suam debet: quia illud fit carnaliter, istud spiritaliter. Et sicut vir non debet adulterare uxorem suam: ita nec episcopus Ecclesiam suam, id est, ut illam dimittat, ad quam consecratus est, absque inevitabili necessitate aut apostolica vel regulari mutatione, et alteri se ambitus causa conjungat. Et sicut uxori [Col. 0568D] non licet dimittere virum suum, ut alteri, vivente eo, matrimonio se societ, ut eum adulteret, licet fornicatus sit vir ejus, sed juxta Apostolum, aut viro suo debet reconciliari, aut manere innupta: ita Ecclesiae non licet dimittere episcopum suum, aut ab eo se segregare, ut alterum eo vivente accipiat: sed aut ipsum habeat, aut innupta maneat, id est, ne alterum episcopum suo vivente accipiat, ut fornicationis aut adulterii crimen incurrat. Nam si adulterata fuerit, id est, si se alteri episcopo junxerit, aut super se alterum episcopum adduxerit, aut esse fecerit, vel desideraverit, per acerrimam poenitentiam, aut suo reconcilietur episcopo, aut innupta permaneat.



CAP. LXXVII.---De mutatione episcoporum.
[Col. 0569A]

(Ex epist. Antheri papae episcopis per Boeticam atque Toletanam provinciam constitutis missa, cap. 14.) De mutatione ergo episcoporum unde sanctam sedem apostolicam consulere voluistis, scitote eam communi utilitate atque necessitate fieri licere, sed non libitu cujusquam aut dominatione. Petrus sanctus magister, et princeps apostolorum de Antiochia utilitatis causa translatus est Romam, ut ibidem potius proficere posset. Eusebius quoque de quadam parva civitate, apostolica auctoritate translatus est Alexandriam. Similiter Felix de civitate in qua ordinatus erat electione civium, propter doctrinam et bonam vitam quam habebat, communi episcoporum et reliquorum sacerdotum ac [Col. 0569B] populorum consilio translatus est Ephesum. Non enim transit de civitate ad civitatem qui non suo libitu, aut ambitu hoc facit, sed utilitate quadam, aut necessitate, aliorum hortatu, et consilio potiorum transfertur. Nec transfertur de minori civitate ad majorem, qui hoc non ambitu nec propria voluntate facit, sed aut vi a propria sede pulsus, aut necessitate coactus, aut utilitate loci, aut populi, non superbe, sed humiliter ab aliis translatus et inthronizatus est: quia homo videt in facie, Deus autem in corde. Et Dominus per Prophetam loquitur, dicens: Dominus scit cogitationes hominum, quoniam vanae sunt. Non ergo mutat sedem, qui non mutat mentem, nec mutat civitatem qui non sua sponte sed consilio et electione aliorum mutatur. Non igitur migrat de civitate [Col. 0569C] ad civitatem, qui non avaritiae causa sponte dimittit suam: sed, ut jam dictum est, aut pulsus a sua, aut necessitate coactus, aut electione, aut exhortatione sacerdotum et populorum translatus est ad alteram civitatem. Nam sicut episcopi habent potestatem ordinare regulariter episcopos et reliquos sacerdotes: sic quoties utilitas aut necessitas expoposcerit, supradicto modo et mutare et inthronizare potestatem habent.



CAP. LXXVIII.---De eadem re.

(Ex canonibus apostol.) Episcopus aut presbyter uxorem propriam nequaquam sub obtentu religionis abjiciat. Si vero rejecerit, excommunicetur. Sed si perseveraverit, dejiciatur.



CAP. LXXIX.---Item ex eodem.
[Col. 0569D]

(Ex concil. Sardicensi, cap. 1.) Osius episcopus dixit: Non minus mala consuetudo quam perniciosa corruptela funditus eradicanda est, ne cui liceat episcopo de civitate sua ad aliam transire civitatem. Manifesta est enim causa, pro qua re hoc facere tentat: cum nullus in hac re inventus sit episcopus, qui de majore civitate ad minorem transiret. Unde apparet avaritiae ardore eos inflammari, et ambitioni servire, et ut dominationes agant. Si omnibus placet, hujusmodi pernicies saevius et austerius vindicetur, ut nec laicam communionem habeat qui talis est. Responderunt universi: Placet.



CAP. LXXX.---De episcopo qui in sua fuerit persecutus Ecclesia, quod ad alium ei sit fugiendum.
[Col. 0570A]

(Ex decre. Calist. papae episcopis per Galliam constitutis missis., cap. 15.) Si quis episcopus fuerit persecutus in sua Ecclesia, fugiendum illi est ad alteram, eique sociandum, dicente Domino: Si persecuti vos fuerint in una civitate, fugite in aliam. Si autem utilitatis causa fuerit mutandum, non per se hoc agat, sed fratribus invitantibus, et auctoritate hujus sanctae sedis faciat, non ambitus causa, sed utilitatis.



CAP. LXXXI.---De episcopo qui principalem cathedram suae Ecclesiae negligit.

(Ex concil. Rothoma., cap. 16.) Ut non liceat episcopo principalem cathedram suae parochiae negligere, [Col. 0570B] et aliam Ecclesiam in sua dioecesi magis frequentare.



CAP. LXXXII.---De episcopis qui sedes suas negligunt, et in possessionibus suis longe positis diu morantur.

(Ex concil. Sardicensi, cap. 15.) Osius episcopus dixit: Quia nihil praetermitti oportet, sunt quidam fratres et coepiscopi nostri, qui non in ea civitate resident, in qua videntur episcopi esse constituti, vel certe parvam rem illic habeant: alibi autem idonea praedia habere noscuntur, vel affectionem proximorum quibus indulgeant. Hactenus permitti eis oportet, ut accedant ad possessiones suas, et disponant vel ordinent fructum laboris sui, ut post quatuor dies Dominicos, id est, post tres hebdomadas, si morari necesse est, in suis potius fundis [Col. 0570C] morentur, aut si est proxima civitas in qua est presbyter, ne sine Ecclesia videantur facere diem Dominicum, illuc accedant, ut neque res domesticae per absentiam eorum detrimentum sustineant, et non frequenter veniendo ad civitatem in qua episcopus moratur suspicionem jactantiae et ambitionis evadant. Universi dixerunt placere sibi.



LXXXIII.---Ut episcopus singulis annis parochiam suam circumeat.

(Ex concil. Spalensi, cap. 4.) Ut singulis annis unusquisque episcopus parochiam suam circumeat, populumque confirmet ac doceat, et ea quae vitanda sunt prohibeat, et ea quae agenda sunt, utiliter agere suadeat.



CAP. LXXXIV.---De episcopis qui raro aut nunquam per seipsos plebes sibi commissas visitant.
[Col. 0570D]

(Ex concil. Meldensi, cap. 5.) Ut episcopi qui plebes sibi creditas, aut raro, aut nunquam per seipsos visitant juxta ordinem evangelicum et apostolicum atque ecclesiasticum, cum Dominus Mosi dicat: Speculatorem dedi te domui Israel, et audies ex ore meo verbum, et annunciabis eis ex me, etc., a comprovincialibus episcopis, acrius corripiantur.



CAP. LXXXV.---Ut episcopi presbyteros suos de ministeriis illorum diligenter discutiant.

(Ex concil. Braggar., cap. 2.) Placuit nobis atque convenit, ut episcopi per singulas Ecclesias et dioeceses euntes, primum discutiant clericos, quomodo ordinem baptismi teneant vel missarum, et qualiter [Col. 0571A] quaeque officia in Ecclesia peragant. Et si recte quidem invenerint, Deo gratias. Sin autem minime, docere debent ignaros.



CAP. LXXXVI.---Ut episcopus cum paucis suam parochiam circumeat.

(Ex concil. Toletano, cap. 5.) Cum episcopus suam dioecesim visitat, nulli prae multitudine onerosus existat, nec unquam quinquagenarium numerum evectionis excedat, aut amplius quam una die per unamquamque basilicam remorandi licentiam habeat.



CAP. LXXXVII---Si episcopus parochiam suam visitare nequiverit, viros probabilis vitae pro se mittat.

(Ex eodem cap. 6.) Quod si episcopus, aut languore detentus, aut aliis occupationibus implicatus, visitationem dioeceseos explere nequiverit, presbyteros [Col. 0571B] probabilis vitae, aut diaconos mittat, qui redditus basilicarum et reparationes, et ministrantium vitam inquirant.



CAP. LXXXVIII.---Qualem ministrum episcopus juxta se habere debeat.

(Ex concil. Meldensi, cap. 3.) Ut quisque episcopus talem juxta se pro viribus habere decertet, qui juxta sincerissimum et purissimum sensum catholicorum Patrum, fide et observatione mandatorum Dei, seu et praedicationis doctrina, presbyteros plebium assidue instruat et informet, ne domus Dei vivi, quae est Ecclesia, sine lucerna verbi divini remaneat. Sed et idem talis existat, quem amor pecuniae non vexet, aut reprehensibilis contemptibilem reddat. Hinc est, quod cum Moses querelam in conspectu Dei poneret, [Col. 0571C] non se posse portare tantum onus quod ei fuerat impositum, audivit a Domino: Congrega mihi LXX viros de senioribus Israel, quos tu nosti quod senes populi sint ac magistri, et auferam de spiritu tuo, tradamque eis ut sustentent tecum onus populi, et non tu solus graveris. Quid in Mose, nisi summum sacerdotium? Quid in LXX viris, nisi presbyteros accipimus? Quod autem Dominus aufert de spiritu Mosi, traditque eis, patenter ostendit, quod hi qui ab episcopo in conspectu Dei vocati sunt, ut secum onus populi sustentent, eadem velle, et in partito sibi onere totis viribus cooperari. Hoc enim significat, quod non alium, sed ejusdem Mosi spiritum accipiunt.



CAP. LXXXIX.---De episcopo ne laicum ponat sibi vicarium.

[Col. 0571D] (Ex concil. Bragar., cap. 9.) Nova actione didicimus quosdam ex nostro collegio contra mores ecclesiasticos, laicos habere in rebus divinis constitutos oeconomos. Proinde pariter tractantes eligimus, ut unusquisque nostrum secundum Chalcedonensium Patrum decreta, ex proprio clero oeconomum sibi constituat. Indecorum est laicum vicarium esse episcopi, et saeculares in Ecclesia judicare. In uno eodemque officio non debet dispar esse professio. Quod etiam in lege divina prohibetur, dicente Mose: Non arabis in bove simul et asino, quod est, homines diversae professionis in officio uno non sociabis. Unde oportet nos et divinis libris et sanctorum Patrum obedire praeceptis, constituentes ut hi qui [Col. 0572A] in administrationibus Ecclesiae pontificibus sociantur, discrepare non debeant, nec professione, nec habitu: nec cohaerere et conjungi possunt, quibus et studia et vota diversa sunt. Si quis autem episcopus post haec ecclesiasticam rem ad laicalem procurationem administrandam elegerit, aut sine testimonio oeconomi gubernanda crediderit, vere ut contemptor canonum et fraudator ecclesiasticarum rerum, non solum Christo de rebus pauperum judicabitur reus, sed etiam et concilio manebit obnoxius.



CAP. XC.---Ut in circuitione episcopi omnes, qui sunt in parochia singularum matricum, exceptis infirmis, ad synodum ejus venire debeant

(Ex concil. Rothom. 13, cap. 11.) Cum episcopus suam dioecesim circuit, archidiaconus vel archipresbyter [Col. 0572B] eum praeire debet uno aut duobus diebus per parochias quas visitaturus est. Et plebe convocata, annuntiare debet proprii pastoris adventum. Et ut omnes, exceptis infirmis, ad ejus synodum die denominata impraetermisse occurrant, et omnimodis ex auctoritate sanctorum canonum praecipere, et minaciter denuntiare debet, quod si quis absque gravi necessitate defuerit, proculdubio a communione Christiana sit repellendus. Deinde accitis secum presbyteris, qui in illo loco servitium debent exhibere episcopo, quidquid de minoribus et levioribus causis corrigere potest, emendare satagat, ut pontifex veniens nequaquam in facilioribus negotiis fatigetur, aut sibi immorari amplius necesse sit ibi, quam expensa sufficiat. Ait enim Dominus ad Mosen, [Col. 0572C] de hujuscemodi cooperatoribus: Ut tecum, inquit, sustentent onus populi, et non tu solus graveris. Et beatus Joannes Baptista adventum Domini praecucurrit praedicando, dicens: Poenitentiam agite, etc. Et item: Parate viam Domino. Siquidem episcopus vicem Christi agere videtur, et ideo cum gaudio, timore, et summa reverentia a plebibus sibi subjectis suscipiendus est: ut illis cum laude dicatur quod Apostolus discipulis dicit: Testimonium, inquit, vobis perhibeo, quod ita suscepistis me sicut angelum Dei, sicut Dominum Jesum.



CAP. XCI.---Decretalis constitutio Eutychiani papae quid episcopi in synodo quaerere debeant.

(Ex decr. Eutychian. papae, cap. 9.) Episcopus in synodo residens, post congruam allocutionem, septem [Col. 0572D] ex plebe ipsius parochiae, vel eo amplius, prout viderit expedire, maturiores, honestiores, atque veraciores viros, in medium debet evocare. Et, allatis sanctorum pignoribus, unumquemque illorum tali sacramento constringat.



CAP. XCII.---Jusjurandum synodale.

(Ex eodem decret.) A modo in antea, quidquid nosti, aut audisti, aut postmodum inquisiturus es, quod contra Dei voluntatem et rectam Christianitatem, in ista parochia factum sit, aut futurum erit, si in diebus tuis evenerit, tantum, ut ad tuam cognitionem quocunque modo perveniat, si scis aut tibi indicatum fuerit synodalem causam esse, et ad ministerium episcopi pertinere, quod tu nec propter amorem, nec propter timorem, nec propter praemium, [Col. 0573A] nec propter parentelam ullatenus celes episcopum, aut ejus missum cui hoc inquirere jusserit, quandocunque te ex hoc interrogaverit: sic te Deus adjuvet et istae sanctorum reliquiae.



CAP. XCIII.---Juramentum caeterorum.

(Ex eodem.) Istud sacramentum quod iste juravit de synodali causa, quod tu illud ex te ita observabis, in quantum sapis, aut audisti, aut ab hac die in antea inquisiturus es, sic te Deus adjuvet, etc.



CAP. XCIV.---Post datum sacramentum episcopus illos qui juraverunt ita alloquatur.

(Ex eodem.) Videte, fratres, ut Domino reddatis juramenta vestra: non enim homini jurastis, sed Deo creatori vestro. Nos autem, qui ejus ministri sumus, non terrenam substantiam vestram concupiscimus, [Col. 0573B] sed salutem animarum vestrarum requirimus. Cavete ne aliquid abscondatis, et ex alterius peccato vestra fiat damnatio.


Prima interrogatio episcopi aut ejus missi.

(Ex eodem.) Est in hac parochia homicida, qui hominem, aut spontanea voluntate, aut cupiditatis, aut rapacitatis causa, aut casu, aut nolens, aut coactus, aut pro vindicta parentum, aut in bello, aut jussu Domini, aut proprium servum occiderit?


Interrogatio 2.

Est aliquis parricida, aut fratricida, qui patrem, matrem, sororem, fratrem, avunculum aut aliquem parentum interfecerit?


Interrogatio 3.

Est aliquis qui presbyterum, aut diaconum, aut [Col. 0573C] aliquem clericorum occiderit, vel aliquo membro detruncaverit?


Interrogatio 4.

Est aliquis vel aliqua qui infantem proprium oppresserit, vel vestimentorum pondere suffocaverit, et si hoc factum est ante baptismum, aut post baptismum, aut si infans infirmatus per negligentiam parentis absque baptismo obierit?


Interrogatio 5.

Est aliquis vel aliqua qui alterius partum excusserit, vel si ipsa femina propria voluntate suum partum vel conceptum excusserit, et abortivum fecerit?


Interrogatio 6.

Est aliqua femina quae in fornicatione concipiens, [Col. 0573D] timens ne manifestaretur, infantem proprium, aut in aquam projecerit, aut in terra occultaverit, quod morht dicunt?


Interrogatio 7.

Est aliquis qui uxorem suam absque lege, aut certa probatione interfecerit?


Interrogatio 8.

Est aliqua femina quae virum suum, vel aliquem hominem per herbas venenatas, vel mortiferas potiones interfecerit, vel alium hoc facere docuerit?


Interrogatio 9.

Est aliquis vel aliqua qui hoc fecerit, vel alium facere docuerit, ut vir non possit generare, aut femina concipere?


Interrogatio 10.
[Col. 0574A]

Est aliquis qui proprium servum extra judicem occiderit, et aliqua femina quae ancillam propriam necaverit, furore zeli inflammata?


Interrogatio 11.

Est aliquis qui, diabolo impellente, semetipsum occiderit?


Interrogatio 12.

Est aliquis qui in bello publico homines vulneraverit, et nescit si de illo vulnere aliquis perierit? Et si alicui imputatur quod hominem occiderit, et ipse hoc denegaverit?


Interrogatio 13.

Est aliquis qui in consilio fuerit ut homo interficeretur, et non fuit in facto, et tamen per ejus consilium [Col. 0574B] et exhortationem interfectus est?


Interrogatio 14.

Est aliquis qui truncationes manuum, pedum, linguae, et testiculorum fecerit, et oculos alterius eruerit?


Interrogatio 15.

Est aliquis conjugatus, qui cum alterius uxore adulterium perpetravit, vel uxor cum alterius viro?


Interrogatio 16.

Est aliquis uxorem habens, qui concubinam simul habuerit ancillam propriam, aut aliam feminam?


Interrogatio 17.

Est aliquis qui uxorem legitimam dimiserit, et alteri se conjunxerit, et aliam in conjugium acceperit?


Interrogatio 18.
[Col. 0574C]

Est aliqua mulier quae virum proprium dimiserit et alteri se conjunxerit?


Interrogatio 19.

Sunt aliqui, interveniente repudio, qui ab invicem sint separati, et sic maneant?


Interrogatio 20.

Est aliquis qui absque consensu uxoris, derelicto legitimo conjugio, in monasterium intraverit?


Interrogatio 21.

Est aliquis qui suam conjugem quamvis culpabilem sine episcopi judicio reliquerit?


Interrogatio 22.

Est aliqua mulier quae, conscio viro suo, fornicata fuerit?


Interrogatio 23.
[Col. 0574D]

Est aliquis uxore carens, qui cum alterius conjuge fornicatus fuerit: aut si qua mulier non habens virum cum alterius marito?


Interrogatio 24.

Est aliquis non habens uxorem, qui cum femina quae virum non habet fornicatus fuerit?


Interrogatio 25.

Est aliqua laica virgo, quae moechata fuerit cum adolescente?


Interrogatio 26.

Est aliquis qui desponsatam puellam non duxerit, et fidem sponsaliorum fregerit?


Interrogatio 27.
[Col. 0575A]

Est aliquis qui alterius sponsam rapuerit, et sibi sociaverit?


Interrogatio 28.

Est aliquis qui quamcunque feminam, virginem, aut viduam per raptum traxerit, et sociaverit sibi in matrimonium: et si aliqui sunt, qui in hoc consentientes et adjuvantes fuerint?


Interrogatio 29.

Est aliquis qui, cum Judaea, vel, si Judaeus vel paganus, cum aliqua Christiana moechatus fuerit?


Interrogatio 30.

Est aliquis qui, sanctimonialem, vel viduam Deo sacratam rapuerit, et in conjugium sumpserit, vel ipsis consentientibus cum eis fornicatus fuerit?


Interrogatio 31.
[Col. 0575B]

Est aliquis qui vivente marito, conjugem illius adulterasse accusatur, et eo in proximo defuncto eamdem sumpsisse dinoscitur?


Interrogatio 32.

Est aliqua mulier quae dicat quod vir ejus non possit cum ea coire, et ob hanc causam dissidium quaerit, et alium virum velit accipere?


Interrogatio 33.

Est aliquis qui cum commatre spiritali moechatus fuerit, vel eam in matrimonium acceperit, similiterque cum filiola quam ex sacro fonte susceperit, aut ante episcopum tenuit?


Interrogatio 34.

Est aliquis qui propinquam et consanguineam suam [Col. 0575C] in matrimonium accepit, aut cum ea fornicatus est?


Interrogatio 35.

Est aliquis qui irrationabiliter, id est, contra naturam cum masculis, et mutis misceatur animalibus?


Interrogatio 36.

Est aliqua mulier quae lenocinium fecerit?


Interrogatio 37.

Est aliquis qui in sua domo consentit cum propriis ancillis, vel genitiariis suis adulteria perpetrari?


Interrogatio 38.

Interrogandum si aliquis fur, aut sacrilegus sit in eadem plebe, qui ecclesias Dei infregerit, vel aliquid [Col. 0575D] de ecclesia furatus sit, aut publice rapuerit, vel latenter surripuerit: aut si aliquis rapax, et raptor, et damnator Ecclesiae Dei est?


Interrogatio 39.

Interrogandum si aliquis perjurus sit, aut si sciens, et pro cupiditate terrena pejeraverit: et si nesciens, aut si coactus jussu senioris, aut pro membris, aut pro vita redimenda: aut si aliquis scienter non solum pejeraverit, sed etiam alios in perjurium duxerit?


Interrogatio 40.

Interrogandum si aliquis scienter contra aliquem falsum testimonium protulerit, et quale damnum aliquis per hanc testificationem habuerit?


Interrogatio 41.
[Col. 0576A]

Interrogandum si aliquis hominem liberum aut servum alterius, aut peregrinum, aut adventitium furatus fuerit, aut eum blandientem seduxerit et vendiderit, et extra patriam in captivitatem duxerit: aut si aliquis Judaeo vel pagano Christianum mancipium vendiderit, aut si ipsi Judaei Christiana mancipia in suo servitio habeant, vel vendant?


Interrogatio 42.

Interrogandum si aliquis sit magus, ariolus, aut incantator, divinus, aut sortilegus: vel si aliquis vota ad arbores, vel ad fontes, vel ad lapides faciat, aut ibi candelam seu quodlibet munus deferat, veluti ibi quoddam numen sit, quod bonum, aut malum possit inferre?


Interrogatio 43.
[Col. 0576B]

Perscrutandum si aliquis subulcus, vel bubulcus, sive venator, vel caeteri hujusmodi diabolica carmina dicat super panem, aut super herbas, aut super quaedam nefaria ligamenta, et haec aut in arbore abscondat, aut in bivio, aut in trivio projiciat, ut sua animalia liberet a peste et clade, et alterius perdat?


Interrogatio 44.

Perquirendum si aliqua foemina sit, quae per quaedam maleficia, et incantationes, mentes hominum se immutare posse dicat, id est, ut de odio in amorem, aut de amore in odium convertat, aut bona hominum, aut damnet, aut surripiat? Et si aliqua est quae se dicat cum daemonum turba in similitudinem [Col. 0576C] mulierum transformata certis noctibus equitare super quasdam bestias, et in eorum consortio annumeratam esse?


Interrogatio 45.

Interrogandum si aliquis sanguinem morticinum, aut dilaceratum a bestia comederit?


Interrogatio 46.

Est aliquis qui juravit quod Deo contrarium est, ut fratri nunquam reconcilietur, quod est peccatum usque ad mortem?


Interrogatio 47.

Est aliquis qui bibit de liquore in quo mustela, vel mus, sive aliquod immundum animal necatum est?


Interrogatio 48.

[Col. 0576D] Est aliquis qui jejunium quadragesimale, vel quatuor temporum, sive Letaniae majoris, vel Rogationum, sive indictum ab episcopo jejunium pro quacunque plaga, non observaverit?


Interrogatio 49.

Est aliquis qui bibit, aut manducavit, aut portavit super se quo existimaverat se Dei judicium pervertere posse?


Interrogatio 50.

Est aliquis qui in Kalend. Januarii aliquid fecerat, quod a paganis inventum est, et dies observavit, et lunam, et menses, et horum effectiva potentia aliquid speraverat in melius, aut in deterius posse converti?


Interrogatio 51.
[Col. 0577A]

Est aliquis quodcunque opus inchoans, qui aliquid dixerat, aut quacunque magica arte aliud fecit, nisi ut Apostolus docet, omnia in nomine Domini facienda? Neque enim daemones in nostrum adjutorium debemus invocare, sed Deum, in collectione similiter herbarum medicinalium, symbolum et orationem Dominicam dicere oportet, et nihil aliud?


Interrogatio 52.

Quaerendum etiam si mulieres in lanificiis suis, vel inordiendis telis aliquid dicant, aut observent, nisi, ut supra dictum est, omnia in nomine Domini?


Interrogatio 53.

[Col. 0577B] Est aliquis qui oblationes, id est, eleemosynam parentum defunctorum injuste retineat?


Interrogatio 54.

Est aliquis qui supra mortuum nocturnis horis carmina diabolica cantaret, et biberet, et manducaret ibi, quasi de ejus morte gratularetur, et si alibi mortui in vigiliis nocturnis, nisi in Ecclesia custodiantur?


Interrogatio 55.

Est aliquis qui non communicet, vel tribus temporibus in anno, id est, in Pascha, Pentecoste, et Natali Domini, nisi pro mortiferis criminibus, et episcopi vel sacerdotum judicio, a communione fuerit remotus?


Interrogatio 56.

[Col. 0577C] Est aliquis qui in die Dominica, vel in praecipuis festivitatibus, quidquam operis faciat: et si ad Matutinas et ad Missam, et ad Vesperas, his diebus impraetermisse omnes occurrant?


Interrogatio 57.

Est aliquis excommunicatus, qui pro nihilo duxerit excommunicationem: et si aliquis cum excommunicato communicaverit?


Interrogatio 58.

Est aliquis qui modum poenitentiae sibi injunctura non custodierit?


Interrogatio 59.

Est aliquis qui patrem aut matrem inhonaraverit, aut percusserit, aut maledixerit?


Interrogatio 60.

[Col. 0577D] Est aliquis qui vomitum post acceptam Eucharistiam per ebrietatem fecerit?


Interrogatio 61.

Est aliquis qui suam decimationem Deo et sanctis ejus retraxerit?


Interrogatio 62.

Est aliquis tam perversus et Deo alienus, ut saltem Dominica die ad ecclesiam non venerit?


Interrogatio 63.

Si porcarii, et alii pastores Dominica die ad ecclesiam non veniant, et Missas non audiunt, similiter in aliis festivitatibus?


Interrogatio 64.

Est aliquis qui ad confessionem non veniret, vel [Col. 0578A] una vice in anno, id est, in capite Quadragesimae, et poenitentiam pro peccatis suis non susciperet?


Interrogatio 65.

Est aliquis qui assiduam ebrietatem sectetur, Apostolo dicente: Neque enim ebriosi regnum Dei possidebunt?


Interrogatio 66.

Est aliquis qui contempto suo presbytero, in aliam parochiam iret ad ecclesiam, et ibi communicaret, et suam decimam daret?


Interrogatio 67.

Inquirendum de mendicis qui per parochiam discurrunt: et si unusquisque pauperem de familia sua pascat?


Interrogatio 68.

[Col. 0578B] Interrogandum si in unaquaque plebe decani sint per villas constituti, viri veraces et Dominum timentes, qui caeteros admoneant ut ad ecclesiam pergant, ad Matutinas, ad Missam, et ad Vesperam, et nihil operis in diebus festis faciant: et si horum quisquam transgressus fuerit, statim presbytero annuntient, similiter de luxuria, et omni opere pravo?


Interrogatio 69.

Est aliquis qui bannum episcopi, aut presbyteri sui, et excommunicationem parvipendit?


Interrogatio 70.

Perquirendum si parochiani presbytero suo debitum honorem impendant, aut si est aliquis qui eum verbo, vel facto inhonoraret, et ejus monita sperneret?


Interrogatio 71.
[Col. 0578C]

Est aliquis qui peregrino, aut viatori hospitium contradixerit?


Interrogatio 72.

Inquirendum est quas festivitates colant?


Interrogatio 73.

Interrogandum si patrini filiolis suis Symbolum et Orationem Dominicam insinuent, aut insinuari faciant?


Interrogatio 74.

Perquirendum si IIII aut V vel plures interfecerint hominem?


Interrogatio 75.

Est aliquis qui contradicit episcopo aut ejus ministris, [Col. 0578D] ne coloni aut servi pro commissis criminibus virgis nudi caedantur?


Interrogatio 76.

Interrogandum si aliquis peregrinum, qui de sua patria propter paganorum infestationem, vel persecutionem fugit, hac de causa quia in domo ejus mansit, et diebus aut annis loco mercenarii illi servivit, pro proprio servo velit habere, et vendere, aut dare alicui praesumat?


Interrogatio 77.

Est aliquis qui injusta mensura suam annonam, aut vinum vendat, cum Dominus dicat: Aequas sit tibi modius, et aequus sextarius?


Interrogatio 78.
[Col. 0579A]

Denunciandum etiam quam magnum piaculum sit usuras exigere, et de alieno fenore velle ditescere, et quod sacri canones tales ab Ecclesia ejici praecipiant.


Interrogatio 79.

Est aliquis qui propter cupiditatem Judaeum vel paganum interfecerit?


Interrogatio 80.

Est aliquis insaniens qui aliquem hominem occiderit?


Interrogatio 81.

Est aliquis qui arborem succideret, et dum operi necessario insisteret, aliquis subtus arborem deveniens, improvise opprimeretur?


Interrogatio 82.
[Col. 0579B]

Est aliquis qui conjurationes et conspirationes sectaretur?


Interrogatio 83.

Est aliquis qui ecclesiam aut clericum fatigare praesumpserit?


Interrogatio 84.

Inquirendum de refugis et perfidis clericis et laicis.


Interrogatio 85.

Percontandum de confratriis et fraternitatum societatibus qualiter in parochia agantur.


Interrogatio 86.

Interrogandum si cantica turpia et risum moventia aliquis circa ecclesiam cantare praesumat.


Interrogatio 87.
[Col. 0579C]

Perquirendum si aliquis ecclesiam intrans, fabulis vacare consuevit, et non diligenter auscultat divina eloquia, et si antequam Missa finiatur, de ecclesia exierit?


Interrogatio 88.

Interrogandum si oblationem, id est panem et vinum, viri et feminae ad Missas offerant, et si non viri conjuges offerant, pro se suisque omnibus ut in canone continetur?



CAP. XCV.---Ut episcopi libros gentilium non legant.

(Ex concili. Carthag., cap. 16.) Ut episcopi libros gentilium non legant: haereticorum autem pro necessitate et tempore.



CAP. XCVI.---Ut episcopi, prout vulgus intelligere possit secundum proprietatem communis linguae illorum praedicationem temperent.
[Col. 0579D]

(Ex concil. Remensi, cap. 11.) Ut episcopi Sermones et Homelias sanctorum Patrum, prout omnes intelligere possint, secundum proprietatem communis linguae praedicare studeant.



CAP. XCXVII.---Reprehensio episcopi in pulpito paganos libros exponentis, eo quod cum Jovis laudibus Christi laudes non conveniant.

(Ex reg. ad Desiderium episc. Galliae, cap. 84.) Cum multa nobis bona de vestris fuissent studiis nunciata, ita cordi nostro est nata laetitia, ut negare ea quae sibi fraternitas vestra concedenda poposcerat, minime pateremur. Sed post hoc pervenit ad [Col. 0580A] nos, quod sine verecundia memorare non possumus, fraternitatem tuam Grammaticam, et illa difficiliora quibusdam exponere. Quam rem ita moleste suscepimus, ac sumus vehementer aspernati, ut ea quae prius dicta fuerunt, in gemitum et tristitiam verteremus: quia in uno ore cum Jovis laudibus, Christi laudes esse non possunt. Et quam grave nefandumque sit episcopis canere, quod nec laico religioso conveniat. Et quamvis dilectissimus filius noster Candidus presbyter postmodum veniens, hac de re subtiliter requisitus negaverit, atque vos conatus fuerit excusare: de nostro tamen adhuc animo non recessit: quia quantum exsecrabile est hoc de sacerdote enarrari, tanto utrum ita necesse sit districta et veraci oportet satisfactione cognosci. [Col. 0580B] Unde si post hoc evidenter haec quae ad nos perlata sunt falsa esse claruerint, neque vos nugis et saecularibus litteris studere constiterit, et Deo nostro gratias agamus, qui cor vestrum maculari blasphemis nefandorum laudibus non permisit, et de concedendis quae poscitis securi jam et sine aliqua dubitatione tractemus.



CAP. XCVIII.---Quantum discrimen immineat pastoribus qui veritatem Christi praedicare negligunt.

(Ex decr. Marci papae, Aegyptiorum episcopis missis, cap. 3.) Vae enim erit nobis, qui hujus ministerii onus susceptum habemus, si veritatem Salvatoris nostri Jesu Christi, quam apostoli praedicaverunt, praedicare neglexerimus. Vae erit nobis, si silentio veritatem oppresserimus, qui erogare nummulariis [Col. 0580C] jubemur, id est, Christianos populos imbuere et docere. Quid in ipsius Christi futuro dicturi sumus examine, si sermonis ejus veritatem confundimur praedicare? Quid erit de nobis, cum de commissis nobis animabus, et de officio suscepto rationem justus judex Christus Deus noster districtam exegerit?



CAP. XCIX.---Quod episcopum oporteat sine intermissione Ecclesiam suam docere et amare.

(Cap. Evaristi papae V, omnibus per Aegyptum fratribus missum.) Episcopum vero oportet opportune et importune atque sine intermissione Ecclesiam suam docere eamque prudenter regere et amare, ut a vitiis se abstineat, ut salutem consequi possit aeternam. Et illa cum tanta reverentia ejus doctrinam debet suscipere, [Col. 0580D] eumque amare et diligere, ut legatum Dei et praeconem veritatis, quia, testante Veritate, quodcunque ligaverit super terram, erit ligatum et in coelo, et quodcunque solverit super terram, erit solutum et in coelis.



CAP. C.---De ignorantia omnibus, maxime sacerdotibus, vitanda.

(Ex concil. Toletano 5, cap. 25.) Ignorantia mater cunctorum errorum, maxime in sacerdotibus Dei vitanda est, qui docendi officium in populis susceperunt. Sacerdotes enim legere sancta Scriptura admonet, Paulo apostolo dicente ad Timotheum: Intende lectioni, exhortationi. Doctores semper se permanere in his sciant. Igitur sacerdotes Scripturas [Col. 0581A] sanctas et canones meditentur, ut omne opus eorum in praedicatione et doctrina consistat, atque aedificent cunctos tam fidei scientia, quam operum disciplina.



CAP. CI.---Ut episcopus dissidentes concordare compellat.

(Ex concil. Cartha., cap. 26.) Studendum episcopo ut dissidentes fratres, sive clericos, sive laicos, ad pacem magis quam ad judicium hortetur.



CAP. CII.---Ut in die Dominica rerum dijudicationes non fiant.

(Ex concil. Spalensi., cap. 2.) Ut nullus episcopus, vel infra positus, die Dominica causas judicare praesumat.



CAP. CIII.---De domestica et interiori conversatione episcoporum.
[Col. 0581B]

(Ex concil. Aurelian., cap. 5.) Decrevit sancta synodus domesticam et interiorem episcopi conversationem totius reprehensionis atque suspicionis impenetrabilem fieri debere, ut juxta Apostolum provideamus bona, non solum coram Deo, sed etiam coram omnibus hominibus. Oportet igitur ut cubiculo episcopi et secretioribus quibuslibet obsequiis sincerae opinionis sacerdotes et clerici assistant, qui vigilantem, orantem, sacra eloquia scrutantem, episcopum suum jugiter attendant, ejusque sanctae conversationis testes, imitatores, et ad Dei gloriam praedicationis existant.



CAP. CIV.---Ut episcopus quasi hospes se continere debeat.
[Col. 0581C]

(Ex dictis August.) Episcopus quasi hospes fieri debet, et privatam domum non habeat, sed quasi hospes esse debet, ut Christus ait: Filius hominis non habet ubi caput suum reclinet.



CAP. CV.---Ut episcopi frequenter Missas celebrent.

(Ex concil. Arausico, cap. 3.) Statuimus, ut non tantum Dominicis diebus, et praecipuis festivitatibus episcopi Missas celebrent, sed cum possibile fuerit, quotidiana quoque sacrificia frequentent, nec fastidiant.



CAP. CVI.---Ne episcopus pretio corruptus alterius clericum ordinare praesumat.

(Ex concil. Hannerensi, cap. 1.) Omnibus ministris ecclesiasticae dignitatis interdicimus, ut nullus [Col. 0581D] quocunque munere aut favore corruptus, clericum alterius parochiae latenter ac furtive ad ordinationem subintroducere praesumat. Quod si fecerit, juxta Chalcedonense decretum, is qui mediator exstitit, si clericus est, proprio gradu decidat, si laicus aut monachus, anathematizetur.



CAP. VII.---Ut episcopus clericos alterius parochiae nullatenus ordinet.

(Ex concil. Parisiensi, cap. 32.) Episcopus non constituat presbyteros aut diaconos alteri subjectos episcopo, nisi forte cum consilio et voluntate ipsius. Si quis autem tale aliquid agere tentaverit, irrita sit ejus ordinatio, et ipse coerceatur a synodo.



CAP. CVIII.---Ut nullus episcopus in alterius episcopi parochia ad promotionem ministerii accedere praesumat.
[Col. 0582A]

(Ex concil. Antioch., cap. 13.) Nullus episcopus ex alia provincia audeat ad aliam transgredi, et ad promotionem ministerii aliquos in Ecclesiis ordinare, licet consensum videantur praebere nonnulli, nisi litteris tam Metropolitani, quam caeterorum, qui cum eo sunt, episcoporum rogatus adveniat, et sic ad actionem ordinationis accedat. Si vero, nullo vocante, inordinato more deproperet super aliquibus ordinationibus, et ecclesiasticis negotiis ad eum non pertinentibus componendis: irrita quidem quae ab eo geruntur existant. Ipse vero incompositi motus sui, et irrationabilis audaciae subeat ultionem, ex hoc jam damnatus a sancto concilio.



CAP. CIX.---Ne episcopus alterius Ecclesiae clericum audacter invadere attentet.
[Col. 0582B]

(Ex concil. Nicaeno, cap. 16.) Si quis episcopus clericum ad alium pertinentem audacter invadere, et in sua Ecclesia ordinare tentaverit, non consentiente episcopo a quo discessit, is qui regulae mancipatur, ordinatio hujusmodi irrita comprobetur.



CAP. CX.---De non praesumendis illicitis ordinationibus.

(Ex epist. Simplicii pap. missa Equitio Florentio, et Seve. epist., cap. 1.) Relatio nos vestrae dilectionis instruxit, et gestorum series plenius intimavit, Gaudentium Offiniensis Ecclesiae sacerdotem contra [Col. 0582C] statuta canonum ac nostra praecepta ordinationes illicitas perpetrasse. Quarum illi totam penitus auferri praecipimus potestatem. Scripsimus enim ad Severum fratrem et coepiscopum nostrum, ut, si necesse fuerit, ipse in supradicta Ecclesia, consideratis Patrum regulis, hoc fungatur officio quo ille abusus esse convictus est: ita ut hi qui illicite ab eodem sunt provecti, ab Ecclesiasticis ministeriis remoti sint.



CAP. CXI.---De episcopo caeco qui, per presbyterum suum, presbyterum et diaconos duos ordinaverat.

(Ex concil. Bragga., cap. 5.) Ad cognitionem nostri examinis Gabrensis diaconi relatu pervenit de quibusdam ipsius Ecclesiae clericis, quorum dum unus ad presbyterii, duo ad Levitarum ministerium [Col. 0582D] consecrarentur, episcopus autem eorum oculorum dolore detentus, fertur manum suam super hos tantum posuisse, et presbyterum quemdam illis contra ecclesiasticum ordinem benedictionem dedisse. Qui licet propter tantam praesumptionis audaciam poterat accusatus judicio praesenti damnari, si adhuc in corpore positus, non fuisset mortis vocatione praeventus: sed quia jam ille examini divino relictus est, humano judicio accusari non potest: hi qui supersunt, et ab eo non consecrationis titulum, sed ignominiae potius eulogium perceperunt, ne sibi licentiam talis usurpatio faciat, decrevimus ut gradum sacerdotis vel Levitici ordinis, quem perverse adepti sunt, depositi aequo judicio abutantur. Tales [Col. 0583A] enim, merito judicati sunt removendi, quia prave inventi sunt constituti.



CAP. CXII.---Quod non oporteat episcopum per pecuniam quempiam ordinare.

(Ex concil. Chalced., cap. 2.) Si quis episcopus per pecuniam fecerit ordinationem, et sub pretio redegerit Spiritus sancti gratiam, quae non potest vendi, ordinaveritque per pecuniam episcopum, aut presbyterum, aut diaconum, vel quemlibet ex his qui connumerantur in clero: proprii gradus periculo subjacebit: et qui ordinatus est, nihil ex hac ordinatione proficiet, sed alienus sit a dignitate. Si quis vero mediator datis vel acceptis exstiterit: si quidem clericus fuerit, proprio gradu decidat: si vero monachus, aut laicus, anathematizetur.



CAP. CXIII.---Quod munus etiam sit a lingua vitandum.
[Col. 0583B]

(Ex dictis Gregorii papae.) Sunt nonnulli qui nummorum quidem praemia ex ordinatione non accipiunt, tamen sacros ordines pro humana gratia largiuntur. Hi nimirum quod gratis accipiunt, gratis non tribuunt: quia favoris nummum de impenso officio sanctitatis expetunt. Unde cum virum justum describeret Isaias, ait: Qui excutit manus suas ab omni munere: quia aliud est munus ab obsequio, aliud munus a manu, aliud munus a lingua. Munus ab obsequio, est subjectio indebite impensa. Munus a manu, pecunia est. Munus a lingua, favor. Qui ergo sacros ordines tribuit, tunc ab omni munere manus excutit, quando in divinis [Col. 0583C] rebus non solum ullam pecuniam, sed etiam humanam gratiam non requirit.



CAP. CXIV.---Ut non valeat sententia episcopi, nisi clericorum suorum praesentia firmetur.

(Ex concil. Carthag., cap. 23.) Irrita erit sententia episcopi, nisi clericorum suorum praesentia confirmetur.



CAP. CXV.---Ut episcopus secundum reditum Ecclesiarum numerum clericorum faciat.

(Ex concil. Spalensi, cap. 1.) Ne passim episcopus multitudinem clericorum faciat, sed secundum meritum, vel redditum Ecclesiarum numerus moderetur.



CAP. CXVI.---De episcopis peregrinis.

(Ex concil. Arelatensi, cap. 20.) De episcopis peregrinis [Col. 0583D] qui in urbem solent venire, quos veraciter episcopos scimus esse, placuit eis locum dari ut offerant.



CAP. CXVII.---Ut levitate vagantes episcopi, ad propria redire compellantur.

(Ex regist. Gregor. papae, ad Siagrium episcopum Augustodun., cap. 122.) Cum sacerdotis dignitas aliis videatur dignitatibus eminere, ita quisquis ea ornatus est, cunctis se imitandum debet ostendere, ut exemplo sui nulli nocere, sed vitam potius valeat componere subjectorum. Nam si actus dissentiat a nomine, quanto pontificatus ipse plus erigit, tanto magis abdicit. Itaque Menatem quendam episcopum, qui illuc de dioeceseos nostrae ordinatione profectus est, in tanta se levitate didicimus exhibere, ut et [Col. 0584A] nobis de eo major sit verecundia, et illi episcopatus nomen non sit in honore, sed onere. Quod quia pudori nobis est, de eo illa cognoscere, quae in aliarum provinciarum omnino reprehendimus sacerdotibus, fraternitas vestra eum illic immorari amplius non permittat, sed ad nos quantocius reverti compellat. Ac magis inventa per omnia occasione transmittat, ut sub ea qua dignum est observantia refrenatus, saeculares mores ad sacerdotalem studeat convertere dignitatem. Nam satis noxium atque perniciosum est, ut imitatione ipsius, qui aedificari si debuerant destruantur. In qua re non solum ille culpabilis, sed etiam qui non restiterit invenitur. Nam consentire videtur erranti, qui corrigenda, ut resecari debeant, non concurrit. Quia vero quidam [Col. 0584B] Theodorus episcopus de dioecesi reverendissimi fratris nostri Constantii Mediolanensis Ecclesiae episcopi, disciplinam, ut dicitur, evitans, illuc venisse firmatur: hortamur ut et isto diligentius requisito, ad episcopum suum vestra fraternitas retransmittat. Et quia, sicut legitur, qui abjicit disciplinam infelix est, nulla eum illic excusatione patiamini retinere, quatenus et hi, qui levitatis eorum vitio possunt decipi, liberentur, et de ipsis habere mercedem, ne in hac stultitia pereant, valeatis.



CAP. CXVIII.---Quandiu episcopus in aliena civitate remoretur.

(Ex concil. Sardinensi, cap. 14.) Osius episcopus dixit: Et hoc quoque statuere debetis, ut ex aliqua civitate cum advenerit ad aliam civitatem, et ambitioni [Col. 0584C] magis quam devotioni sermonem, voluerit in aliena civitate multo tempore residere: forte enim evenit episcopum loci non esse tam instructum, neque tam doctum: is vero qui advenit incipiat contemnere eum, et frequenter facere sermonem, ut dehonestet et infirmet illius personam, ita ut ex hac occasione non dubitet relinquere adsignatam sibi Ecclesiam, et transeat ad alienam. Definite ergo tempora: quia et non recipi episcopum, inhumanum est, et si diutius resideat, perniciosum est. Nemini autem superiori concilio fratres nostros constituisse, ut si quis laicus in ea, in qua commoratur, civitate, quatuor Dominicos dies, id est, per tres septimanas non celebrasset conventum, communione privaretur. [Col. 0584D] Si haec circa laicos constituta sunt, multo magis episcopum nec licet, nec decet, si nulla sit tam gravis necessitas quae detineat, ut amplius a suprascripto tempore absens sit ab Ecclesia sua. Universi dixerunt placere sibi.



CAP. CXIX.---De suscipiendis episcopis qui persecutionem patiuntur.

(Ex eodem, cap. 22.) Osius episcopus dixit: Suggerente fratre et coepiscopo nostro Olympio, etiam hoc placuit, ut si aliquis vim perpessus est, et inique expulsus, pro disciplina et catholica confessione, vel pro defensione veritatis, effugiens pericula, innocens et devotus ad aliam venerit civitatem, non prohibeatur immorari, quandiu aut redire possit, aut injuria ejus remedium acceperit: Quia durum [Col. 0585A] est eum qui persecutionem patitur non recipi; etiam et larga benevolentia et humanitas ei est exhibenda. Omnis synodus dixit: Universa quae constituta sunt catholica Ecclesia in universo orbe diffusa custodiet. Et subscripserunt qui convenerant.



CAP. CXX.---De illis qui se dicunt esse episcopos.

(Ex concil. Remensi, cap. 43.) Sunt in quibusdam locis scotti et alii erronei qui se dicunt episcopos esse, et multos negligentes, absque licentia dominorum suorum sive magistrorum, presbyteros et diaconos ordinent. Quorum ordinationem, quia plerumque in Simoniacam incidit haeresim, et multis erroribus subjacet, modis omnibus irritam fieri debere omnes uno consensu decrevimus.



CAP. CXXI.---Qualiter peregrini episcopi recipiantur.

[Col. 0585B] (Ex regul. Gregorii pap. universis episcopis per Illyricum, cap. 42.) Jovinus excellentissimus vir filius noster per Illyricum scriptis suis nobis indicasse dignoscitur, ad se sacris apicibus destinatis jussum fuisse episcopos quos e propriis locis hostilitatis furor expulerat, ad eos episcopos qui nunc quoque in locis propriis degunt, pro sustentatione ac stipendiis praesentis vitae esse jungendos. Et licet ad hoc fraternitatem vestram jussio principalis admoneat, habemus tamen majus horum mandatum aeterni principis, quo ad haec terribilius peragenda compellimur, ut non dico fratres et coepiscopos nostros, sed ipsos etiam quos nobis contrarios patimur, cum opportunitas postulat, in conferendis subsidiis necessitatum carnalium diligamus. Oportet [Col. 0585C] ergo vos ad hanc rem et coelesti primitus principi obedientes existere, et imperialibus etiam jussionibus consentire, quatenus fratres coepiscoposque nostros, quos et captivitatis et diversarum necessitatum angustiae comprimunt, debeatis consolandos conveniendosque vobiscum in ecclesiasticis sustentationibus libenter suscipere: non quidem ut per communionem episcopalis throni dignitatem, sed ut ab Ecclesia juxta possibilitatem sufficientia debeant alimenta percipere. Sic enim et proximum in Deo et Deum in proximo diligere comprobamur. Nullam quippe eis nos in vestris Ecclesiis auctoritatem tribuimus, sed tamen eos vestris solatiis contineri summopere hortamur.



CAP. CXXII.---De episcopis vel presbyteris ignotis, ut ante probationem synodalem ministrare non permittantur.
[Col. 0585D]

(Ex concil. Rotoma., cap. 8.) Statuimus, secundum canonicam cautelam, omnes undecunque supervenientes ignotos episcopos vel presbyteros, ante probationem synodalem in ecclesiasticum ministerium non admittere.



CAP. CXXIII.---Ut episcopus, hostilitate expulsus, ad aliam vacantem transeat Ecclesiam.

(Ex regu. S. Grego. ad Agnellum epis., cap. 135.) Pastoralis officii cura nos admonet destitutis Ecclesiis proprios constituere sacerdotes, qui gregem Dominicum pastorali debeant sollicitudine gubernare. [Col. 0586A] Propterea te Joannem ab hostibus captivitate Lisitanae civitatis episcopum, in Squillicina Ecclesia cardinalem necesse duximus constituere sacerdotem, ut et susceptam semel animarum curam intuitu futurae retributionis impleas, et licet a tua, hoste imminente, depulsus sis, aliam quae pastore vacat debeas Ecclesiam gubernare: ita tamen ut, si civitatem illam ab hostibus liberam effici, et Domino protegente ad priorem statum contigerit revocari, in eam in qua et prius ordinatus es Ecclesiam revertaris. Sin autem praedicta civitas continua captivitatis calamitate premitur, in hac in qua et a nobis incardinatus es debeas Ecclesia permanere.



CAP. CXXIV.---De episcopis, quod omnes homines eis jure obedire debeant.
[Col. 0586B]

(Ex decret. Clementis papae, cap. 15). Omnes principes terrae et cunctos homines episcopis obedire, et capita sua submittere, eorumque auditores existere praecipiebat, ut omnes pariter fideles et cooperatores legis Dei monstrarentur, ne de eis dicatur: Confundentur et erubescent omnes qui pugnant adversum te et erunt quasi non sint, et peribunt viri qui contradicunt tibi. Quaeres eos, et non invenies, viros rebelles tuos: erunt quasi non sint, et veluti consumptio homines bellantes adversum te. Omnes ergo qui eis contraeunt, ita damnatos et infames usque ad satisfactionem monstrabat: et nisi converterentur, a liminibus Ecclesiae alienos esse praecipiebat.



CAP. CXXV.---Quod episcopi claves sint Ecclesiae, et habeant potestatem claudere coelum et aperire portas ejus.
[Col. 0586C]

(Ex eodem cap. 37.) Sanctam ergo Ecclesiam immaculatam omnes servare debere evangelizabat, cujus claves episcopos esse dicebat. Ipsi enim habent potestatem claudere coelum et aperire portas ejus, quia claves coeli facti sunt. Amovere autem eos neminem debere docebat, quia oculi Domini sunt, et qui eos tangit, tangit pupillam oculi ejus. Et quanta poena dignus sit qui eos scandalizat, ipsum Dominum docuisse dicebat, ubi ait: Qui scandalizaverit unum de pusillis istis qui in me credunt, expedit ei ut suspendatur mola asinaria in collo ejus, et demergatur in profundum maris.



CAP. CXXVI.---Quod episcopos Dominus ad glorificandum se elegerit, et quod omnes principes terrae eis obedire oporteat, et capita sua submittere.
[Col. 0586D]

(Ex eodem cap. 29.) Ad glorificandum se, et divina mandata seminanda et evangelizanda episcopos Dominus elegit, et ut non prohibeantur, aut perturbentur aiebat: Quoniam qui eos laedit, eum laedit cujus legatione funguntur. Praedicare eos assidue, et mandata Domini sine intermissione annuntiare rogabat. Opera eorum bona coram hominibus monstrare, et conscientiam bonam coram Deo habere insinuabat.



CAP. CXXVII.---De episcopis, quod se invicem diligere debeant.

(Ex eodem cap. 30.) Episcopos ergo vicem apostolorum [Col. 0587A] gerere Dominum docuisse dicebat, et reliquorum discipulorum vicem tenere presbyteros debere insinuabat: et si quis aliquem ex his scandalizaret, gravissimam sibi poenam inferri debere praedicabat. Cunctos se invicem diligere et adjuvare debere, et nemmem ab adjutorio fratris se subtrahere instruebat.



CAP. CXXVIII.---Ut episcopus episcopum alium non conculcet.

(Ex concil. Arelatensi, cap. 13.) Ut nullus episcopus alium episcoporum conculcet, eumque calumniari vel injuriari praesumat. Quod si fecerit, gradus sui periculo subjacebit.



CAP. CXXIX.---De episcopis qui se a fratrum adjutorio subtraxerint.

(Ex decr. Alexandri pap. cap. 30 omnibus episcopis [Col. 0587B] missis.) Qui autem ex vestro collegio fuerit, et ab auxilio vestro se subtraxerit, magis schismaticus quam sacerdos esse probabitur. Ecce, inquit Propheta, quam bonum et quam jucundum habitare fratres in unum.« Illi vero non in unum habitant, qui a fratrum se solatio subtrahunt, et, quod deterius est, fratribus insidias praeparant, aut laqueos ponunt. Item post pauca: Nos ergo qui discipuli Domini et dici et esse cupimus, portare crucem Domini, et compati fratribus debemus, et non quascunque eis insidias aut foveas praeparare: quia talionem meretur qui fratribus foveam parat. Nolite errare, fratres, quia Deus non irridetur. Hujus rei gratia vobis Dominus commisit Ecclesiam suam, ut pro omnibus laboretis, et cunctis oppressis opem [Col. 0587C] ferre non negligatis. Unde et Dominus per Prophetam loquitur, dicens: Haec dicit Dominus: Judicate mane judicium, et eruite vi oppressos de manu calumniantis, ne forte egrediatur quasi ignis indignatio mea, et succendatur, et non sit qui exstinguat. Vos ergo qui in summa specula a Domino constituti estis, attendere eos et opprimere oportet, qui in fratres seditiones et scandala excitant, ne simul cum eis pereatis.



CAP. CXXX.---De episcopis qui se quasi canino dente invicem corroserint.

(Ex eisdem ad eosdem, cap. 18.) Si vero, quod absit! discordes fueritis, et canino dente vos derodere coeperitis, non solum eos non superabitis, sed et vobis ipsi nocebitis, atque ab eis superabimini, et [Col. 0587D] nocenter forte peribitis.



CAP. CXXXI.---De episcopis qui fratribus nocere desiderant.

(Ex decr. Bonifacii papae.) Sicut omnis qui diligit fratrem suum, ex Deo est: ita omnis qui odit proximum, ex diabolo est. Dilectione enim sola discernitur quis, ex quo genitus approbetur, dicente Joanne: In hoc manifesti sunt filii Dei, et filii diaboli. Omnis qui non facit justitiam, ex Deo non est, et non diligit fratrem suum. Quoniam haec est annuntiatio quam ab initio audistis, ut diligatis alterutrum. Et post paululum: Omnis qui odit fratrem suum, homicida est. Et scitis quoniam omnis homicida non habet vitam aeternam in se [Col. 0588A] manentem. Ecce homicida probabiliter esse declaratur qui a fraterna societate dividitur. Nam et si manus non moveat ad occidendum, pro eo tamen quia immitis est ad nocendum, jam a Deo homicida tenetur. Vivit ille, et iste jam interfector convincitur. Cum igitur his praeceptis beatus apostolus Paulus consona praedicatione concordet, dicens: Sol non occidat super iracundiam vestram; et: Nolite locum dare diabolo, relatae sunt nobis quorumdam sacerdotum personae in tantam obstinationis efferbuisse discordiam, ut non solum illos ab ira occasus solis non revocet, sed ne annosa quidem transactio temporum ad bonum charitatis reclinet. Quippe in quorum cordibus ita sol justitiae Christus occubuit, ut ad lumen charitatis redire vix possint. Horum [Col. 0588B] igitur et similium discordantium fratrum oblationes, juxta antiqui canonis definitionem, nullo modo recipiendas esse censemus. Personis tamen discordantium id speciali definitione praecipimus, ut, antequam eos reconciliatio vera innectat, nullus eorum accedere ad altare Domini audeat, vel gratiam communionis sanctae percipiat: sed geminato tempore per poenitentiam compensabunt, quo discordiae servierunt. Quod si unus eorum, alio contemnente, ad satisfactionem charitatis cucurrerit, ex eo tempore jam pacificus intra Ecclesiam recipietur, ex quo ad concordiam festinasse convincitur: sententia tamen superiori servata, ut tempus quod in iram expendit, geminatum in poenitentiae satisfactione persolvat.



CAP. CXXXII.---Ut nullus de episcopo suo querelam faciat, nisi prius eum de eadem saepe interpellet.
[Col. 0588C]

(Ex decr. Alexandri papae, omnibus orthodoxis missis, cap. 2.) Si quis erga episcopum vel actores Ecclesiae quamlibet querelam habere justam crediderit, non prius primates aut alios adeat judices, quam ipsos a quibus se laesum aestimat conveniat familiariter: non semel, sed saepissime, ut ab eis aut suam justitiam accipiat, aut excusationem. Si autem secus egerit, ab ipsis et ab aliis communione privetur, tanquam apostolorum aliorumque Patrum contemptor.



CAP. CXXXIII.---Ut episcopi a solo Domino sint dijudicandi.

(Ex decr. Clementis pap., cap. 38.) Episcopos autem a solo Domino judicandos aut removendos, et [Col. 0588D] non ab aliis esse dicebat: quia sui sunt, non alterius. Et quis est qui alterius judicet servum? Nam si ista non patiuntur homines, nec Deus deorum, et Dominus dominantium haec ullatenus patitur. Unde et per prophetas sibi testes esse dicebat, per quos Dominus loquitur, dicens: Ecce excoxi te, sed non quasi argentum: elegi te in camino paupertatis. Propter me, propter me faciam ut non blasphemer; et gloriam meam alteri non dabo.



CAP. CXXXIV.---Nimis timendum et praevidendum ne offendantur episcopi.

(Cap. Evaristi pap. VI omnibus per Aegyptum fratribus missum.) Nimis timenda est, fratres, haec sententia, et praevidendum vobis ne offendatis eos qui [Col. 0589A] tantam a Domino potestatem habent. Et ideo potius obaudiendi, diligendi, et summopere sunt venerandi, et non detrahendi, vel lacerandi aut ejiciendi, sed portandi et amandi, ipso dicente Domino: Qui vos audit, me audit: et qui vos spernit, me spernit. Ideo haec vobis et omnibus fidelibus scribimus, fratres, ut ab his vos caveatis, et posteris vestris non malum sed bonum exemplum relinquatis, quoniam injuria episcoporum ad Christum pertinet, cujus vice funguntur.



CAP. CXXXV.---De episcopis qui ab omnibus suis criminantur, ut eorum criminatio non recipiatur.

(Ex epist. Calist. papae, cap. 1.) Callistus episcopus Ecclesiae catholicae urbis Romanae, Benedicto fratri et coepiscopo, salutem in Christo. Criminationes [Col. 0589B] vero contra doctorem nemo suscipiat: quia non oportet filios patres reprehendere, nec servos dominos lacerare. Filii ergo sunt doctorum omnes quos instruunt: et sicut filii patres carnales, sic et hi patres debent diligere spiritales. Non enim bene vivunt qui non recte credunt, aut patres reprehendunt, vel detrahunt suis. Doctores ergo, qui et patres vocantur, magis portandi quam reprehendendi sunt, nisi in recta fide erraverint. Nullus ergo doctorum per scripta accusetur, nec nisi fideli et legitimo, qui etiam irreprehensibilem vitam ac conversationem ducat, accusatori respondeat. Quia indignum est ut doctor stulto et indocto atque reprehensibiliter viventi respondeat juxta stultitiam suam, dicente Scriptura: Non respondeas stulto juxta stultitiam [Col. 0589C] suam. Non bene vivit qui non recte credit. Nihil mali vult qui fidelis est. Si quis fidelis est, videat ne falsa loquatur, aut cuiquam insidias ponat. Fidelis homo semper fideliter agit, et infidelis callide insidiatur, atque fideles et pie ac juste viventes perdere nititur, quia similis similem sibi quaerit. Infidelis vero homo mortuus est in corpore vivente. Econtra sermones fidelis hominis vitam custodiunt auditorum. Doctorem enim catholicum, et praecipue Domini sacerdotem, sicut nullo errore implicari, ita nulla oportet machinatione aut cupiditate violari, dicente Scriptura sancta: Post concupiscentias tuas non eas, et a voluntate tua averteris.



CAP. CXXXVI.---Episcopos a suis ovibus non reprehendendos, nisi in fide erraverint.

[Col. 0589D] (Ex epist. Anacleti papae, scripta omnibus Christi sacerdotibus, cap. 1.) Doctor autem vel pastor Ecclesiae, si a fidelibus exorbitaverit, erit a fidelibus corrigendus. Sed pro reprobis moribus magis est tolerandus, quam distringendus; quia rectores Ecclesiae a Domino sunt judicandi, sicut ait Propheta: Deus stetit in synagoga deorum, in medio autem deos discernit. Unde oportet unumquemque fidelem, si viderit aut cognoverit plebes suas adversus pastorem suum tumescere, aut clerum detractionibus vacare, hoc vitium pro viribus exstirpare, prudenterque corrigere satagat: nec eis in quibuscunque negotiis misceri, si incorrigibiles apparuerint, antequam suo reconcilientur doctori, praesumat: [Col. 0590A] quoniam tam sacerdotes quam reliqui fideles omnes summam debent habere curam de his qui pereunt, quatenus eorum redargutione aut corrigantur a peccatis, aut, si incorrigibiles apparuerint, ab Ecclesia separentur.



CAP. CXXXVII.---De eadem re.

(Ex decr. Clementis pap., cap. 17.) Ipsi autem episcopi si exorbitaverint, ab istis non sunt reprehendendi vel arguendi, sed portandi, nisi in fide erraverint. Hi ergo super hos sunt, non illi super istos: quoniam major a minore non argui nec judicari potest. Nullus se extollat erga doctores ac magistros suos: quia discipulus super magistrum nec esse debet nec potest. Nullus velit dici sanctus antequam sit, sed prius sit, ut verius [Col. 0590B] dicatur. Praecepta Domini doctorumque ac magistrorum factis quotidie adimplere, et in Christi nomine pro inimicis orare oportet.



CAP. CXXXVIII.---De eadem re.

(Ex epist. Eusebii papae, cap. 20.) Necesse enim est ut rectores a subditis timeantur, ab ipsisque corrigantur, ut humana formidine peccare metuant, qui divina judicia non formidant. Deteriores quippe sunt qui doctorum vitam moresque corrumpunt, his qui substantias aliorum praediaque diripiunt. Ipsi quidem ea quae extra nos, licet nostra sint, auferunt; nostri quoque detractores, et morum corruptores nostrorum, sive qui adversum nos armantur, proprie nos ipsi decipiunt, et ideo juste infames sunt, et merito ab Ecclesia extorres [Col. 0590C] fiunt.



CAP. CXXXIX.---De eadem re.

(Ex decret. Gaii papae, cap. 7.) Oves vero quae pastori suo commissae fuerint, eum nec reprehendere, nisi a recta fide exorbitaverit, debent, nec ullatenus accusare possunt: quia facta pastorum eorum gladio ferienda non sunt, quanquam recte reprehendenda videantur.



CAP. CXL.---De infamatis et dilaceratis episcopis, et a civitatibus propriis pulsis.

(Ex decret. Evarist. papae omnibus per Aegyptum fratribus missis, cap. 18.) Audivimus enim quosdam a vobis infamatos et dilaceratos episcopos, a civitatibus propriis pulsos, qui alibi episcopi constitui non possunt, nisi in civitatibus non minimis, [Col. 0590D] et alios in eis, ipsis viventibus, constitutos. Ideo haec vobis scribimus, ut sciatis hoc non licere, sed proprios revocari et integerrime restitui debere. Illos vero qui adulterina foeditate suas sponsas, quas et uxores eorum praefixo tenore esse intelligimus, tenent, ejici ut adulteros, atque infames fieri, eosque ab ecclesiasticis honoribus arceri jubemus. Si autem adversus eos aliquam querelam habueritis, his peractis inquirendum erit, et auctoritate hujus sanctae sedis terminandum.



CAP. CXLI.---Ut episcopus non dijudicetur qui suis rebus est expoliatus.

(Ex decret. Felicis papae episcop. per Aegyptum missis, cap. 10.) Nullus enim episcopus qui suis [Col. 0591A] est rebus exspoliatus, aut a se de propria vi aut errore pulsus antequam omnia sibi ablata legibus restituantur, et ipse pacifice annum vel plus suis fruatur honoribus, sedique propriae sit regulariter restitutus, juxta canonicam institutionem accusari, vocari, judicari, aut damnari potest.



CAP. CXLII.---De eadem re.

(Ex decret. Stepha. papae omnibus episcopis missis, cap. 6.) Nullus enim episcoporum, dum suis fuerit rebus exspoliatus, aut a sede propria qualibet occasione pulsus, debet accusari: aut a quoquam ei potest crimen objici, priusquam integerrime restauretur, et omnia quae ei ablata quocunque sunt ingenio, legibus redintegrentur, et ipse propriae sedi et [Col. 0591B] pristino statui regulariter reddatur: ita ut omnes possessiones, et cuncta sibi injuste sublata, atque fructus omnes, ante conceptam accusationem, primates et synodus episcopo de quo agitur funditus restituant. Quia hoc non solum ecclesiasticae, sed etiam saeculi leges fieri prohibent: neque aliquis eorum, aut Ecclesiarum auctorum, vel defensorum ad aliquos prius accusari debet, quam ipse charitative, bis aut ter ab eis qui se laesos aestimant, vel eos pro aliquibus erratibus corripere cupiunt, conveniatur: ut ab eis aut familiarem emendationem, aut justam percipiat excusationem. Quod qui praesumpserit, liminibus arceatur Ecclesiae, usque ad condignam satisfactionem.



CAP. CXLIII.---De eadem re.

[Col. 0591C] (Ex decret. Sixti papae Hispaniae episcopis missis, cap. 6.) His taliter consideratis, atque cum reliquorum episcoporum decretis, tanquam omnium curam gerentes, propter sedis propriae apicem decernimus ut nemo pontificum aliquem suis rebus exspoliatum episcopum, aut a sede pulsum, excommunicare aut judicare praesumat: quia non est privilegium quo exspoliari possit jam nudatus. Si quis autem aliter agere praesumpserit, sciat censuram hujus sedis cum omnibus membris suis sibi non defuturam, et sicut egerit, ita recipiet. Si bene, bene. Si grave, grave. Si pessime, pessime. Quoniam dignus est operarius mercede sua.



CAP. CXLIV.---Ut episcopi criminati libere apostolicam appellent sedem, et pleraque alia circa judicium observanda.
[Col. 0591D]

(Ex decret. Julii papae Orientalib. episcopis missis, cap. 18.) Ut omnes episcopi qui in quibusdam gravioribus pulsantur vel criminantur causis, quoties necesse fuerit, libere apostolicam appellent sedem, atque ad eam quasi ad matrem confugiant, ut ab ea, sicut semper fuit, pie fulciantur, defendantur et liberentur. Cujus dispositioni omnes majores ecclesiasticas causas, et episcoporum judicia, antiqua apostolorum eorumque successorum atque canonum auctoritas reservavit. Quoniam culpantur episcopi quia aliter erga fratres egerint quam ejusdem sedis papae fieri placuerit, placuit ut accusatus vel judicatus a comprovincialibus in aliqua a causa episcopus [Col. 0592A] licenter appellet, et adeat apostolicae sedis pontificem, qui aut per se, aut per vicarios suos, ejus retractari negotium procuret. Et dum iterato judicio pontifex causam suam agit, nullus alius in ejus loco subrogetur, ponatur, aut ordinetur episcopus. Quoniam, quanquam comprovincialibus episcopis accusati causam pontificis scrutari liceat, non tamen definiri inconsulto Romano pontifice permissum est: cum beato Petro apostolo, non ab alio quam ab ipso, dictum sit Domino: Quaecunque ligaveris super terram, erunt ligata et in coelis: et quaecunque solveris super terram, erunt soluta et in coelis. Si quis putaverit se a proprio metropolitano gravari, apud primatem dioeceseos, aut penes apostolicae universalis Ecclesiae papam judicetur. Accusatores [Col. 0592B] et accusationes quas leges saeculi non asciscunt, et nos unanimiter submovemus, ne fiat indistricta probatione impietas, cum recta sit judicii in electione sententia. Si quis erga episcopum vel actores Ecclesiae se proprium crediderit habere negotium, non prius adeat judices, quam ad eos recurrat charitatis studio: ut familiari colloquio commoniti, ea sanare debeant quae in querimoniam deducuntur. Quod si aliter egerit, communione privetur. Nemo pontificum deinceps aliquem episcopum suis exspoliatum rebus, aut a sede pulsum excommunicare aut judicare praesumat: quia non est privilegium quo spoliari possit jam nudatus. Pari tenore decernimus non credi accusatori qui, absente adversario, causam suggesserit, ante utriusque partis discussionem: [Col. 0592C] nec accusatores nec testes suscipi, qui non sunt idonei. Placuit, si accusatus vel damnatus episcopus appellaverit Romanum pontificem, id statuendum quod ipse juste censuerit. Et omnes qui adversus Patres armantur, infames esse censemus: neque eos qui cum inimicis morantur, ad accusationem vel ad testimonium recipiendos. Placuit ut semper in accusatione clericorum primo persona, fides, vita et conversatio blasphemantium perscrutetur. Nam fides omnes actus hominis praecedere debet: quia dubius in fide, infidelis est. Nec eis omnino esse credendum qui veritatis fidem ignorant, nec rectae conversationis vitam ducunt: quoniam tales facile et indifferenter lacerant, et criminantur recte et pie viventes. Ideo suspicio eorum [Col. 0592D] discutienda est primo et corrigenda. Neque accusatoribus suspectis, vel de inimicorum domibus prodeuntibus credendum.



CAP. CXLV.---Episcopus si ab aliquo pulsatur, per episcopos judices causa finiatur.

(Ex concil. Spalensi, cap. 8.) Si quis episcopus a quoquam impetitur, vel ille aliquam quaestionem retulerit, per episcopos judices causa finiatur: sive quos eis primates dederint, sive quos ipsi vicinos ex consensu elegerint.



CAP. CXLVI.---De episcopis judicibus quos communis consensus elegerit.

(Ex eodem conc., cap. 9.) Judices autem episcopos quos communis consensus elegerit, non liceat quem [Col. 0593A] quam provocare: et quisquis probatus fuerit pro contumacia nolle obtemperare judicibus, cum hoc primae sedis episcopo fuerit probatum, det litteras ut nullus ei communicet episcoporum, donec obtemperet.



CAP. CXLVII.---Ut episcopi comprovinciales peregrina judicia non patiantur.

(Ex decret. Fabiani papae Hilario episcopo missis, cap. 26.) Peregrina vero judicia, salva in omnibus apostolica auctoritate, generali sanctione prohibemus. Quia indignum est ut ab exteris judicetur qui provinciales et a se electos debet habere judices, nisi fuerit appellatum. Unde oportet, si aliquis episcoporum super certis accusetur criminibus, ut ab omnibus audiatur qui sunt in provincia episcopis: quia non oportet accusatum alicubi quam in foro suo [Col. 0593B] audiri.



CAP. CXLVIII.---De episcopo criminato, si judicem suspectum habuerit.

(Ex decret. ejusdem ad eumdem episcopum missis, cap. 27.) Si quis vero episcopus judicem suspectum habuerit, et viderit se ingravari, libere sedem apostolicam appellet. Appellantem autem non habeat afflictio ulla, aut detentionis injuriosae custodia, sed liceat appellatori conviciantum causam appellationis remedio sublevare: licet etiam in causis criminalibus appellare, nec appellandi vox denegetur ei quem in supplicium sententia destinarat.



CAP. CXLIX.---Si quis episcopus in crimine detentus fuerit, et non potest plurimos congregare, a XII episcopis audiatur.

[Col. 0593C] (Ex concil. Carthag., cap. 12.) Felix episcopus dixit: Suggero, secundum statuta veterum conciliorum, ut si quis episcopus, quod non optamus, in reatum aliquem incurrerit, et nimia necessitas ei fuerit non posse plurimos congregare: ne in crimine remaneat, a XII episcopis, et presbyter a sex episcopis, cum proprio suo episcopo audiatur, et diaconus a tribus.



CAP. CL.---De episcopo criminato, si episcopi comprovinciales in ejus criminatione dissenserint.

(Ex concil. Antioche., cap. 14.) Si quis episcopus de certis criminibus dijudicatur, et contingat de eo comprovinciales episcopos dissidere, cum judicatus ab aliis innocens creditur, reus ab aliis aestimatur, propter hujus ambiguitatis absolutionem sanctae synodo placuit ut metropolitanus episcopus a vicina [Col. 0593D] provincia judices alios convocet, qui controversiam tollant, et ut per eos simul et per comprovinciales episcopos quod justum fuerit visum approbetur.



CAP. CLI.---Ut episcopis nullus laicus crimen imponere possit.

(Ex decret. Sylvest. papae, cap. 1.) In consensu et subscriptione omnium constitutum est ut nullus laicus episcopo, vel alicui in ordinibus posito, crimen aliquod possit inferre. Et ut presbyter non adversus episcopum, non diaconus adversus presbyterum, non subdiaconus adversus diaconum, non acolytus adversus subdiaconum, non exorcista adversus acolytum, non lector adversus exorcistam, non ostiarius adversus lectorem, det accusationem aliquam. [Col. 0594A] Et non damnetur praesul, nisi in LXX duobus idoneis testibus.



CAP. CLII.---Quod inimici accusatores esse non possint.

(Ex decret. Anacleti papae, omnibus episcopis missis, cap. 37.) Accusatores autem et testes esse non possunt qui in proximo facti sunt inimici, ne irati nocere cupiant, ne laesi ulcisci se velint. In offensis igitur accusatorum et testium affectus quaerendus est, et non suspectus.



CAP. CLIII.---Ut episcopi accusatorum episcoporum judices esse debeant.

(Ex decret. Damasi papae, cap. 3.) Accusatorum episcoporum judices esse dicernimus episcopos sapientes, recte et juste volentes.



CAP. CLIV.---Qualiter accusatus episcopus discutiendus sit apud patriarchas vel primates, et quot testibus convinci debeat.
[Col. 0594B]

(Ex decr. Zepherini papae omnibus per Siciliam constitutis episcopis missis, cap. 2.) Patriarchae vero vel primates accusatum discutientes episcopum, non ante sententiam proferant finitivam, quam, apostolica fultus auctoritate, aut reum se ipse confiteatur, aut per innocentes et regulariter examinatos convincatur testes, qui minores non sint numero quam illi discipuli fuerunt quos Dominus ad adjumentum apostolorum eligere praecepit.



CAP. CLV.---De patriarchis et primatibus.

(Ex decr. Clementis pap., cap. 9) In illis vero civitatibus [Col. 0594C] in quibus olim apud ethnicos primi flamines eorum, atque primi legis doctores erant, episcoporum primates poni, vel patriarchas, qui reliquorum episcoporum judicia, et majora, quoties necesse foret, negotia in fide agitarent, et secundum Domini voluntatem, sicut sancti constituerunt apostoli, ita ut ne quis injuste periclitaretur definirent.



CAP. CLVI.---De vocatione accusati episcopi.

(Ex epist. Damasi papae, ad Stephan. et ad concil. Africae.) Vocatio enim ad synodum, juxta decreta Patrum canonica, ejus qui impetitur, rationabilibus scriptis per spatium fieri debet congruum atque canonicum. Quia, nisi canonice vocatus fuerit suo tempore, et canonica ordinatione, licet venerit ad conventum, in quacunque necessitate, nisi sponte [Col. 0594D] voluerit, nullatenus suis respondebit insidiatoribus: quoniam nec saeculi leges hoc permittunt fieri, quanto magis divinae?



CAP. CLVII.---Ut primates de accusato episcopo non ante sententiam proferant damnationis, quam aut reum seipsum confiteatur, aut canonice per innocentes testes convincatur.

(Ex epist. Felicis pa. Paterno epis. miss., cap. 4.) Primates quoque accusatum discutientes episcopum, non ante sententiam proferant damnationis, quam, apostolica fretus auctoritate, aut reum seipsum confiteatur, aut per innocentes et canonice examinatos regulariter testes convincatur. Aliter censemus irritam esse et injustam episcoporum damnationem, et [Col. 0595A] idcirco a synodo retractandam: ita ut oppressis ab omnibus in cunctis subveniatur causis.



CAP. CLVIII.---Qualis primas esse vel quid agere debeat.

(Ex re. ad Gennadium Patricium et Exarchum Africae.) Concilium vero catholicorum episcoporum admoneri praecipite, ut primatem non ex ordine loci, postpositis vitae meritis, faciat, quoniam apud Dominum non gradus elegantior, sed vitae melioris actio comprobatur. Ipse vero primas non passim, sicut moris est, per villas, sed in una, juxta eorum electionem, civitate resideat.



CAP. CLIX.---Ut episcopi singularum gentium sciant quis inter eos sit primus.

(Ex epistol. Anacleti papae, omnibus episcopis [Col. 0595B] missa.) Beati etiam apostoli inter se statuerunt ut episcopi singularum scirent gentium quis inter eos primus esset, quatenus ad eum potior eorum sollicitudo pertineret. Nam et inter beatos apostolos quaedam fuit discretio. Et, licet omnes essent apostoli, Petro tamen a Domino est concessum, et ipsi inter se idipsum voluerunt ut reliquis omnibus praeesset apostolis Cephas, id est, ut Petrus principatum teneret apostolatus. Qui et eamdem formam suis successoribus et reliquis episcopis tenendam tradiderunt. Et non solum hoc in Novo Testamento est constitutum, sed etiam in Veteri fuit. Unde scriptum est: Moses et Aaron in sacerdotibus ejus, id est, primi inter eos fuerunt. Et quamvis ita sit ordinatum, nemo tamen quod suum est quaerat, sed quod [Col. 0595C] alterius. Unde ait beatus apostolus Paulus: Unusquisque placeat proximo suo in bonum ad aedificationem. Et sicut ipse Salvator suis ait discipulis: Qui major est vestrum, erit minister vester. Et reliqua



CAP. CLX.---Ut episcopus accusatus non communione privetur, nisi die statuta venire noluerit.

(Ex concil. Carthag., cap. 19.) Aurelius episcopus dixit: Quisquis episcoporum accusatur, ad primatem provinciae ipsius causam deferat accusator, nec a communione suspendatur cui crimen intenditur, nisi si ad causam suam dicendam, electorum judicum die statuta litteris evocatus, minime occurrerit, hoc est, infra spatium mensis ex ea die qua eum litteras accepisse constiterit. Quod si aliquas veras necessitatis [Col. 0595D] causas probaverit, quibus eum occurrere non potuisse manifestum sit, causae suae dicendae intra alterum mensem integram habeat facultatem. Verum post mensem secundum non communicet donec examinetur. Si autem ad consilium universale infra anni spatium occurrere noluerit, ut vel ibi causa ejus terminetur, ipse in se damnationis sententiam dixisse judicetur. Tempore sane quo non communicat, nec in sua Ecclesia vel parochia communicet. Accusator autem ejus, si nunquam diebus causae dicendae defuerit, a communione non removeatur. Si vero aliquando defuerit, subtrahens se, restituto in communione episcopo, ipse removeatur a communione accusator: ita tamen ut nec ipsi adimatur [Col. 0596A] facultas causae peragendae, si se ad diem occurrere non noluisse, sed non potuisse probaverit. Illud vero placuit, ut, cum agere coeperit in episcoporum judicio, si fuerit accusatoris persona culpabilis, ad arguendum non admittatur, nisi proprias causas, non tamen ecclesiasticas, asserere voluerit.



CAP. CLXI.---De Maximo episcopo variis criminibus infamato, et ad synodum saepius vocato qui venire et se excusare neglexerat.

(Ex epist. Bonifacii papae ad episcopos Galliae.) Bonifacius episcopus Patroclo, Remigio, Maximo, Hilario, Severo, Juliano, Castorio, Leontio, Constantino, Joanni, Montano, Marino, et caeteris episcopis per Gallias et per septem provincias constitutis. Valentinae nos clerici civitatis adierunt, proponentes [Col. 0596B] libellum et crimina quae Maximum tota provincia asserit commisisse. Delegata toties cognitione, illum constituta semper subterfugisse judicia, nec confusum conscientia festinasse, ut si esset innocens, exterminatis omnibus, purgaretur: quae toties decreta ex nostrarum quoque chartarum instructione cognovimus. Qui econtrario probavit de se illa quae dicta sunt, quia ad ea confutanda, cum essent innumera, a decessoribus meis provincialis est delegata cognitio. Conventus etiam dicitur vitasse, et minime adesse voluisse: et nullus dubitat quod ita judicium nocens subterfugit, quemadmodum ut absolvatur qui est innocens quaerit: sed astuta cavillatio eorum qui versutis agendum credunt esse consiliis, nunquam innocentiae nomen accipiet. Confitetur [Col. 0596C] enim de omnibus quisquis se subterfugere judicium dilationibus putat. Veniet tamen aliquando ille qui talis perhibetur in medium. Nec prodest illi toties latuisse, toties subterfugisse, quem sui actus et commissa, quocunque fugerit, ea quae objiciuntur illi, si vera sunt, crimina persequuntur. Debueram quidem jam nunc dignam pro ejus accusatis in nostro judicio actibus, qui cognitionem et decretum judicium saepe declinando credidit illudendum, dare sententiam. At ne aliquid praecoqui forsitan judicaret, et sibi qui absens est, licet sit quaesitus a nobis, reservatum esse nihil diceret, maluimus intercapedine temporis data differri, cum hoc etiam ejus accusatores assererent. De cujus intentionibus et moribus sit secretum maximum, tanto magis [Col. 0596D] damnanda committere, quanto tardius se constituto judicio praesentaret. Quem Manichaeorum involutum caligine arguunt, turpique secta olim. Ita cum non posset abluere animum sordida improbatione, objectaque ei gesta synodalia proferentes, et commissis involutum undique flagitiis, nullum ei sanitatis habuisse respectum, quem furore suo et insana temeritate ad saecularium quoque judicium tribunali subditum quaestioni, quod in vili quoque persona turpissimum est, objicerent. Pervenisse eum ad homicidii damna asserunt, gestis prolatis in medium. Et hunc talem, post tanta talique commissa, episcopatus adhuc sibi nomen in suis latibulis vindicare, in propriae civitatis infamiam, nimiis doloribus conqueruntur; [Col. 0597A] et sanctum nomen vindicando sibi velle polluere. Ideoque, fratres charissimi, quia audiendus hic praesentare se noluit, nec convictus forsitan ab accusantibus se defendere possit: digna tandem aliquando praesentatus episcopali judicio pronuntiationis congrue feriri sententia judicamus. Quamquam illi cum edocta fuerint, sciamus hujus nominis non esse jacturam, qui pudorem nunquam habuisse sacerdotii perhibetur, et locum suum nec modico quidem tempore custodisse, dilationem dedimus, et decrevimus vestram debere intra provinciam esse judicium, et congregare synodum ante diem Kalendarum Novembrium, ut, si adesse voluerit praesens, si confidit, ad objecta respondeat: si adesse neglexerit, dilationem sententiae de absentia non lucretur. [Col. 0597B] Nam manifestum confiteri eum de crimine, qui, indulto et toties delegato judicio, purgandi se occasione non utitur. Nihil enim interest utrum in praesenti examine omnia quae dicta sunt comprobentur: cum ipsa quoque pro confessione procurata toties constet absentia. Nos autem per omnes provincias litteras dirigemus, ne excusationem sibi ignorationis obtendat, ut ad provinciam venire cogatur, et illic se constituto praesentare judicio. Quidquid autem vestra charitas de hac causa duxerit decernendum, cum ad nos relatum fuerit, nostra, ut condecet, necesse est auctoritate firmetur



CAP. CLXII.---De episcopo inculpato qui ad synodum vocatus venire contempserat.

(De synodo apud Altheim habita cap. 10.) Richwinum [Col. 0597C] episcopum qui contra sanctorum canonum sanctiones Strazburgensem Ecclesiam invasit, quem ad sanctam synodum per litteras nostras invitavimus, et venire contemnens, nec vicarium suum misit, auctoritate sancti Petri, ego Joannes vicarius apostolici, ex praecepto sanctae praesentis synodi injungendo vocamus iterum, et praecipimus quatenus ad concilium, id est, May Moguntiae indictum a metropolitano episcopo suo, ad praesentiam venerabilis Herigeri archiepiscopi et confratrum suorum veniat, suae inobedientiae et perversitatis ibidem justam rationem redditurus. Sin autem negligenter et hoc agere parvipenderit, abstineat se a proprio gradu, donec, Romam veniens, coram domino papa et sancta Ecclesia reddat rationem.



CAP. CLXIII.---Qui primates sint, qui metropolitani.
[Col. 0597D]

(Ex cap. concil. Niceni, quae addita sunt a Felice papa.) Primates illi et non alii sint, quam qui in Nicaena synodo sunt constituti. Reliqui vero, qui metropoles tenent sedes, archiepiscopi vocantur et non primates: salva in omnibus apostolicae sedis dignitate, quae ei ab ipso Domino est concessa, et postea a sanctis Patribus roborata.



CAP. CLXIV.---Quod neganda sit accusatis licentia criminandi priusquam se crimine exuerint, et familiaribus atque sponte confessis, et qui hesterno die, aut perendie, aut ante fuerunt inimici.

(Ex decr. Stephani papae omnibus episcopis missis, cap. 11.) Et neganda est accusatis licentia criminandi [Col. 0598A] priusquam se crimine quo premuntur exuerint: quia non est credendum contra alios eorum confessioni qui criminibus implicati sunt, nisi se prius probaverint innocentes quoniam periculosa est et admitti non debet rei adversus quemcunque professio. Familiares vero et sponte confessi, atque sceleribus irretiti, non debent admitti, nec hi qui hesterna die, aut perendie, aut ante fuerunt inimici.



CAP. CLXV.---De criminationibus adversus doctores non suscipiendis, et de peregrinis judiciis.

(Eusebii pap. cap. 17.) Et licet haec possint generaliter dicta sufficere, ut vel declinemus errata vel custodiamus catholica: ab apostolis tamen eorumque successoribus novimus constitutum, criminationes [Col. 0598B] adversus doctores non debere suscipi, nec peregrina judicia fieri, neque quemquam alterius judicis quam sui sententia debere constringi.



CAP. CLXVI.---Ut adversus doctorem accusationes nemo suscipiat.

(Ex concil. Spalensi, cap. 3.) Accusationes adversus doctorem nemo suspiciat: quia non potest humano condemnari examine, quem Deus suo judicio reservavit.



CAP. CLXVII.---Ut nemo episcopum apud saeculares accuset.

(Ex epist. Felicis papae Aegyptiorum episcopis missa, cap. 1.) Ut nemo episcopum penes saeculares arbitros accuset, sed apud summos primates.



CAP. CLXVIII.---De episcopis in judicium saeculare non vocandis.
[Col. 0598C]

(Ex epistol. Bonifacii papae ad episcop. Galliae.) Nullus episcopus, neque pro civili, neque pro criminali causa, apud quemvis judicem sive civilem sive militarem producatur vel exhibeatur. Magistratus enim qui hoc jubere ausus fuerit, amissione cinguli condemnatione plectetur.



CAP. CLXIX.---Ut non accusetur episcopus a criminosis.

(Ex epistol. Felicis papae supradictis episcopis missa, cap. 18.) Quoties episcopus super certis accusatur criminibus, si tales fuerint accusatores qui juste et canonice recipi debeant, synodo legitima in suo tempore congregata, ab omnibus canonice audiatur qui sunt in provincia episcopis. Quod si [Col. 0598D] legitimi non fuerint accusatores, non fatigetur episcopus: quia sacerdotes ad sacrificandum vocari debent, non ad litigandum: nec illi qui throni Dei vocantur, pravorum hominum insidiis debent turbari, sed libere Christo famulari.



CAP. CLXX.---Quod nullus episcopus extra suam provinciam ad judicium invitetur.

(Ex decret. Julii papae, Orientali. episc. missis, cap. 18.) Nullus episcopus extra suam provinciam ad judicium devocetur: sed, vocato eo canonice in loco congruo, tempore synodali, ab omnibus comprovincialibus episcopis audiatur: quia concordem super eum canonicamque debent proferre sententiam: quia, si hoc minoribus, tam clericis quam laicis, [Col. 0599A] concessum est, quanto magis de episcopis servare convenit? Nam si ipse metropolitanum aut judices suspectos habuerit, aut infestos senserit, apud primatem dioeceseos, aut apud Romanae sedis pontificem judicetur.



CAP. CLXXI.---De accusatoribus et testibus episcoporum.

(Ex decr. Calist. papae episcopis per Galliam constitutis, cap. 17.) Omnes ergo qui in recta fide suspecti sunt, in accusationem sacerdotum, et eorum super quorum fide non haesitatur, minime recipiantur, et in testimonio dubii habeantur. Infirmari ergo oportet eorum vocem de quorum fide dubitatur, nec eis omnino est credendum qui rectam fidem ignorant. Quaerendum ergo est in judicio cujus sit [Col. 0599B] conversationis ac fidei is qui accusat, et is qui accusatur, quoniam hi qui non sunt rectae conversationis ac fidei, et quorum vita est accusabilis, non permittendi sunt eos accusare: et quorum fides, vita, et libertas nescitur, et viles personae in eorum non recipiantur accusationem. Rimandae vero sunt accusatorum enucleatim personae, quae sine scripto difficile, per scriptum autem nunquam recipiantur: quia per scripturam nullus accusari potest: sed propria voce, et praesente eo quem accusare voluerit, suam quisque agat accusationem, nec, absente eo quem accusare voluerit, quisquam accusator credatur. Similiter testes per quamcunque scripturam testimonium non dicant, nec de aliis causis vel negotiis testimonium dicant, nisi de his quae sub praesentia [Col. 0599C] eorum acta esse noscuntur. Accusatoris vero consanguinei adversus eos testimonium nec dicant, nec eorum familiares, vel de domibus eorum prodeuntes: sed, si voluerint et in invicem consenserint, inter se parentes testificentur, et non in alios: nec accusatores vel testes suspecti recipiantur: quia propinquitatis et familiaritatis ac dominationis affectio veritatem impedire solet.



CAP. CLXXII.---De eadem re.

(Ex decr. Damasi papae, Stephano et universis episcopis Africae missis, cap. 10.) Accusatores autem episcoporum et testes, super quibus rogitastis, absque ulla infamia aut suspicione vel manifesta macula, et vera fide pleniter instructi esse debent: et tales quales ad sacerdotium eligere divina jubet auctoritas. [Col. 0599D] Quoniam sacerdotes, ut antiquorum tradit auctoritas, criminari non possunt, nec in eos testificari qui ad eumdem non debent, nec possunt, provehi honorem.



CAP. CLXXIII.---Quae sint infames personae.

(Ex epist. Stephani papae ad Hilarium.) Infames autem esse eas personas dicimus quae pro aliqua culpa notantur infamia; id est, omnes qui Christianae legis normam abjiciunt, et statuta ecclesiastica contemnunt. Similiter fures, sacrilegos, et omnes capitalibus criminibus irretitos, sepulcrorum quoque violatores, et apostolorum atque successorum eorum religiosa sanctorum Patrum statuta libenter violantes, et omnes qui adversus Patres armantur, qui in [Col. 0600A] omni mundo infamia notantur. Similiter et incestuosos, homicidas, perjuros, raptores, maleficos, veneficos, adulteros, de bellis fugientes, et qui indigna sibi petunt loca tenere, aut facultates Ecclesiae abstrahunt injuste, et qui fratres calumniantur aut accusant, et non probant: vel qui contra innocentes principum animos ad iracundiam provocant, et omnes anathematizatos, vel pro suis sceleribus ab Ecclesia expulsos, et omnes quos ecclesiasticae vel saeculi leges infames pronuntiant: nec servos ante legitimam libertatem, nec poenitentes, nec digamos, nec eos qui curiae deserviunt, vel qui non sunt integri corpore, aut sanam non habent mentem vel intellectum, aut inobedientes sanctorum decretis existunt. Hi omnes nec ad sacros gradus debent provehi, nec isti, [Col. 0600B] nec liberti, neque suspecti, neque rectam fidem vel dignam conversationem non habentes, summos sacerdotes possunt accusare.



CAP. CLXXIV.---De episcopo accusato, et accusatoribus recipiendis, et vocatione.

(Ex decr. Felicis papae episcopis per Galliam constitutis missis, cap. 9.) Si quis episcopus ab illis accusatoribus qui recipiendi sunt fuerit accusatus, postquam ipse ab eis charitative conventus fuerit, ut ipsam causam emendet, et eam corrigere noluerit, non olim, sed tunc ad summos primates causa ejus canonice deferatur. Qui in congruo loco infra ipsam provinciam tempore congruo, id est autumnali vel aestivo, concilium regulariter convocare debebunt, ita ut ab omnibus ejusdem provinciae [Col. 0600C] episcopis mihi audiatur. Quo et ipse regulariter convocatus, si eum aut infirmitas aut alia gravis necessitas non detinuerit, adesse debet: quia ultra provinciae terminos accusandi ante licentia non est quam audientia rogetur. Quod si quoquo modo praesumptum fuerit, statuerunt ut, antequam et proprius locus et sua omnia ei legibus redintegrentur, nullatenus a quoquam accusetur aut criminetur: et nisi sponte elegerit, cuiquam pro talibus respondeat. Sed postquam, ut praefixum est, restitutus fuerit, et sua omnia ei legibus redintegrata sunt, dispositis ordinatisque suis, magnum spatium tractandi causam ei concedatur. Et postea, si necesse fuerit, regulariter vocatus veniat ad causam, et, si injuste visum fuerit, accusantium propositionibus [Col. 0600D] sustentatione fratrum respondeat. Nulla enim permittit ratio, dum ad tempus ejus bona, vel Ecclesiae, atque res ab aemulis aut a quibuscunque detinentur, ut aliquid illi objici debeat, nec quidquam potest ei quomodolibet majorum vel minorum objici, dum Ecclesiis vel rebus aut potestatibus caret suis.



CAP. CLXXV.---De damnatione episcoporum accusantium episcopum absque auctoritate apostolicae sedis

(Cap. Julii papae VIII Orientalibus episcopis missum.) Si quis ab hodierna die et deinceps episcopum praeter hujus sanctae sedis sententiam damnare et a propria pellere sede praesumpserit, sciat se irrecuperabiliter esse damnatum, et proprio perpetim carere [Col. 0601A] honore: eosque qui absque hujus sedis sententia sunt ejecti vel damnati, hujus sanctae sedis auctoritate scitote pristinam recipere communionem, et in propriis restitui sedibus. Quoniam et prius, a tempore scilicet apostolorum, haec sanctae huic sedi concessa sunt, et postea in memorata Nicaena synodo propter pravorum hominum infestationes, atque haereticorum persecutiones, et insidiantium molimina fratrum, sunt concorditer ab omnibus roborata, ut magis singuli praevideant ne talia audeant perpetrare.



CAP. CLXXVI.---Ut accusatus vel judicatus ab episcopis comprovincialibus licenter appellet, et adeat Romanum pontificem.

(Ex decr. Victoris papae, cunctis fratribus Alexandriae, cap. 1.) Placuit ut accusatus vel judicatus [Col. 0601B] episcopus a comprovincialibus in aliqua causa episcopis licenter appellet, et adeat apostolicae sedis pontificem, qui, aut per se aut per vicarios suos, ejus retractari negotium procuret. Et, dum iterato judicio pontifex causam suam agit, nullus alius in ejus loco ponatur aut ordinetur episcopus; quoniam, quanquam comprovincialibus episcopis accusati causam pontificis scrutari liceat, non tamen definire inconsulto Romano pontifice permissum est, cum beato Petro apostolo non ab alio quam ab ipso dictum sit Domino: Quaecunque ligaveris super terram, erunt ligata et in coelis, et quaecunque solveris super terram, erunt soluta et in coelis.



CAP. CLXXVII.---Ut perscripta nullius accusatio suscipiatur, eo absente qui accusatur.

[Col. 0601C] (Ex epist. Stepha. papae cunctis episcopis missa, cap. 8.) Perscripta enim nullius accusatio, accusatore et eo qui accusatur absentibus, uscipiatur, sed propria voce, si legitima et condigna accusatoris persona fuerit, praesente videlicet eo quem accusare desiderat: quia nullus absens aut accusari potest aut accusare. Nullus tamen praefati ordinis vir accusari potest, aut respondere suis accusatoribus debet, priusquam regulariter a suo primate vocatus sit, locumque defendendi aut inquirendi accipiat, ad abluenda crimina.



CAP. CLXXVIII.---Ut difficiliores causae ad apicem Romanae sedis referantur, ut apostolico terminentur judicio, cujus sedis auctoritate omnes Ecclesiae reguntur.

[Col. 0601D] (Ex epist. Anacleti papae omnibus episcopis missa, cap. 14.) Si quae vero causae difficiliores inter vos ortae fuerint, ad hujus sanctae sedis apicem eas, quasi ad caput, referte, ut apostolico terminentur judicio: quia sic Deum velle ab eoque ita constitutum esse, antedictis testimoniis declaratur. Haec vero apostolica sedes cardo et caput factum est a Domino, et non ab alio est constituta. Et, sicut cardine ostium regitur, sic hujus sanctae sedis auctoritate omnes Ecclesiae, Domino disponente, reguntur.



CAP. CLXXXIX.---Quod omnes episcopi possint appellare Romanam sedem in necessitatibus positi.

(Ex decr. Damasi pap. Stepha. episcop. Africae missis, cap. 9.) Quam omnes appellare, si necesse [Col. 0602A] fuerit, et ejus fulciri auxilio oportet. Nam, ut nostis, synodum sine ejus auctoritate fieri non est canonicum: nec episcopus, nisi in legitima synodo et suo tempore apostolica vocatione congregata, definite damnari potest: neque ulla unquam concilia rata leguntur, quae non sunt fulta apostolica auctoritate.



CAP. CLXXX.---De induciis criminatorum episcoporum, quales esse debeant.

(Ex epist. Felicis papae II fratribus Aegyptiorum missa, cap. 15.) De induciis vero episcoporum, super quibus consuluistis, diversas a Patribus regulas invenimus institutas. Quidam enim ad repellenda imperitorum machinamenta, et suas praeparandas responsiones, et testes confirmandos, et concilia episcoporum atque amicorum quaerenda, annum [Col. 0602B] et sex menses mandaverunt concedi: quidam autem annum, in quo plurimi concordant. Minus vero quam sex menses non reperi: quia et laicis haec indulta sunt, quanto magis Domini sacerdotibus? Nam et a nostris antecessoribus atque reliquis sanctis Patribus multoties inhibitum est ne quis Domini sacerdotes detractionibus non ex radice charitatis prolatis vexet: Quiescite, inquiunt, et nolite persequi eos qui Deo perfecte ministrant, quorum orationibus et terrena bella sedantur, et recedentium angelorum pelluntur incursus, quique omnes daemones corruptores precum assiduitate confundunt. Induciae namque non sub augusto tempore, sed sub longo spatio concedendae sunt, ut accusati se praeparare, [Col. 0602C] et universos communicatores in provinciis positos convenire, et testes praeparare, atque contra insidiatores se pleniter armare valeant. Judices enim et accusatores tales esse debent qui omni careant suspicione, et ex radice charitatis suam desiderent promere sententiam.



CAP. CLXXXI.---De episcopo Centuriensi, qui causam suam in synodo agere renuerat.

(Ex concil. Africano, cap. 54.) De Quodvulteo etiam Centuriensi, quoniam adversarius ipsius cum se petisset introduci ad concilium nostrum, interrogatus utrum cum eo vellet apud episcopos experiri, primo promiserat, et alia die respondit hoc sibi non placere, atque discessit: placuit omnibus episcopis, ut nullus eidem Quodvulteo communicet, donec causa [Col. 0602D] ejus qualem potuerit terminum sumat. Nam adimi ei episcopatum antequam causae ejus exitus appareret, nulli Christiano videri jure potuerit.



CAP. CLXXXII.---Judicium episcopi qui, pro crimine ejectus ab officio, postea episcopium more praedonis invasit.

(Ex regist. ad Joannem episcopum primae Justinianae cap. 17.) Quando mala quae poenitentiae fletu purganda sunt augentur excessibus, ita major est delinquentibus adhibenda correctio, ut et ipsi facinus suum poena saltem vindicante cognoscant, et alios ab illicitis ecclesiasticae tuitionis timor inhibeat. Dilectissimus itaque lator praesentium Nemesion ad nos veniens, indicavit, sicut et gestorum exemplaria [Col. 0603A] quae huc detulit continebant, Paulum Doclavenae civitatis episcopum, inter alia mala in corporali crimine lapsum, a suis fuisse clericis accusatum, atque habita cognitione, ita quod sine dolore dicere non possumus, claruisse, atque insuper, postquam convictus est, etiam libellum illum, in quo ea de quibus accusatus fuerat vera esse confessus est, obtulisse. Qua de re sententia illum episcopali depositum, et se ejus loco cum fraternitatis vestrae consensu esse episcopum ordinatum: sed nunc eumdem Paulum cum auxilio saecularium judicum venientem, episcopium more praedonis ingressum, ablatisque violenter rebus Ecclesiae, ab eo se projectum, et ad summam injuriam ac necem pene perductum. Et quoniam tantae nequitiae pravitas nec dissimulanda nec leviter [Col. 0603B] agenda est, fraternitas vestra haec omnia diligenter curet addiscere: et, si ita se, ut edocti sumus, veritas habet, praedictum Paulum districta faciat exsecutione compelli ut quaecunque abstulit, omni mora vel excusatione cessante, restituat. Si vero nihil Ecclesiae sed proprium se dixerit abstulisse, quamvis grave et iniquum fuit ut non a vobis vel metropolitano ejus hoc peteret, sed ausu temerario manu praesumeret agere: verumtamen si quid proprium tulit, sub fraternitatis vestrae debet examinatione constare si verum est. Sed et illud diligenter quaerendum est, si quid male de rebus dilapidavit Ecclesiae; vel quod nunc abstulit, hoc reformare ac satisfacere modis omnibus compellatur. Si autem differre tentaverit, quousque omne quod dilapidavit [Col. 0603C] vel de substantia tulit Ecclesiae restituat in monasterium mittendus est, ut saltem coactus reddat quod male auferre non timuit. Quod si forte, quod non credimus, post depositionem suam inverecundum ac mente perversa aliquid de episcopatu loqui atque rursus ad hoc qualibet aspirare praesumptione tentaverit, fraternitatis vestrae se contra improbitatem ipsius omnino vigor accendat, atque Dominici corporis et sanguinis communione privatum, in monasterium eum usque ad diem obitus sui ad agendum curet poenitentiam retrudendum: quatenus perpetrati sceleris maculas dignis discat fletibus emendare, quas magis in interitu animae suae nequiter augere desiderat. Suprascriptus autem dilectissimus frater noster Nemesion in suo loco et episcopatus officio procul [Col. 0603D] dubio reformetur: et ne denuo hac de re inquietudinem ac molestiam patiatur, sollicitos vos esse necesse est: quia hoc non solum ad hujus munitionem, verumetiam ad aliorum constat emendationem proficere, ut pravorum hominum praesumptio nihil de caetero contra sacrorum canonum statuta vel ecclesiasticam disciplinam ullo modo habeat attentare.



CAP. CLXXXIII.---Cur sancti apostoli eorumque successores voluerint difficilem esse accusationem sacerdotum.

(Ex decret. Fabiani papae, Orientalibus episcopis missis, cap. 19.) Talia cogitantes sancti apostoli eorumque successores, spiritu Dei repleti, malos [Col. 0604A] homines praevidentes, et simplices considerantes, difficilem aut nunquam voluerunt esse accusationem sacerdotum, ne a malis potuissent everti aut submoveri: quia si hoc facile concederetur saecularibus et malis hominibus, aut nullus, aut vix perpauci remanerent; quoniam semper fuit et est, et, quod pejus est, nimis viget, ut mali bonos insequantur, et carnales spiritales infestent. Idcirco, ut praedictum est, statuerunt ne accusarentur, aut si aliter fieri non posset, perdifficilis fieret eorum accusatio, et a quibus, ut supradictum est, non praesumeretur, neque a propriis sedibus aut Ecclesiis episcopi ejicerentur.



CAP. CLXXXIV.---Si episcopus expulsus ausus fuerit ingredi civitatem.

[Col. 0604B] (Ex epist. Bonifacii papae ad episcopos Galliae.) Si episcopus expulsus ausus fuerit ingredi civitatem e qua repulsus est, vel exire de loco in quo degere jussus est, jubemus eum in monasterio in alia provincia constituto tradi, ut, qui sacerdotio peccavit, degens in monasterio corrigatur.



CAP. CLXXXV.---De episcopis qui, se viventibus, successores eligere desiderant.

(Ex concil. Antiochen. cap. 23.) Episcopo non licere pro se alterum successorem sibi constituere, licet ad exitum vitae perveniat. Quod si tale aliquid factum fuerit, irritum esse hujusmodi constitutum. Servetur autem jus ecclesiasticum id continens oportere non aliter fieri, nisi cum synodo et judicio episcoporum, qui post obitum quiescentis potestatem [Col. 0604C] habent eum qui dignus exstiterit promovere.



CAP. CLXXXVI.---Ut episcopo vivente nullus super ordinetur.

(Ex concil. Avernen. cap., 13.) Ut nullus vivente episcopo alius superponatur aut superordinetur episcopus, nisi forsitan in ejus locum quem capitalis culpa dejecerit.



CAP. CLXXXVII.---Quod non liceat episcopo successorem eligere.

(Ex concil. Spalensi, cap. 8.) Episcopum non liceat ante finem vitae alium in loco suo constituere successorem. Si quis autem hoc usurpare tentaverit, talis constitutio irrita erit. Non ergo aliter fieri oportet, nisi cum consilio et judicio episcoporum, qui post exitum praecessoris potestatem habent dignum [Col. 0604D] eligere.



CAP. CLXXXVIII.---Quod nusquam canones praecipiant ut pro aegritudine episcopi alius succedat, et si ipse pro sua molestia petierit, qualiter fieri possit.

(Ex registr. Gregorii papae, ad Anatolium Constantinopolita. diaconum.) Scripsit mihi dilectio tua me reverendissimo fratri meo Joanni primae Justinianae episcopo, pro aegritudine capitis quam patitur episcopum praecipere succedi: ne fortasse, dum episcopi jura eadem civitas non habeat, quod absit! ab hoste depereat. Equidem nusquam canones praecipiunt ut pro aegritudine episcopi episcopus succedat: et omnino injustum est ut, si molestia corporis irruit, honore suo privetur aegrotus. Sed suggerendum [Col. 0605A] est ut, si quis in regimine aegrotat, dispensator illi talis requiratur, qui possit ejus curam omnem agere, et locum illius in regimine Ecclesiae, ipso non deposito, conservare, ut neque Deus omnipotens offendatur, neque civitas neglecta esse inveniatur.



CAP. CLXXXIX.---De Ariminensi episcopo dolore capitis laborante, et in ejus loco altero subrogato.

(Ex regist. S. Greg. papae, cap. 238.) Qualiter ordinati a nobis sacerdotis, corporis, quia notum est, impediente molestia, Ariminensis Ecclesia pastorali hactenus ac sacerdotali sit regimine destituta, dudum fraternitas vestra cognovit. Quem dum, habitatorum loci illius precibus permoti, saepius hortaremur ut, si de eadem capitis, qua detinebatur, molestia melioratum se esse sentiret, ad suam, auxiliante Deo, [Col. 0605B] reverteretur Ecclesiam; qui, datis induciis, in hoc quadriennio exspectatur. Qui, dum cleri vel civium nosque precibus arguentium instantius hortaremur ut, si valeret, cum eis auxiliante Domino remearet, datis scriptis supplicatione nos petit ut, quia ad ejusdem Ecclesiae regimen vel susceptorum officium, pro eadem qua detinetur molestia, assurgere nullatenus posset, Ecclesiae ipsi ordinare episcopum deberemus. Unde, quia cunctarum Ecclesiarum injuncta nos sollicitudinis cura constringit ne diutius gregi fidelium desit custodia pastoralis, illorum precibus hujusque ex sui impossibilitate renuntiatione compulsus, visum nobis est eidem Ariminensi Ecclesiae debere episcopum ordinari: et, datis ex more praeceptis, clerum plebemque ejusdem Ecclesiae [Col. 0605C] non destitimus admonere quatenus ad eligendum sibi antistitem concordi provisione concurrant. Hortamur ergo ut fraternitas vestra eum quem uno consensu omnes elegerint, sicut et ipsi a nobis poposcisse noscuntur, ad se faciat evocari. Quem cauta ex omnibus examinatione discutite: et si ea in eo, quae in contextu eptatici morte multata sunt, minime Domino fuerint opitulante reperta, atque fidelium personarum relatione ejus vobis quoque vita placuerit, ad nos eum cum decreti pagina vestri, addita quoque testificationis epistola, destinate, quatenus eidem a nobis Ecclesiae, disponente Domino, consecretur antistes.



CAP. CXC.---De episcopo qui per infirmitatem in hebetudinem mentis inciderit.

[Col. 0605D] (Ex concil. Arausic., cap. 2.) Ut si quis episcopus in infirmitatem aut in aliquam hebetudinem sensus inciderit, aut officium oris amiserit, ea quae episcopis operari conveniunt, presbyterum agere non permittat, sed episcopum qui vicinus est vocet, cui quod in Ecclesia agendum fuerit imponet.



CAP. CXCI.---De episcopo qui propter dolorem capitis saepe in amentiam devenerat.

(Ex regist. cap. 233, ad Etherium episcopum.) Quamvis triste nobis sit valde quod loquimur, atque fraterna nos compassione potius urgeat quam aliquid de auditis definire permittat: suscepti tamen sollicitudo regiminis cor nostrum instanti pulsat aculeo magnam nos Ecclesiis curam prospicere, et, [Col. 0606A] antequam earum possit utilitas deperire, quid fieri debeat Deo auctore disponere. Pervenit igitur ad nos, quibusdam referentibus, quemdam episcopum ita passionem capitis incurrisse, ut, quod mente alienata agere soleat, gemitus et fletus audire sit. Ne ergo, languente pastore, grex, quod absit! insidiatoris laniandus dentibus exponatur, vel Ecclesiae ipsius utilitates depereant, cauta nos necesse est provisione tractare. Et ideo, quia viventem episcopum ab officio suo necessitas infirmitatis, non crimen, abducit, alium loco ejus, nisi recusante eo, nulla sinit ratio ordinari. Sed si intervalla aegritudinis habere est solitus, ipse data petitione non se ulterius ad hoc ministerium, subvertente infirmitate, posse fateatur adsurgere, et alium loco suo expetat ordinandum. [Col. 0606B] Quo facto omnium solemniter electione alter, qui dignus fuerit, episcopus ordinetur, sic tamen ut, quousque eumdem episcopum in hoc saeculo vita tenuerit, sumptus ei debiti de eadem Ecclesia ministrentur. Enimvero si nullo tempore ad sanae mentis redit officium, persona fidelis ac vitae est probabilis eligenda, quae ad regimen Ecclesiae idonea possit existere atque de animarum utilitate cogitare, inquietos sub disciplinae vincula restringere, ecclesiasticarum rerum curam gerere, et maturum atque efficacem se in omnibus exhibere. Qui etiam, episcopo qui nunc aegrotat superstes, loco ejus debeat consecrari.



CAP. CXCII.---De restitutis episcopis per Romanum pontificem.

[Col. 0606C] (Ex decret. Sixti papae II fratrib. per Hispaniam constitutis commissis, cap. 7.) Fratres vero quos timore terreno injuste damnastis scitote a nobis juste esse restitutos. Quibus ex auctoritate sancti Petri, apostolica auctoritate, omnia quae eis ablata sunt integerrime reddi praecipimus, si non vultis et vos et principes vestri a collegio nostro et membris Ecclesiae separari. Justo enim judicio Dei datur plerumque peccatoribus potestas, qua sanctos ipsius persequantur, ut qui spiritu Dei juvantur et aguntur fiant per laborum exercitia clariores. Illi tamen qui hoc agunt, nullatenus evadent poenam, quia, ut ait Dominus: Vae illi per quem scandalum venit. Et, quanquam juxta Salvatoris sententiam necesse sit venire scandala, vae tamen per quem veniunt! De occultis etiam cordis [Col. 0606D] alieni temere judicare peccatum est, et eum cujus non videntur opera nisi bona iniquum est ex suspicione reprehendere: cum eorum quae homini sunt incognita solus Deus judex sit justus inspector et verus. Unde scriptum est: Incerta non judicemus quoadusque veniat Dominus, qui et illuminabit abscondita tenebrarum, et manifestabit consilia cordium. Et, quamvis vera sint, non tamen credenda sunt, nisi quae certis judiciis comprobantur, nisi quae manifesto judicio convincuntur, nisi quae judiciario ordine publicantur. Nullus ergo potest humano condemnari examine, quem Deus suo judicio reservavit. Haec omnia summopere sunt praecavenda, ne praesumptores esse videamur.



CAP. CXCIII.---Ut sacerdotes Domini, sicut vulgus facere solet, indicare praesumant, vel compellantur.
[Col. 0607A]

(Ex decr. Cornelii papae.) Sacramentum autem hactenus ab episcopis et reliquis ordinibus exigi, nisi pro fide recta, minime cognovimus, nec sponte eos jurasse reperimus. Summopere ergo sanctus Jacobus apostolus prohibens sacramentum loquitur, dicens: Ante omnia, fratres mei, nolite jurare, neque per coelum, neque per terram, neque per aliud quodcunque juramentum. Sit autem sermo vester, Est, est, Non, non: ut sub judicium non decidatis.



CAP. CXCIV.---De episcopo sinistro rumore asperso, per sacramentum autem et purgato et absoluto.

(Ex re. ad Justinum imperat., cap. 170). Habet hoc proprium antiqui hostis invidia, ut quos in pravorum actuum perpetrationem, Deo sibi resistente, [Col. 0607B] decipere non valet, opiniones eorum falsa ad praesens simulando dilaceret. Quoniam igitur quaedam contra sacerdotale propositum de Leone fratre et coepiscopo nostro sinister rumor asperserat, utrum vera essent, districta diutius fecimus inquisitione perquiri, et nullam in eo de his quae fuerant dicta culpam invenimus. Sed ne quid videretur omissum nostro potuisse cordi dubium remanere, ad beati Petri sacratissimum corpus districta eum ex abundanti fecimus sacramenta praebere. Quibus praestitis, magna sumus exsultatione gavisi, quod hujuscemodi innocentia ejus evidenter enituit. Pro qua re gloria vestra praedictum virum cum omni charitate suscipiat, reverentiam ei qualem sacerdoti decet exhibeat, [Col. 0607C] nec quaedam cordibus remaneat de his quae jam sunt purgata dubietas. Et ita suprascripto vos episcopo devotissime oportet in omnibus adhaerere, ut congrue decenterque Deum in ejus persona videamini, cujus minister est, honorare.



CAP. CXCV.---Correctio episcopi qui concubinam habuit.

(Ex reg. Gregorii papae ad Andream episcop. Tarentin. cap. 179.) Tribunal judicis aeterni securus aspiciet quisquis, reatus sui conscius, digna eum modo poenitentia placare contendit. Habuisse te siquidem concubinam manifesta veritate comperimus, de qua etiam contraria est quibusdam nata suspicio. Sed, quia in rebus ambiguis absolutum non debet esse judicium, hoc tuae conscientiae elegimus committendum. [Col. 0607D] Qua de re si, in sacro ordine constitutus, ejus te permixtione esse recolis maculatum, sacerdotii honore deposito, ad ministrandum nullo modo praesumas accedere, sciturus in animae tuae periculo ministrare, et Deo nostro te sine dubio reddere rationem, si, hujusmodi sceleris conscius, in eo quo es ordine, celans veritatem, permanere volueris. Unde iterum adhortamur ut, si te deceptum hostis antiqui calliditate cognoscis, competenti eum dum licet poenitentia superare festines: ne cum eo particeps, quod non optamus, in die judicii deputeris. Si vero hujus reatus tibi conscius non es, in eo te necesse est quo es ordine permanere. Praeterea, quoniam mulierem de matriculis contra ordinem sacerdotii [Col. 0608A] caedi crudeliter fustibus deputasti, quam licet post octo menses, exinde minime arbitremur fuisse defunctam, tamen quia ordinis tui habere noluisti respectum, propterea duobus te mensibus ab administratione missarum statuimus abstinere. In quibus, ab officio tuo suspensum, flere te convenit quod fecisti. Nam valde dignum est ut, postquam te ad vitae istius tranquillam rectitudinem laudabilium sacerdotum exempla non provocant, saltem correctionis medicina compellat.



CAP. CXCVI.---De episcopo per sacramenta purgato et absoluto.

(Ex reg. ad Brunihildam reginam Francorum, cap. 132.) Menam vero reverendissimum fratrem coepiscopumque nostrum, postquam, ea quae de eo dicta [Col. 0608B] fuerant requirentes, in nullo invenimus esse culpabilem: qui insuper ad sacratissimum corpus beati Petri apostoli sub jurejurando satisfaciens, ab his quae objecta ejus opinioni fuerant se demonstravit alienum: reverti illum purgatum absolutumque permisimus: quia, sicut dignum erat ut, si in aliquo reus existeret, culpam in eo canonice puniremus, ita dignum non fuit ut eum, adjuvante innocentia, diutius retinere, vel affligere in aliquo deberemus.



CAP. CXCVII.---Qualiter senex episcopus corripienpiendus sit, quomodo mali ejus consiliarii excommunicandi.

(Ex reg. cap. 37). Praedicator omnipotentis Domini Paulus apostolus dicit: Seniorem ne increpaveris. Sed haec ejus regula in eo reservanda est, cum culpa [Col. 0608C] senioris exemplo suo non trahit ad interitum corda juniorum. Ubi autem senior juvenibus exemplum ad interitum praebet, ibi districta increpatione feriendus est. Nam scriptum est: Laqueus juvenum omnes vos. Et rursum propheta dicit: Et peccator centum annorum maledictus est. Tanta autem nequitia ad aures meas de tua senectute pervenit, ut eam, nisi adhuc humanitus pensaremus, fixa jam maledictione feriremus. Dictum quippe mihi est quod Dominicorum die, priusquam missarum solemnia celebrares, ad exarandam messem latoris praesentium perrexisti, post exarationem ejus missarum solemnia celebrasti. Post missarum solemnia, etiam terminos possessionis illius eradicare minime timuisti. Quod factum quae poena debuit insequi, omnes qui audiunt [Col. 0608D] sciunt. Dubii autem de tanta hac perversitate fueramus, sed filius noster Cyriacus abbas a nobis requisitus, dum esset choralis, ita se cognovisse perhibuit. Et quia adhuc canis tuis parcimus, hortamur, aliquando resipisce, senex, atque a tanta levitate morum et operum perversitate compescere. Quanto morti vicinior efficeris, tanto fieri sollicitior atque timidior debes. Et quidem poena sententiae in te fuerat jaculanda, sed, quia simplicitatem tuam cum senectute novimus, interim tacemus. Eos vero quorum consiliis haec egisti, in duobus mensibus excommunicatos esse decernimus, ita ut si quid eis intra duorum mensium spatium humanitus evenerit, benedictione viatici non priventur. [Col. 0609A] Deinceps autem ab eorum consiliis cautus existe, te quoque sollicite custodi: ne si, eis in malo discipulus fueris quibus magister in bono esse debuisti, nec simplicitati tuae, nec ulterius senectuti parcamus.



CAP. CXCVIII.---De purgatione Leonis papae.

(Juramentum Leonis papae.) Auditum, fratres charissimi, et divulgatum est per multa loca, qualiter homines mali adversum me insurrexerunt, et dilatare voluerunt, et miserunt super me gravia crimina. Propter quam causam iste clementissimus ac serenissimus dominus rex Carolus una cum sacerdotibus et optimatibus suis istam pervenit ad urbem. Quamobrem ego Leo pontifex sanctae Romanae Ecclesiae, a nemine judicatus neque coactus, sed spontanea [Col. 0609B] mea voluntate, purifico me in conspectu vestro coram Deo et angelis ejus, qui conscientiam meam novit, et beato Petro principe apostolorum, in cujus conspectu consistimus, quia istas criminosas et sceleratas res quas illi mihi objiciunt nec perpetravi nec perpetrari jussi. Testis mihi est Deus, in cujus judicium venturi sumus, et in cujus conspectu consistimus: et hoc propter suspiciones malas tollendas mea spontanea voluntate facio, non quasi in canonibus inventum sit, aut quasi ego hanc consuetudinem aut decretum in sancta Ecclesia successoribus meis, nec non et fratribus, et coepiscopis nostris imponam: sed ut melius a vobis abscindatis rebelles cogitationes.



CAP. CXCIX.---Si quis ex ecclesiastico ordine damnatus fuerit a synodo, et ausus fuerit de sacro ministerio aliquid contingere
[Col. 0609C]

(Ex concil. Antiocheno, cap. 4.) Si quis episcopus damnatus a synodo, vel presbyter aut diaconus a suo episcopo, ausi fuerint aliquid de ministerio sacro contingere, sive episcopus juxta praecedentem consuetudinem, sive presbyter aut diaconus, nullo modo liceat ei nec in alia synodo restitutionis spem aut locum habere satisfactionis: sed et communicantes ei omnes abjici de Ecclesia, et maxime si, posteaquam didicerint adversum memoratos prolatam fuisse sententiam, eisdem communicare tentaverint.



CAP. CC.---Si aliquis ex ecclesiastico ordine excommunicatus fuerit, et communicare praesumpserit, se ipsum damnat.
[Col. 0609D]

(Ex concil. Afric., cap. 29.) Item placuit universo concilio ut qui excommunicatus fuerit pro suo neglectu, sive episcopus, sive quilibet clericus, et tempore excommunicationis suae ante audientiam communionem praesumpserit, ipse in se damnationis judicetur protulisse sententiam.



CAP. CCI.---De ordinatis, si aliquis illorum percussor exstiterit.

(Ex concil. Mogunt., cap. 6.) His, a quibus Domini sacramenta tractantur, judicium sanguinis agitare non licet. Et ideo magnopere talis excessus prohibendus est; nec, indiscretae praesumptionis motibus agitati, aut quod morte plectendum est, sententia [Col. 0610A] propria judicare praesumant, aut truncationes quibuslibet personis aut per se inferant, aut inferendas praecipiant. Quod si quisquam, horum immemor praeceptorum, aut in Ecclesiae suae familiis, aut in quibuslibet personis tale aliquid perpetraverit, et concessi ordinis honore privetur et loco, et sub perpetuae damnationis religetur ergastulo. Cui tamen communio exeunti de hac vita non neganda est, propter Domini misericordiam.



CAP. CCII.---De episcopis sua manu caedentibus.

(Ex decr. Bonifacii papae.) Non liceat episcopo manibus suis aliquem caedere. Hoc enim alienum a sacerdote esse debet.



CAP. CCIII.---De episcopo qui seipsum et sibi commissos corrigere neglexerit.

[Col. 0610B] (Greg. dic.) Qui nec regiminis in se rationem habuit, nec sua delicta detersit, nec crimen filiorum correxit, canis impudicus magis dicendus est quam episcopus.



CAP. CCIV.---De eadem re.

(Ex dictis Hieron.) Ut lixivia per cinerem humidum fluens lavat et non lavatur: ita bona doctrina per malum doctorem animas credentium lavat a sorde peccatorum.



CAP. CCV.---De malo pastore quem suae oves fugiunt.

(Ex dictis August.) Sicut fugiunt oves vocem pastoris quem non cognoscunt, et deserta petunt, ita mali pastoris ovilia.



CAP. CCVI.---De illo qui nobilitatem Dei a se ejicit.

(Gregor. dicit.) Adam primus homo pro peccato [Col. 0610C] de paradiso ejectus est: hoc est, qui nobilitatem Dei a se ejicit, nobilitate loci privetur.



CAP. CCVII.---Quod non sint omnes filii sanctorum qui tenent loca sanctorum.

(Hieron. dicit.) Non facile est stare in loco Petri et Pauli, et tenere cathedram regnantium cum Christo; quia hinc dicitur: Non sanctorum filii sunt qui tenent loca sanctorum, sed qui exercent opera eorum.



CAP. CCVIII.---Quod nullus ex genere nec ex loco gloriari debeat.

(Greg. dicit.) Nos qui praesumus non ex locorum nec generis dignitate, sed morum nobilitate innotescere debemus, nec urbium claritate, sed fidei puritate.



CAP. CCIX.---De sacerdotibus qui ovibus suis mala exempla praebent.

(Ex dictis August.) Nemo quippe amplius in Ecclesia [Col. 0610D] nocet, quam qui, perverse agens, nomen vel ordinem sanctitatis et sacerdotis habet. Delinquentem namque hunc redarguere nullus praesumit: et in exemplum culpa vehementer extenditur, cum pro reverentia ordinis peccator honoratur.



CAP. CCX.---Ut tantum curam rerum ecclesiasticarum episcopus habeat.

(Cap. apost. 30.) Omnium negotiorum ecclesiasticorum curam episcopus habeat, et ea velut Deo contemplante dispenset, nec ei liceat ex his aliquid omnino contingere, aut parentibus propriis quae Dei sunt condonare. Quod si pauperes sunt, tanquam pauperibus subministret: ne eorum occasione Ecclesiae negotia depraedentur.



CAP. CCXI.---De usu pallii, ne a metropolitanis praesumptive utatur.
[Col. 0611A]

(Ex decr. Honor. papae, cap. 3.) Quicunque sane metropolitanorum per plateas vel in litaniis uti pallio praesumpserit, et non tantum in praecipuis festivitatibus, et ab apostolica sede indictis temporibus, ad missarum solummodo solemnia, careat illo honore; et, prout beatus papa Gregorius ad Joannem Panormitanum episcopum, et Marinianum scribit Ravennatem episcopum, quia grave jugum atque vinculum cervicis, non pro ecclesiastica, sed pro quadam saeculari dignitate defendit, permissa, qua abutitur, dignitate careat: quoniam jure privilegium meretur amittere qui audacter usurpat illicita.



CAP. CCXII.---Quod episcopus res suae ecclesiae, nisi cum suo prius commutet, testamento legare non possit.
[Col. 0611B]

(Ex concil. Agathensi, cap. 6.) Si quis episcopus condito testamento aliquid de ecclesiastici juris proprietate legaverit, aliter non valebit, nisi tantum de juris proprii facultatibus suppleverit.



CAP. CCXIII.---De episcopo qui res suae Ecclesiae parentibus suis indiscrete tribuit.

(Ex concil. Spalensi, cap. 10.) Ut episcopi in rebus Ecclesiae circa propinquos suos exponendis reprehensionem caveant, et ut discretionis modum teneant.



CAP. CCXIV.---De eadem re.

(Ex eodem, cap. 5.) Quoniam multi episcoporum amore propinquorum suorum de rebus sibi commendatis, suo aut quolibet amicorum nomine, praedia [Col. 0611C] et mancipia emunt, et ut in propinquorum suorum jus cedant statuunt, et ob hoc jura ecclesiastica convelluntur, et ministerium sacerdotale fuscatur, imo a subditis detrahitur et contemnitur: placuit omnibus ut deinceps avaritiae hoc genus caveatur. Fixumque ab hinc et perpetuo mansurum esse decrevimus, ut episcopus res sui juris, quas aut ante episcopatum, aut certe in episcopatu haereditaria successione acquisivit, secundum auctoritatem canonicam, quidquid vult faciat, et cui vult conferat. Postquam autem episcopus factus est, quascunque res de facultatibus Ecclesiae, aut suo aut alterius nomine, qualibet conditione comparaverit, decrevimus ut non propinquorum suorum, sed in Ecclesiae cui praeest jura deveniant.



CAP. CCXV.---Ne episcopus de rebus viduatae Ecclesiae quidquam alienare praesumat.
[Col. 0611D]

(Ex decr. Martin. papae, cap. 20.) Si quis episcopus nulla ecclesiasticae rationis necessitate compulsus, in suo clero aut ubi forte non est presbyter, de rebus ecclesiasticis aliquid praesumpserit vendere: res ipsas Ecclesiae restaurare cogatur, et in judicio episcoporum dejiciatur auditus, et tanquam furti aut latrocinii reus suo privetur honore.



CAP. CCXVI.---De illis qui ad sacerdotum exsequias venire contemnunt.

(Ex concil. Toletano VIII, cap. 31.) Ea quae competunt honestati, contingit saepe quorumdam desidia non impleri. Proinde, quia notum est quae dignitas [Col. 0612A] in exsequiis morientis episcopi ex canonibus conservetur, traditione moris antiqui hoc tantum adjicimus ut, si quis sacerdotum, secundum statuta Valentini concilii, ad humanda defuncti episcopi membra venire commonitus, pigra voluntate distulerit, appellantibus clericis obeuntis episcopi apud synodum, sive apud metropolitanum episcopum, tempore anni unius nec faciendi missam nec communicandi habeat omnino licentiam. Presbyteri autem sive caeteri clerici, quibus major honoris locus apud eamdem Ecclesiam fuerit cujus sacerdos obierit, si omni sollicitudine pro exsequiis jam mortui, aut continuo antistitis morituri, ad commonendum vicinum episcopum tardi inveniantur, aut per quamcunque molestiam animi id negligere comprobentur, [Col. 0612B] totius anni spatio ad poenitentiam in monasteriis deputentur.



CAP. CCXVII.---Ut quidquid episcopo relinquitur, id emissum in facultates Ecclesiae computetur.

(Ex concil. Agathensi.) Pontifices vero quibus in summo sacerdotio constitutis ab extraneis duntaxat donatur aliquid, vel cum Ecclesia aut sequestratim dimittitur aut donatur: quia haec ille qui donat pro redemptione animae suae, non pro commodo sacerdotis probatur offerre, non quasi suum, sed quasi id emissum in facultates Ecclesiae computetur: quia justum est ut, sicut sacerdos habet quod Ecclesiae dimissum est, ita et Ecclesia habeat quod relinquitur a sacerdote.



CAP. CCVIII.---Ut nullus episcopus, nisi cum concilio caeterorum episcoporum et principis, in hostem ire debeat.
[Col. 0612C]

(Cap. Caroli imperatoris de episcopis Aquisgrani collaudatum.) Carolus gratia Dei rex, regnique Francorum rector, et devotus sanctae Ecclesiae defensor, atque adjutor in omnibus apostolicae sedis: Hortatu omnium fidelium nostrorum, et maxime episcoporum, ac reliquorum sacerdotum consultu, servis Dei per omnia omnibus armaturam portare vel pugnare, aut in exercitum et in hostem pergere omnino prohibemus, nisi illis tantummodo qui propter divinum ministerium, missarum scilicet solennia adimplenda et sanctorum patronicia portanda ad hoc electis, id est unum vel duos episcopos cum capellanis presbyteris. Et unusquisque princeps [Col. 0612D] unum presbyterum secum habeat, qui peccata confitentibus judicare, et indicare poenitentiam possit.



CAP. CCXIX.---De eadem re.

(Cap. ejusdem.) Secunda vice propter ampliorem observantiam, apostolica auctoritate et multorum episcoporum admonitione instructi, sanctorum quoque canonum regulis edocti, consultu videlicet omnium nobilium nostrorum nosmetipsos corrigentes, posterisque nostris exemplum dantes, volumus ut nullus sacerdos in hostem pergat, nisi duo vel tres tantum episcopi, electione caeterorum propter benedictionem, praedicationem, populique reconciliationem, et cum illis electi sacerdotes, qui bene sciant [Col. 0613A] populis poenitentiam dare, missas celebrare, de infirmis curam habere, sacratique olei cum sacris precibus unctionem impendere, et hoc maxime praevidere ne sine viatico quis de saeculo recedat.



CAP. CCXX. De eo si quis ab apostolico falsam detulerit epistolam.

(Ex concil. Triburiensi, cap. 30, cui interfuit rex Arnolphus.) In memoriam beati Petri apostoli honoremus sanctam Romanam et apostolicam sedem, ut quae nobis sacerdotalis mater est dignitatis, esse debet magistra ecclesiasticae rationis. Quare servanda est cum mansuetudine humilitas, ut, licet vix ferendum ab illa sancta sede imponatur jugum, conferamus, et pia devotione toleremus. Si vero, quod non decet, quilibet, sive sit presbyter sive diaconus, [Col. 0613B] aliquam perturbationem machinando, et nostro ministerio insidiando redarguatur falsam ab apostolico detulisse epistolam, vel aliud quid quod inde non convenerit falsa fide, et non integra circa apostolicum humilitate; penes episcopum sit potestas utrum eum in carcerem aut in aliam detrudat custodiam, usquequo, per epistolam aut per idoneos suae partis legatos, apostolicam interpellet sublimitatem, ut potissimum sua sancta legatione dignetur decernere quid de talibus justo ordine lex Romana statuat definire, ut et is corrigatur, et caeteris modus imponatur



CAP. CCXXI.---De accusatis episcopis.

(Ex decret. Felicis papae, cap. 4.) Si primates accusatores episcoporum cum eis pacificare familiariter minime [Col. 0613C] potuerint, tunc tempore legitimo eos ad synodum canonice convocatam, non infra angusta tempora canonice convocent, et prius eis per scripta significent quod eis opponitur, ut ad responsionem praeparati adveniant. Nam si, aut vi aut timore, ejecti aut suis rebus exspoliati fuerint, nec canonice vocari ad synodum possunt, nec respondere aemulis debent antequam canonice restituantur, et sua omnia eis legaliter reddantur.



CAP. CCXXII.---Quod non ita in ecclesiasticis agendum sit negotiis sicut in saecularibus.

(Ex decr. ejusdem, cap. 16.) Non enim in ecclesiasticis agendum est negotiis sicut in saecularibus. Priusquam legibus vocatus venerit, ut, cum in foro [Col. 0613D] decertare coeperit aliquis, non licet ante peractam causam recedere. In ecclesiasticis vero causa dicta recedere licet, si necesse fuerit, aut si se praegravari viderit.



CAP. CCXXIII.---Quod nulli, papa vivente, alium eligere liceat.

(Ex decr. Symmachi papae, cap. 3.) Si quis presbyter aut diaconus aut clericus, papa incolumi, et eo inconsulto, subscriptionem pro Romano pontificatu commendare, aut pitacio promittere, aut sacramentum praebere tentaverit aut aliquod suffragium polliceri, vel de hac causa privatis conventiculis factis deliberare atque decernere, loci sui dignitate et communione privetur.



CAP. CCXIV.---De sessione episcopi.
[Col. 0614A]

(Ex concil. Carthag.) In Ecclesia in concessu presbytorum, episcopus sublimior sedeat.



CAP. CCXXV.---Item de ordinatione episcopi.

(Ex dictis Theodori archiepiscopi.) In ordinatione episcopi, ipse qui ordinat, missam celebrare debet, et qui ordinatur similiter.



CAP. CCXXVI.---Quae sacerdotes Dei declinare debeant.

(Ex concil. Turonensi, cap. 1.) Quaecunque ad aurium et ad oculorum pertinent illecebras, unde vigor animi emolliri posse credatur, ut de aliquibus generibus musicorum, aliisque nonnullis rebus, omnes Dei sacerdotes se abstinere debent: quia per aurium oculorumque illecebras vitiorum turba [Col. 0614B] ad animum ingredi solet, histrionum quoque turpium et obscoenorum insolentias jocorum ipsi animo effugere, caeterisque sacerdotibus effugienda praedicare debent.



CAP. CCXXVII. De haereditate episcopi, caeterorumque ecclesiasticorum.

(Ex concil. apud Altheim habito, cap. 37, cui interfuit rex Conradus.) Sed et hoc ibidem inventum est de episcopis, presbyteris et clericis, si haereditatem a Domino rege, vel ab alio principe, vel amico suo, seu per haereditariam sortem sibi devenerit, vel acquisierunt, donare eis liceat hanc cui voluerint, dum vivunt, pro remedio animae, ad Ecclesiam quamcunque elegerint, vel consanguineis suis vel [Col. 0614C] amicis. Sin autem antea obierint quam firmiter perfecerint, altari cui serviunt omnia perpetuo sanctificentur, et in jus tradantur. Similiter de presbyteris statutum est. Hildibertus Moguntinensis archiepiscopus subscripsit. Robertus Treverensis archiepiscopus subscripsit. Unni Hameburgensis archiepiscopus subscripsit. Adaluvardus Fardinensis episcopus subscripsit. Richwynus Argentinensis episcopus subscripsit. Notingus Constantiensis episcopus subscripsit. Unewanus Padarbrunnensis episcopus subscripsit. Udalricus Augustensis episcopus subscripsit. Bernhardus Halwartanensis episcopus subscripsit. Rumaldus Minugardenowardensis episcopus subscripsit. Eberis Mindunensis episcopus subscripsit. Necnon et abbates cum caeteris sacri [Col. 0614D] ordinis viris subscripserunt.



CAP. CCXXVIII.---Ne episcopi propter suam quietem plebem sibi commissam negligere praesumant.

(Ex concil. apud Sanctum Medardum, praesente Carolo rege, cap. 5.) Providendum est ne episcopi propter suam quietem ad remotiora loca secedentes, et suum ministerium negligentes, proprias deserant civitates: sed aut parochias suas cum officii efficacia circumeant, aut cum religione in suis civitatibus canonice cum filiis suis degant. Presbyteros etiam sibi commissos, doctrina, castitate, et sobrietate, atque hospitalitate secundum suum ministerium ornari compellant.



CAP. CCXXIX.---De episcopis qui non visitatis parochiis pretium servitutis requirunt.
[Col. 0615A]

(Ex concil. Triburiis habito tempore Arnolphi regis, cap. 26.) Delata est coram sancta synodo querimonia plebium, eo quod sint quidam episcopi nolentes ad praedicandum, vel ad confirmandum, suas per annum parochias circumire: qui tamen exigant ut mansiones quibus in profectione uti debuerant, alio pretio redimant qui parare debent. Quae duplex infamia et negligentia et avaritia sanctae synodo horrori fuit magno, et statuerunt ne quis ultra exerceat id cupiditatis ingenium, et ut sollicitiores sint episcopi de suis gregibus visitandis.



CAP. CCXXX.---De purgatione episcoporum.

(Ex concil. apud Alth. habito praesente Conrado [Col. 0615B] rege, cap. 16.) Statuimus propter Dei dilectionem, et proximi, et fidelium honorem catholicorum, et praecipue ob multitudinem, scandala eruenda et funditus exstirpanda, et perturbationes quae noviter exorta sunt et oriuntur, necnon ut omnes sciant nos episcopos, tales Dei misericordia nequaquam esse quales dicimur, exemplum sancti Leonis papae, qui, supra quatuor Evangelia jurans, coram populo se purgavit, sequi et imitari, salva tamen auctoritate canonica.



CAP. CCXXXI.---De eo qui ex monacho factus fuerit episcopus.

(Ex eodem concil. praesente rege Conrado, cap. 36.) Statutum et rationabiliter secundum sanctos Patres a synodo est firmatum ut monachus quem canonica [Col. 0615C] electio a jugo regulae monasticae professionis absolvit, et sacra ordinatio de monacho episcopum facit, velut legitimus haeres paternam sibi haereditatem postea jure vindicandi potestatem habeat. Sed quidquid acquisierat, vel habere visus fuerat, monasterio relinquat, et abbatis sui, qui fuerat secundum regulam sancti Benedicti, arbitrio. Postquam enim episcopus ordinatur, ad altare ad quod sanctificatur et titulatur, secundum sacros canones, quod acquirere poterit restituat.



CAP. CCXXXII.---De illo qui de aliqua haeresi infamatur, quod in sacro conventu formulam istius professionis recitare debeat.

(Ex epist. Cyril. ad Joannem Antioch.) Ego N. hac scriptura quam manu mea perscripsi, profiteor sequens [Col. 0615D] sanctum judicium Patrum Nicaenae synodi trecentorum decem et octo, vel Chalcedonensis synodi universale concilium, cujus definitionem sedes apostolica confirmavit: quod etiam beatissimi papae Leonis epistola ad sanctae memoriae Flavianum Constantinopolitanae urbis episcopum nostrum data praedicatione lucidissimae veritatis exposuit. Confiteor unum eumdemque Dominum nostrum Jesum Christum unigenitum Dei patris perfectum: eumdem in deitate perfectum, eumdem in humanitate Deum vere, et hominem vere. Ipsum eumdemque ex anima rationali et carne consubstantialem Patri secundum deitatem, consubstantialem nobis eumdem secundum humanitatem, in omnibus similem [Col. 0616A] nobis absque peccato: ante saecula quidem de Patre genitum secundum deitatem: in novissimis vero diebus eumdem propter nos et propter nostram salutem de virgine Maria, quae eumdem Deum peperit secundum humanitatem, unum eumdemque Chritum Filium Dei Dominum unigenitum in duabus naturis, inconfuse, inconvertibiliter, individue, et inseparabiliter cognitum, nequaquam naturarum differentia sublata propter unitionem, sed potius salva manente proprietate utriusque naturae, in unam non in duas concurrisse personas. Sed unum eumdemque Filium unigenitum Deum, verum Dominum Jesum Christum, sicut olim prophetae de eo, vel ipse nos Christus per semetipsum Dominus erudivit. Qui autem ita non sentiunt, cum Nestorio et Eutyche, [Col. 0616B] vel eorum sectatoribus aeterno anathemate dignos esse pronuntio.



CAP. CCXXXIII.---De damnatis episcopis, et post reconciliatis.

Joannes Chrysostomus a duabus synodis orthodoxorum episcoporum fuit dijudicatus, sed iterum fuit restitutus. Marcellus episcopus Ancyrae Galatiae depositus fuit, sed postmodum proprium recepit episcopatum. Asclepius dijudicatus a synodo, Ecclesiam suam postea recepit. Lucianus episcopus Adrianopolites, damnatus a papa Julio, recepit Ecclesiam sui episcopatus. Cyrillus Hierosolymitanus episcopus depositus fuit, postea reconciliatus est Ecclesiae suae. Simili modo et Polychronium ejusdem Ecclesiae Hierosolymitanae pontificem Xistus papa [Col. 0616C] damnavit, et iterum ipse eum reconciliavit. Innocentius papa Photinum damnavit episcopum, sed ipse postea eum in proprium restituit locum Ecclesiae suae. Misenum episcopum a Felice papa damnatum, Gelasius papa successor illius et communicavit, et Ecclesiae suae restituit. Leontius dum esset presbyter depositus fuit, sed postea in Antiochia patriarcha exstitit. Gregorius vero quartus papa Theodosium, quem Eugenius ejus antecessor presbyterii honore privaverat, sanctae Ecclesiae Signinae consecravit episcopum. Ybas namque episcopus dijudicatus fuit, sed sancta synodus canonice suam illi restituit Ecclesiam. Rothadum vero episcopum sanctae Suessoniensis Ecclesiae, a synodo cui Carolus interfuit rex condemnatum, et Soffrenum Placentinum episcopum [Col. 0616D] merito reprobatum, Nicolaus papa ambos reconciliavit.



De episcoporum transmutatione.

Quia vero episcoporum plurimi ex aliis civitatibus ad alias propter necessitatem seu utilitatem temporum sunt migrati et transmutati, quorum nomina haec sunt: Peregines in Petris est ordinatus episcopus, sed quoniam cives ejus civitatis eum suscipere noluerunt, Romanae civitatis episcopus jussit eum inthronizari in Corintho metropoli, defuncto ejus episcopo eique donec vixit Ecclesiae praefuit. Dosideum Seleuciae episcopum, Alexander Antiochenus episcopus in Tharsum Ciliciae transmutavit. Reverentius ab Argis Phoeniciae in Tyrum transmigratus [Col. 0617A] est. Joannes de Gordolinia mutatus est in Proconixum, et ei praesedit Ecclesiae. Palladius ab Helinopoli mutatus est in Asponam. Alexander, ab alia Helinopoli, in Andrinopolim mutatus est. Gregorius Nazianzenus prius civitatis Cappadociae fuit episcopus quae Sasima dicitur, deinde a beato Basilio et aliorum episcoporum consensu in Anzianco constitutus est. Meletius prius Sebastiae Ecclesiae praefuit, et postea Antiochiae praesul est constitutus. Theusebius ab [Col. 0618A] Apamia Asiae transfertur in Eudoxiopolim, quae dudum Salambria vocabatur. Polycarpus, de urbe ante Pristena Mysiae, in Nicopolim Thraciae mutatus est. Hierophilus, de Trapezopoli Frisiae, transmigratus est in Platinopolim Thraciae. Optimus, ab Agardamia Frigiae, in Antiochiam Pisidiae transmigratus est. Silvanus, a Philippopoli Thraciae, mutatus est in Troadam.


[Col. 0617] FINIS LIBRI PRIMI.



[LIBER SECUNDUS.]



INDEX CAPITULORUM LIBRI SECUNDI.

    [Col. 0617B] CAP. I. De ordinationibus presbyterorum et reliquorum ordinum.
    II. Quae presbyteri necessaria discere et scire debeant.
    III. De eadem re.
    IV. Quod ordinationes fieri non debeant nisi in loco certo et religioso.
    V. Quod Abraham primus sit appellatus presbyter, et quare presbyteri nominentur.
    VI. Quod nullus ex ecclesiastico ordine absolute debeat ordinari.
    VII. Quod sub aspectu audientium ordinationes celebrari non debeant.
    VIII. Quod turbis electionem promovendorum facere non liceat.
    [Col. 0617C] IX. Quod episcopum vel presbyterum ante triginta annos ordinare non liceat.
    X. De presbyteris qui ante triginta annos ordinantur.
    XI. Quod ante XXV annos diaconi non sint ordinandi.
    XII. Quod in veteri lege praecipiatur ut ante XXV annos levitae in tabernaculo non servirent.
    XIII. De presbyteris qui sine examine sunt provecti.
    XIV. De eo qui sibi volens aliquod membrum truncaverit.
    XV. De clericis qui a medicorum incisione claudi efficiuntur.
    XVI. De illis qui invident fratrum provectionibus.
    [Col. 0617D] XVII. Ut seditionarii non ordinentur.
    XVIII. Quod illitteratus, et aliquo membro imminutus, provehi non debeat.
    XIX. De filiis concubinarum.
    XX. Ut daemonibus similibusque passionibus irretiti sacra tractare non debeant.
    XXI. Ut de servili conditione, nisi prius a dominis propriis libertatem habeant, nulli ordinentur.
    XXII. De eadem re.
    XXIII. De bonis illorum qui a dominis propriis libertate donantur.
    XXIV. Ut servus, nesciente domino suo, ordinari non debeat.
    XXV. De his qui libertatem a dominis suis ita percipiunt, ut nullum sibi obsequium retentent.
    [Col. 0618B] XXVI. De servis ordinandis secundum ecclesiastica mandata, quoniam ingenui fieri debeant.
    XXVII. De eadem re.
    XXVIII. De eadem re.
    XXIX. De eadem re.
    XXX. Exemplar libertatis de proprio servo.
    XXXI. De servorum ordinatione.
    XXXII. De ecclesiarum servis.
    XXXIII. Ut poenitentes et digami non promoveantur.
    XXXIV. Energumeni non solum non assumendi sunt ad clerum, sed inventi ab officio removendi.
    XXXV. Ut nullus ex poenitentibus ordinetur.
    XXXVI. De actoribus et procuratoribus, si ordinari debeant.
    [Col. 0618C] XXXVII. Ut de poenitentibus nullus admittatur ad clerum.
    XXXVIII. Laicus, si secundo uxorem duxerit, clericus non fiat.
    XXXIX. Ut nullus episcopus alterius parochianum retinere praesumat.
    XL. Ut ab alieno episcopo ordinatus in clero non maneat.
    XLI. De quodam episcopo qui alterius episcopi clericum, eo nolente, ordinaverat.
    XLII. Ut nemo clericum alienum suscipiat, sine voluntate episcopi sui.
    XLIII. Ut nullus episcopus alienum clericum sine litteris sui episcopi suscipiat.
    XLIV. De presbyteris et diaconibus qui sine litteris [Col. 0618D] episcopi sui ambulant.
    XLV. De eadem re.
    XLVI. Ut quisque ordinatur litteras ab ordinatore suo accipiat.
    XLVII. Ut ordinatus quisque in illis locis permaneat ad quae ordinatus est.
    XLVIII. De presbytero qui confessus fuerit quod ante ordinationem peccaverit.
    XLIX. De eadem re.
    L. Ut nullus presbyter absque sacerdotalibus vestimentis missam celebret.
    LI. Ut clericus inter tentationes ab officio non declinet.
    LII. Ut omnis presbyter in sua ecclesia singulis Dominicis diebus aquam benedicat.
    [Col. 0619A] LIII. Item de aqua benedicenda.
    LIV. Ut missae peculiares in diebus solemnibus non fiant.
    LV. De ministerio presbyterorum, vel quid eis commissum sit.
    LVI. Ut singuli presbyteri singulos habeant clericos.
    LVII. Quod presbyterorum fides primum discutienda sit.
    LVIII. De eadem re.
    LIX. Quod in primis praedicandum sit qualiter credere debeant.
    LX. De eadem re.
    LXI. De eadem re.
    LXII. Ut omnis presbyter parochianis suis Symbolum [Col. 0619B] et Orationem Dominicam insinuet.
    LXIII. De eadem re.
    LXIV. De dilectione Dei et proximi.
    LXV. De criminibus quibus homines cum diabolo deputantur.
    LXVI. Ut de auditorio nullus egrediatur sacerdote verbum faciente.
    LXVII. De eadem re.
    LXVIII. De eadem re.
    LXIX. De precibus post allocutionem.
    LXX. Ut omnis presbyter in diebus festis populum admoneat quas preces ad Deum fundere debeat.
    LXXI. Ut presbyteri plebes admoneant ut bubulcos et porcarios in principalibus festis ad missam venire permittant.
    [Col. 0619C] LXXII. De admonitione presbyterorum.
    LXXIII. Quomodo unusquisque orare debeat.
    LXXIV. De filiis, quomodo parentibus obedire debeant.
    LXXV. De illis qui principales festivitates in villis celebrant.
    LXXVI. De eadem re.
    LXXVII. Ut presbyteri plebibus annuntient qui dies sint feriandi per annum.
    LXXVIII. Ut presbyteri cum festivitates annuntient, vigiliarum non obliviscantur.
    LXXIX. Ut ad salutationes sacerdotales, ad missam, omnes devote respondeant.
    LXXX. Ut nullus ordinatus per sancta discurrat, [Col. 0619D] ecclesiae suae cura derelicta.
    LXXXI. De Dominica die qualiter sit veneranda.
    LXXXII. Item de die Dominica.
    LXXXIII. De eadem re.
    LXXXIV. De eadem re.
    LXXXV. De eadem re.
    LXXXVI. De eadem re.
    LXXXVII. De eadem re.
    LXXXVIII. Ut nullus in Dominicis diebus genua flectat.
    LXXXIX. Ut presbyteri privatim fidelibus desiderantibus benedicant, et ut omnis presbyter per familias, per agros, per privatas domos habeat facultatem benedictiones aperire.
    [Col. 0620A] XC. Ut presbyteri benedictionem episcopalem super plebem facere non debeant.
    XCI. Ut nullus presbyter alterius plebesanum eo nolente recipiat.
    XCII. De alterius presbyteri plebesano.
    XCIII. De ordinatis et reliquis fidelibus, quod sine licentia sui episcopi nil agere debeant.
    XCIV. De eadem re.
    XCV. De eadem re.
    XCVI. Quod non liceat clericum in duarum civitatum simul conscribi ecclesiis.
    XCVII. De ordinatis, ne de civitate in civitatem contra jus canonum transferantur.
    XCVIII. De eadem re.
    XCIX. Ne presbyteri causa legationis per diversa [Col. 0620B] mittantur loca, cura animarum relicta.
    C. Quod presbyteri assidue legere debeant.
    CI. Ut presbyteri sine horariis non vadant.
    CII. Ut clericus artificio honesto victum quaerat.
    CIII. De eadem re.
    CIV. De presbyteris, matutinali officio expleto quid agere debeant.
    CV. De eadem re.
    CVI. Quod magnum periculum sit aliquem fieri judicem vitae alienae, qui nescit suam temperare.
    CVII. Ut presbyteri juxta ecclesiam illorum hospitentur.
    CVIII. De presbytero, si uxorem acceperit, deponatur.
    CIX. De eadem re.
    [Col. 0620C] CX. De eadem re.
    CXI. De eadem re.
    CXII. De eadem re.
    CXIII. Ut ancillae a cellario presbyterorum removeantur.
    CXIV. Quod diaconi, sicut episcopus et presbyter, cessare debeant ab opere conjugali.
    CXV. De eadem re.
    CXVI. De eadem re.
    CXVII. De incontinentibus.
    CXVIII. De ordinatis, si capti fuerint in fornicatione, perjurio aut furto.
    CXIX. De ordinatis, si usuras exercuerint.
    CXX. De eadem re.
    CXXI. De eadem re.
    [Col. 0620D] CXXII. De eadem re.
    CXXIII. De eadem re.
    CXXIV. De eadem re.
    CXXV. Item de usurariis.
    CXXVI. Quid sit usura.
    CXXVII. De eadem re.
    CXXVIII. De eadem re.
    CXXIX. Ut nullus ex ecclesiastico ordine edendi vel bibendi causa tabernas ingrediatur.
    CXXX. Ut nullus ex sacro ordine cibi vel potus causa tabernas ingrediatur.
    CXXXI. De eadem re.
    CXXXII. Ut illi quibus uxores ducendi licitum non est, aliorum nuptias devitent.
    [Col. 0621A] CXXXIII. Quod non oportet in bigami nuptiis prandere presbyterum.
    CXXXIV. De eadem re.
    CXXXV. De eadem re.
    CXXXVI. Ut nullus clericus in alia civitate suscipiatur sine commendatitiis epistolis.
    CXXXVII. De eadem re.
    CXXXVIII. De clericis fugitivis, ne ab aliis recipiantur.
    CXXXIX. Ut peregrini clerici sine litteris sui episcopi non recipiantur.
    CXL. Ut clerici in aliena civitate non maneant, nisi episcopus loci mores eorum praevideat.
    CXLI. De clericis et monachis qui sine litteris episcopi sui vagantur.
    [Col. 0621B] CXLII. De eadem re.
    CXLIII. Ut pauperibus et indigentibus auxilio, cum proficiscuntur, pacificis litteris sit subveniendum.
    CXLIV. Ut illi clerici qui in alias provincias suos sequuntur seniores, sine formata ministrare non permittantur.
    CXLV. Quod clerico non liceat alienas possessiones conducere aut saecularibus se negotiis immiscere.
    CXLVI. Ut nullus laicus presbyterum suum villicationi implicare praesumat.
    CXLVII. De illis presbyteris qui contra statuta canonum villici fiunt, et aliis sibi non concessis implicantur negotiis, vitiisque non admittendis.
    CXLVIII. Nulli clericorum, ne subdiacono quidem, [Col. 0621C] connubium carnale conceditur.
    CXLIX. De principibus qui solent suos sacerdotes judicandis ministeriis deputare.
    CL. De illis qui Deo servire disponunt, ut ad ministrationem domorum non accedant.
    CLI. Item si liceat aliquem ex clero conductorem privatorum fieri.
    CLII. Ut si quilibet ordinatus infra muros civitatis manens, et ad sacrificium quotidianum non venerit, clericus non habeatur.
    CLIII. De eadem re.
    CLIV. Quod omnes sacerdotes Domini oporteat doceri, ut caeteros instruant et sibi proficiant.
    CLV. Ut singuli presbyteri singulis annis suo episcopo de ministerio suo rationem reddant.
    [Col. 0621D] CLVI. Ut omnis presbyter sibi subditos fidem discere constringat.
    CLVII. Qualem professionem presbyteros aut diaconos suo episcopo oporteat facere, quando per parochias constituuntur.
    CLVIII. Nulli monacho non sacerdoti, vel laico quantumlibet erudito praedicare permittitur.
    CLIX. Ut parochiarii clerici ab episcopis suis canones discant.
    CLX. Quod nulli sacerdotum canones liceat ignorare.
    CLXI. De presbyteris parochialibus, cum convenenerint, ut se inebriare non audeant.
    CLXII. De eadem re.
    [Col. 0622A] CLXIII. De eadem re.
    CLXIV. De eadem re.
    CLXV. Ne clerici, necnon viri religiosi, ante horam tertiam convivia ineant.
    CLXVI. De presbyteris, ut hospitates sint.
    CLXVII. De eadem re.
    CLXVIII. Ut presbyteri plebes suas ut hospitales sint admoneant.
    CLXIX. Ut cibis sacerdotum semper lectio divina misceatur.
    CLXX. De clericis intemperate viventibus.
    CLXXI. De clericis scurrilibus.
    CLXXII. De eadem re.
    CLXXIII. Ut clericus fideijussor non sit.
    CLXXIV. Ut clericus barbam non nutriat.
    CLXXV. De clericis per creaturam jurantibus.
    [Col. 0622B] CLXXVI. De clericis qui adulationibus et proditionibus vacare deprehenduntur.
    CLXXVII. De ordinatis qui solent contra ecclesiastica mandata auribus principis molestiam inferre.
    CLXXVIII. De illis qui episcopis suis ne eos ad ampliorem honorem in Ecclesia sua promoveant, contradicunt
    CLXXIX. De presbytero certo crimine deposito, si de ministerio sibi interdicto aliquid agere praesumpserit.
    CLXXX. De presbytero vel diacono damnato, qui imperatoris auribus molestus exstiterit.
    CLXXXI. De presbytero qui pravis exemplis mala [Col. 0622C] de se suspicari permiserit.
    CLXXXII. De eadem re.
    CLXXXIII. Si clericus adversus clericum habet negotium, ut ad saecularia non recurrat judicia.
    CLXXXIV. De presbyteris qui a plebibus infamabuntur, quomodo purgari debeant.
    CLXXXV. Si aliquis ex ordinatis ab episcopo suo damnatus fuerit, ut non debeat ab aliquo defensari.
    CLXXXVI. De presbytero a populo accusato.
    CLXXXVII. De clericis convictis et confessis, si intra annum causam suam purgare contempserint, nulla vox eorum post audiatur
    CLXXXVIII. Ut nullus ex ordinatis laico jurare praesumat.
    [Col. 0622D] CLXXXIX. Si presbyter aut diaconus in fornicatione, aut perjurio, aut furto captus fuerit, ab officio suspendatur.
    CXC. De ordinatis, si aliquis illorum percussor exstiterit.
    CXCI. De presbyteris qui propter suam negligentiam degradantur.
    CXCII. De ordinatis, si injuste degradati fuerint.
    CXCIII. De ordinatis qui episcopum proprium contemnunt.
    CXCIV. Si presbyter contra suum episcopum inflatus schisma fecerit, ut anathematizetur.
    CXCV. De illis qui aliquem ex ordinatis falso crimine appetierint.
    [Col. 0623A] CXCVI. Ut criminator crimen criminati litteris comprehensum, ante accusationem episcopo suo repraesentet.
    CXCVII. Ut nullus ex ordinatis se proclamet in synodo nisi scriptis.
    CXCVIII. De clericorum accusatoribus, si unum ex objectis probare non potuerint, ad caetera non admittantur.
    CXCIX. De episcopo aut presbytero, si causa criminalis eis reputata fuerit, uomodo se expurgare debeant.
    CC. Ut clerici ab alienis judicibus non constringantur.
    CCI. Criminantem injuste et non probantem verberibus publice castigandum, et in exsilium deportandum.
    [Col. 0623B] CCII. Ut si quis clericum accusaverit, et testimoniare non potuerit, accusator poenam accusati accipiat.
    CCIII. Ut sicut laici clericos in saecularibus in sua accusatione non recipiunt, ita nec ipsi in sacerdotum recipiantur.
    CCIV. Ut testimonium laici contra clericum nemo suscipiat.
    CCV. De ordinatis si accusati fuerint, quod testibus se excusare debuerint.
    CCVI. De substantia defuncti presbyteri, cujus esse debeat.
    CCVII. De presbyteris qui sine testamento discesserint.
    CCVIII. De clericis qui laicalibus vestimentis [Col. 0623C] utuntur.
    CCIX. De eadem re.
    CCX. De clericis qui otiose in nundinis deambulant.
    CCXI. Ut nullus ex clero arma militaria portet.
    CCXII. Ut omnes clerici magis confidant in defensione Dei quam in armis.
    CCXIII. De illis qui ex ecclesiastico ordine, aut venantur, aut cum accipitribus jocantur.
    CCXIV. De servis Dei, ut omnes silvaticae vagationes cum canibus et accipitribus illis interdicantur.
    CCXV. Ut clericos discordantes episcopus sua potestate reconciliet.
    CCXVI. De clericis qui proruperint in mutuam caedem.
    [Col. 0624A] CCXVII. De eadem re.
    CCXVIII. De officiis et ministeriis septem diaconorum cum subdiaconibus, et sequentium ordinum ministris observandis.
    CCXIX. De numero certo diaconorum.
    CCXX. De eadem re.
    CCXXI. Ut diaconi coram presbyteris non sedeant.
    CCXXII. De diaconibus qui se presbyteris anteponunt.
    CCXXIII. Ut exorcistae energumenis manus imponant.
    CCXXIV. De honore universis ordinibus competente.
    CCXXV. De sacerdotibus qui adimplere suum ministerium [Col. 0624B] nesciunt, nec discere volunt, quod ab officio sint removendi.
    CCXXVI. Ut inter clericos non computentur qui sub nullius episcopi disciplina inveniuntur.
    CCXXVII. Exemplar formatae epistolae quae in Nicaena synodo a sanctis Patribus est formata et collaudata.
    CCXXVIII. De illo qui fugam fratris celaverit.
    CCXXIX. De illis qui presbyteros suos male tractaverint.
    CCXXX. Ut nomen papae in Ecclesiis sanctis recitetur.
    CCXXXI. Ut presbyter aut diaconus qui canonicus non est, sed in villis habitat, nusquam summas festivitates celebret, nisi in civitatibus.
    [Col. 0624C] CCXXXII. Ut presbyteris potestas praedicandi in suis plebibus concedatur.
    CCXXXIII. De clericis qui in rixa interficiuntur.
    CCXXXIV. De clericis qui a dominis suis liberi facti sunt.
    CCXXXV. De presbyteris qui parochias fugerint, in quibus locati sunt.
    CCXXXVI. De presbyteris qui crimine capitali accusantur, et collegas, quibus se excusare possint, non habent.
    CCXXXVII. De praedicatione presbyterorum.
    CCXXXVIII. De ecclesiasticis, si saeculares potestates habere desiderant.
    CCXXXIX. Ut viri veraces et Deum timentes in civitatibus et in publicis vicis decani constituantur.

Indicis capitulorum finis.





BURCHARDI ECCLESIAE WORMACIENSIS EPISCOPI DECRETORUM LIBER SECUNDUS. DE SACRIS ORDINIBUS.
[Col. 0625]


ARGUMENTUM LIBRI.
[Col. 0625A]

Liber hic ordinationem, congruentem dignitatem, vitae qualitatem, officia, ministeriaque presbyterorum, diaconorum, reliquorumque ordinum ecclesiasticorum complectitur.



CAP. I.---De ordinationibus presbyterorum, et reliquorum ordinum.

(Ex concil. Nannetensi, cap. 3.) Episcopus quando ordinationes facere disponit, omnes qui ad sacrum ministerium accedere volunt feria quarta ante ipsam ordinationem evocandi sunt ad civitatem, una cum archipresbyteris qui eos repraesentare debent. Et tunc episcopus e latere suo dirigere debet sacerdotes, et alios prudentes viros, gnaros legis divinae, et exercitatos in ecclesiasticis sanctionibus, [Col. 0625B] qui ordinandorum vitam, genus, patriam, aetatem, institutionem, locum ubi educati sint, si sint bene litterati, si in lege Domini instructi, diligenter investigent: ante omnia si fidem catholicam firmiter teneant, et verbis simplicibus asserere queant. Ipsi autem quibus hoc committitur cavere debent ne aut favoris gratia, aut cujuscunque muneris cupiditate illecti, a vero devient, ut indignum, et minus idoneum ad sacros gradus suscipiendos episcopi manibus applicent. Quod si fecerint, et ille qui indigne accesserit ad altare removebitur, et illi qui donum sancti Spiritus vendere conati sunt, coram Deo jam condemnati, ecclesiastica dignitate carebunt. Igitur per tres continuos dies diligenter examinentur, et sic Sabbato qui probati inventi sunt [Col. 0625C] episcopo repraesententur.



CAP. II.---Quae presbyteri necessario discere et scire debeant.

(Ex dictis August.) Quae ipsis sacerdotibus necessaria sint ad discendum, id est: liber sacramentorum, lectionarius, antiphonarius, baptisterium, computus, Canon poenitentialis, Psalterium, Homeliae per circulum anni Dominicis diebus, et singulis festivitatibus aptae. Ex quibus omnibus si unum defuerit, sacerdotis nomen vix in eo constabit, quia valde periculosae sunt evangelicae minae quibus dicitur: Si caecus caeco ducatum praestet, ambo in foveam cadunt.



CAP. III.---De eadem re.

(Ex epist. Zephyrini papae, fratribus per Aegyptum missa, cap. 10.) Ordinationes vero presbyterorum et [Col. 0626A] levitarum tempore congruo, et multis coram astantibus solemniter agite, et probabiles ac doctos viros ad hoc opus constituite, ut illorum societate et adjumento plurimum gaudeatis.



CAP. IV.---Quod ordinationes fieri non debeant, nisi in loco certo et religioso.

(Ex concil. Meldensi, cap. 6.) Hi qui ordinari petunt, nullatenus ordinentur, nisi in loco certo et religioso, vel etiam in civitate saltem uno anno immorentur, ut de vita et conversatione atque de doctrina illorum certitudo possit agnosci.



CAP. V.---Quod Abraham primus sit appellatus presbyter, et quare presbyteri nominentur.

(Ex epist. Anacleti papae omnibus episcopis per Italiam constitutis missa, cap. 22.) Porro et Mosi praecipitur [Col. 0626B] ut eligat presbyteros, id est seniores. Unde et in Proverbiis dicitur: Gloria senum canities. Haec vero canities sapientiam designat, de qua scriptum est: Canities hominum prudentia est. Cumque nongentos et amplius annos ab Adam usque ad Abraham vixisse homines legimus, nullus alius primus appellatus est presbyter, id est senior, nisi Abraham, qui multo paucioribus vixisse annis convincitur. Non ergo propter decrepitam senectutem, sed propter sapientiam, presbyteri nominantur. Initium enim sacerdotii Aaron fuit: licet Melchisedech prior obtulerit sacrificium Deo, et post hunc Abraham, Isaac et Jacob. Sed hi spontanea voluntate, non sacerdotali auctoritate, ista fecerunt.



CAP. VI.---Quod nullus ex ecclesiastico ordine absolute debeat ordinari.
[Col. 0626C]

(Ex concil. Chalcedon. cap. 6.) Nullum absolute ordinari debere presbyterum aut diaconum, nec quemlibet in ecclesiastico gradu, nisi specialiter Ecclesiae civitatis, aut possessionis aut martyris, aut monasterii nomen, cui ordinandus est, pronuntietur. Qui vero absolute ordinantur, decrevit sancta synodus irritam haberi hujuscemodi manus impositionem, et nusquam posse ministrare, ad ordinantis injuriam.



CAP. VII.---Quod sub aspectu audientium ordinationes celebrari non debeant.

(Ex concil. Laodicensi, cap. 4.) Quod non oporteat ordinationes sub aspectu audientium celebrari.



CAP. VIII.---Quod turbis electionem promovendorum facere non liceat.

(Ex eodem, cap. 13.) Quod non sit permittendum [Col. 0627A] turbis electiones eorum facere qui sunt ad sacerdotium provehendi.



CAP. IX.---Quod episcopum vel presbyterum ante triginta annos ordinare non liceat.

(Ex concil. Agathens., cap. 7.) Episcopum vero, vel presbyterum ante triginta annos, id est antequam ad viri perfecti aetatem perveniat, nullus metropolitanorum ordinare praesumat: ne per aetatem, quod aliquoties evenit, aliquo errore detineantur.



CAP. X.---De presbyteris qui ante XXX annos ordinantur.

(Ex decr. Fabian. papae Orientalib. missis.) Si quis triginta aetatis suae non impleverit annos, nullo modo presbyter ordinetur, etiam si valde sit dignus: quia et ipse Dominus tricesimo anno baptizatus est, [Col. 0627B] et sic coepit docere. Oportet ergo eum qui ordinandus est, usque ad hanc aetatem legitimam consecrari.



CAP. XI.---Quod ante XXV annos diaconi non sint ordinandi.

(Ex concil. Carthag., cap. 16.) Placuit ut ante viginti quinque annos aetatis, nec diaconi ordinentur, nec virgines consecrentur, et ut lector populum non salutet.



CAP. XII.---Quod in veteri lege praecipiatur ut ante vigesimum quintum annum Levitae in tabernaculo non servirent.

(Ex concil. Toletano, cap. 20.) In veteri lege ab anno vigesimo et quinto Levitae in tabernaculo servire [Col. 0627C] praecipiuntur, cujus auctoritatem in canonibus sancti Patres secuti sunt. Nos et divinae legis, et conciliorum praecepti immemores, infantes et pueros Levitas facimus ante legitimam aetatem, ante experientiam vitae. Ideoque ne ulterius fiat a nobis, et divinae legis et canonum admonemur sententiis: sed viginti quinque annorum aetatis Levitae consecrentur, et triginta annorum presbyteri ordinentur: ita ut secundum apostolicum praeceptum probentur primum, et sic ministrent, nullum crimen habentes.



CAP. XIII.---De presbyteris qui sine examine sunt provecti.

(Ex concil. Nicaen., cap. 9.) Si qui presbyteri sine examine sunt provecti, vel cum discuterentur peccata sua confessi sunt, et homines contra canones [Col. 0627D] commoti, manus confessis imponere tentaverunt, tales regula non admittit: quia quod irreprehensibile est catholica defendit Ecclesia.



CAP. XIV.---De eo qui sibi volens aliquod membrum truncaverit.

(Ex decr. Innocentii papae, cap. 28.) Qui igitur partem digiti sibi abscidit volens, hunc ad clerum canones non admittunt. Cui vero casu hoc accidit, etsi in clero fuerit repertus, non abjici.



CAP. XV.---De clericis qui a medicorum incisione claudi efficiuntur.

(Ex concil. Hilerdensi, cap. 20.) Si quis in infirmitate positus clericus, et medicorum incisione claudus efficitur, promoveri ad sacros ordines eum non denegamus.



CAP. XVI.---De illis qui invident fratrum provectionibus.
[Col. 0628A]

(Ex concil. Africano, cap. 54.) Clericus invidens fratrum provectionibus, donec in vitio est, non promoveatur.



CAP. XVII.---Ut seditionarii non ordinentur.

(Ex eodem, cap. 67.) Seditionarios nunquam ordinandos clericos, sicut nec usurarios vel injuriarum suarum ultores.



CAP. XVIII.---Quod illiteratus et aliquo membro imminutus provehi ad sacros ordines non debeat.

(Ex epist. Gelasii papae, cap. 16.) Illitteratos quoque, aut aliqua parte corporis imminutos, nullus praesumat ad clerum provehere. Quia nec litteris carens, sacris esse potest aptus officiis, et vitiosum [Col. 0628B] nihil Deo prorsus offerri legalia praecepta sanxerunt. Similiter qui seipsos abscindunt.



CAP. XIX.---De filiis concubinarum.

(Ex concil. Aurelian., cap. 10.) De his qui ex concubinis filios habent, et uxores legitimas post-habuerunt, et, defunctis uxoribus, sibi concubinas publice sociant, id observandum censuimus, ut sicut eos qui jam clerici per ignorantiam ordinati sunt non removemus, ita statuimus ne ulterius ordinentur.



CAP. XX.---Ut daemonibus similibusque passionibus irretiti sacra tractare non debeant.

(Ex epist. Gelasii papae, cap. 19.) Usque adeo sane [Col. 0628C] comperimus illicita quaeque prorumpere, ut daemonibus similibusque passionibus irretitis mysteria sacrosancta tractare tribuatur. Et post pauca: Si corpore sauciatum aut debilem nequaquam sancta contingere lex divina permisit, quanto magis doni coelestis dispensatores esse non convenit, quod est deterius, mente perculsos.



CAP. XXI.---Ut de servili conditione, nisi prius a dominis propriis libertatem habeant, nulli ordinentur.

(Ex concil. Triburien., cap. 25.) Ut nulli de servili conditione ad sacros ordines promoveantur, nisi prius a dominis propriis legitimam libertatem consequantur. Cujus libertatis charta ante ordinationem in ambone publice legatur, et si nullus contradixerit, [Col. 0628D] rite consecrabuntur. Porro servus non canonice consecratus, postquam de gradu deciderit, ejus sit conditionis, cujus fuerat ante gradum.



CAP. XXII.---De eadem re.

(Ex decret. Leonis papae, cap. 1.) Admittuntur passim ad ordinem sacrum quibus nulla natalium, nulla morum dignitas suffragatur: et qui a dominis suis libertatem consequi minime potuerunt, ad fastigium sacerdotii, tanquam servilis vilitas hunc honorem jure capiat, provehuntur: et probari Deo posse creditur, qui domino suo necdum probare se potuit. Et post pauca: Debet enim esse immunis ab aliis, qui divinae militiae fuerit aggregandus, ut a castris Dominicis, quibus nomen ejus ascribitur, nullis necessitatum vinculis abstrahatur.



CAP. XXIII.---De bonis illorum qui a dominis propriis libertate donantur.
[Col. 0629A]

(Ex concil. Toletano, cap. 2.) De rebus vero illorum, vel peculiari, quia dominis propriis libertate donantur, ut ad gradus ecclesiasticos promoveri debeant, statutum est, ut in potestate dominorum consistat quidquid ante libertatem habuerunt, utrum illis concedere voluerint, an sibi retinere.



CAP. XXIV.---Ut servus, nesciente domino suo, ordinari non debeat.

(Ex concil. Aurelian., cap. 5.) Servus si absente aut nesciente domino, episcopo sciente quod servus sit, diaconus aut presbyter fuerit ordinatus, ipso in clericatus officio permanente, episcopus cum suo domino duplici satisfactione compenset. Si vero episcopus [Col. 0629B] eum servum nescierit, qui testimonium perhibent, aut eum supplicaverint ordinari, simili redhibitione teneantur obnoxii.



CAP. XXV.---De his qui libertatem a dominis suis ita percipiunt, ut nullum sibi obsequium retentent.

(Ex concil. Tolet., cap. 73.) Quicunque libertatem a dominis suis ita percipiunt, ut nullum sibimet in eis obsequium patronus retentet, isti, si sine crimine capitali sunt, ad clericatus ordinem liberi suscipiantur: quia directa manumissione absoluti esse noscuntur. Qui vero retento obsequio manumissi sunt, pro eo quod adhuc patroni servituti tenentur obnoxii, nullatenus sunt ad ecclesiasticum ordinem promovendi, ne, quando voluerint eorum domini, fiant ex clericis servi.



CAP. XXVI.---De servis ordinandis secundum ecclesiastica mandata, quomodo ingenui fieri debeant.
[Col. 0629C]

(Ex concil. Remensi, cap. 1.) Auctoritas ecclesiastica patenter admonet, insuper et majestas regia canonicae religioni assensum praebet, ut quemcunque ad sacros ordines ex familia propria promovere Ecclesia quaeque delegerit, in praesentia sacerdotum canonicorum simul et nobilium laicorum, ejus cui subjectus est subscriptione et manumissione sub libertatis testamento solemniter roboretur. Idcirco ego Burchardus, Deo annuente Wormaciensis Ecclesiae episcopus, quemdam Ecclesiae nostrae famulum, nomine Eberhardum, sacris ordinibus oblatum, ad altaris cornu, nobilium virorum in praesentia, per hoc auctoritatis testamentum statuo, ita ut ab [Col. 0629D] hodierno die et tempore bene ingenuus, atque ab omni servitutis vinculo securus permaneat, tanquam si ab ingenuis fuisset parentibus procreatus vel natus: eamdemque pergat partem quamcunque volens canonice elegerit, ita ut deinceps nec nobis neque successoribus nostris ullum debeat noxiae conditionis servitium, sed omnibus diebus vitae suae sub certa plenissimaque ingenuitate, sicut alii qui ejusdem sunt ingenuitatis, per hunc manumissionis atque ingenuitatis titulum, bene semper ingenuus atque securus existat. Suum vero peculiare quod habet, aut quod abhinc assequi poterit, faciat inde secundum canonicam auctoritatem libere quidquid voluerit. Et ut haec ingenuitatis pagina inviolabilem [Col. 0630A] obtineat firmitatem, manu propria illam roboravimus.



CAP. XXVII.---De eodem.

(Ex concil. Toletano.) Debent autem suprascriptae ingenuitatis chartae non solum nomen illius qui has fieri rogat, sed etiam nomina sacerdotum et nobilium laicorum qui ibi fuerint, in ordine digesta, cum signis propria manu impressis continere. Nam sine horum astipulatione, pagina auctoritate testium nudata pro nihilo deputatur. Oportet etiam ut locum, diem, annum, et principem, et indictiones in fine vel in margine adnotatas habeant in hunc modum: Actum in illa civitate in domo sancti Petri, Kalendis illis, anno Dominicae incarnationis, illo regnante, illo rege, et praesidente in cathedra supradictae [Col. 0630B] civitatis episcopo illo, vel in monasterio illo, indictione illa, in Dei nomine feliciter, Amen. Ait enim Romana auctoritas: Quaecunque leges sine die et consule fuerint prolatae, non valeant.



CAP. XXVIII.---De eodem.

(Ex eodem concilio.) Instruendi sunt praeterealaici, ut sciant quod nullatenus alio loco manumittere proprios possunt servos, quos Dominicis castris aggregari decreverunt, nisi in sacrosancta Ecclesia ordine supra notato. Quomodo enim clerici extra Ecclesiam libertatem consequi possunt, qui a lege mundana extranei sunt? Et quibus interdicitur ne ad saeculare judicium procedant, quomodo saeculari judicio a jugo servitutis absolvuntur? Sed fortasse dicit aliquis: Clericus fieri non permittitur, nisi ante [Col. 0630C] susceptum clericatus officium, ingenuitatis dignitate potiatur. Re vera verum dicit. Et ideo quod infirmari vel vituperari potest, praecaveri debet.



CAP. XXIX.---De eodem.

(Ex eodem concilio.) Non solum autem qui ad clericatus ordinem promovendi sunt, in Ecclesia manumittendi sunt, verumetiam hi quos quisque pro remedio animae suae emancipari vult: quia sic scriptum quippe est in pacto Francorum.



CAP. XXX.---Exemplar libertatis de proprio servo.

(Ex eodem concilio.) Qui debitum sibi nexum, atque competens relaxat servitium, praemium in futuro apud Dominum sibi provenire non dubitet. Quapropter ego in Dei nomine ill., pro remedio [Col. 0630D] animae meae, vel aeterna retributione, in ecclesia sancti Petri, vel illius sancti, sub praesentia episcopi, vel sacerdotum ibi consistentium, ac nobilium laicorum, ante cornu altaris istius ecclesiae absolvo servum meum ill. per hanc chartam absolutionis et ingenuitatis ab omni vinculo servitutis, ita ut ab hac die et deinceps ingenuus sit, et ingenuus permaneat, tanquam si ab ingenuis parentibus fuisset natus vel procreatus. Eam pergat partem quam maluerit, vel quam ei auctoritas canonica permittit, et sicut alii ingenui vitam ducat ingenuam. Nulli autem haeredum meorum ac prohaeredum, nec cuicunque personae alii quidquam aebeat servitutis, vel libertatis obsequium, nisi soli Deo, cui omnia subjecta sunt, vel pro cujus amore ipsum devotus ad ejus [Col. 0631A] servitium obtuli. Peculiare vero suum quod ei dominus dederit, vel deinceps Deo auxiliante laborare potuerit, concessum in perpetuum habeat, ut inde faciat quidquid illi placuerit, secundum ecclesiasticas sanctiones. Si quis vero, quod futurum esse non credo, si ego ipse, aut aliquis de haeredibus meis, vel quaelibet opposita persona contra hanc ingenuitatis chartam venire tentaverit, aut eam quolibet modo infringere voluerit, in primis iram Dei incurrat, et a liminibus sanctae Dei Ecclesiae extraneus efficiatur, et insuper cui litem intulit sexaginta solidos persolvat, et quod repetit evindicare non valeat, sed praesens ingenuitas, mea vel aliorum bonorum hominum manibus roborata, cum astipulatione subnixa, omni tempore maneat inconvulsa.



CAP. XXXI.---De servorum ordinatione.
[Col. 0631B]

(Ex eodem cap. 82.) De servorum ordinatione, qui passim ad gradus ecclesiasticos indiscrete promoventur, placuit omnibus cum sacris canonibus concordare debere, et statutum est ut nullus episcoporum deinceps eos ad sacros ordines promovere praesumat, nisi prius a dominis propriis libertatem consecuti fuerint: et si quilibet servus dominum suum fugiens, aut latitans, aut adhibitis testibus munere conductis, vel corruptis, aut qualibet calliditate vel fraude ad gradus ecclesiasticos pervenerit, decretum est ut deponatur, et dominus ejus eum recipiat. Si vero avus, aut pater, ab alia patria [Col. 0631C] in aliam migrans, in eadem provincia filium genuerit, et ipse filius ibidem educatus, et ad gradus ecclesiasticos promotus fuerit, et utrum servus sit ignotum sit, et postea veniens dominus illius legibus eum acquisierit, sancitum est ut si dominus ejus illi libertatem dare voluerit, in gradu suo permaneat. Si vero eum catena servitutis a castris Dominicis abstrahere voluerit, gradum amittat: quia juxta sacros canones vilis persona manens sacerdotii dignitate fungi non potest.



CAP. XXXII.---De ecclesiarum servis.

(Ex eodem concilio, cap. 33.) De ecclesiarum vero servis communi sententia est decretum, ut archiepiscopi per singulas provincias constituti nostram [Col. 0631D] auctoritatem sequantur: suffraganei autem illorum exemplar illius penes se habeant, et quandocunque, de familia Ecclesiae, utilis inventus aliquis ordinandus est, in ambone ipsa auctoritas coram populo legatur, et coram sacerdotibus et omni clero ante cornu altaris, sicut in nostra auctoritate continetur, remota qualibet calliditate, libertatem consequatur: et tunc demum ad gradus ecclesiasticos promoveatur.



CAP. XXXIII.---Ut poenitentes vel digami non promoveantur.

(Ex concil. Aurelaten., cap. 3.) Ut digami vel poenitentes, vel repudiatarum mariti, ad sacerdotium non promoveantur.



CAP. XXXIV.---Energumeni non solum non assumendi sunt ad clerum, sed inventi ab officio removendi.
[Col. 0632A]

(Ex concil. Araus., cap. 6.) Energumeni non solum non assumendi sunt ad ullum ordinem clericatus, sed etiam illi qui ordinati sunt ab imposito officio repellendi sunt.



CAP. XXXV.---Ut nullus ex poenitentibus ordinetur.

(Ex concil. Carthag., cap. 68.) Ex poenitentibus quamvis bonus, clericus non ordinetur. Si per ignorantiam episcopi factum fuerit, deponatur a clero: quia se ordinationis tempore non prodidit fuisse poenitentem.



CAP. XXXVI.---De actoribus et procuratoribus, si ordinari debeant.

[Col. 0632B] (Ex eodem, cap. 9.) Magnus episcopus Astuagensis dixit: Quid dilectioni videtur vestrae, procuratores et actores etiam seu curatores pupillorum si debeant ordinari? Gratus episcopus dixit: Si, post deposita universa et reddita ratiocinia, actus vitae ipsorum fuerint comprobati in omnibus, debent et cum laude cleri, si postulatus fuerit, honore munerari. Si enim ante libertatem negotiorum vel officiorum, ab aliquo sine consideratione fuerint ordinati, Ecclesia infamatur. Universi dixerunt: Recte omnia statuit sanctitas tua, ideoque ita nostra est quoque sententia.



CAP. XXXVII.---Ut de poenitentibus nullus admittatur ad clerum.

(Ex concil. Toletan. 1, cap. 1.) Item placuit ut poenitentes non admittantur ad clerum, nisi tantum, [Col. 0632C] si necessitas aut usus exegerit, inter ostiarios deputentur, vel inter lectores, ita ut Evangelia et Apostolum non legant. Si qui autem ante ordinati sunt subdiacones, inter subdiacones habeantur, ita ut manum non imponant, aut sacra contingant. Ex eo vero poenitente dicimus, qui post baptismum, aut pro homicidio, aut pro diversis criminibus gravissimisque peccatis publicam poenitentiam gerens sub cilicio, divino fuerit reconciliatus altario.



CAP. XXXVIII.---Laicus, si secundo uxorem duxerit, clericus non fiat.

(Ex concil. Aurelian., cap. 8.) Si quis de laicis, post uxorem, aliam cujuscunque conditionis cognoverit mulierem, in clerum nullatenus admittatur.



CAP. XXXIX.---Ut nullus episcopus alterius parochianum retinere praesumat.
[Col. 0632D]

(Ex decr. Adrian. pap., cap. 15.) Nullus episcopus alterius parochianum praesumat retinere aut ordinare absque ejus voluntate, vel judicare: quia sicut irrita erit ejus ordinatio, ita et dijudicatio; quoniam censemus nullum alterius judicis, nisi sui sententia teneri. Nam qui eum ordinare non potuit. nec judicare ullatenus potest.



CAP. XL.---Ut ab alieno episcopo ordinatus in clero non maneat.

(Ex concil. Mogunt., cap. 4.) Ordinatus clericus ab alio episcopo, non deprecante vel consentiente suo, in clero non maneat.



CAP. XLI.---De quodam episcopo qui alterius episcopi clericum, eo nolente, ordinaverat.
[Col. 0633A]

(Ex concil. Afric., cap. 42.) Epigonius episcopus dixit: In multis conciliis hoc statutum est, etiam nunc hoc confirmandum est a vestra prudentia, fratres beatissimi, ut clericum alienum nullus sibi praeripiat episcopus, praeter ejus arbitrium cujus fuerit clericus. Dico autem Julianum, qui ingratus est Dei beneficiis per meam parvitatem in se collatis, ita temerarium et audacem exstitisse, ut eum qui a me baptizatus est, cum esset puer egentissimus, mihi ab eodem commendatus, cumque multis annis a me aleretur, atque incresceret, hunc, ut dixi, baptizatum esse in ecclesia mea per manum parvitatis meae constat: idem in dioecesi Mepaliensi lector esse [Col. 0633B] coeperat, imo annis ferme duobus legerat, nam nescio quo contemptu immanissimo idem Julianus eum arripuit, quem dicitur quasi proprium civem sui loci Vazaritani me inconsulto usurpare. Nam et diaconem illum ordinavit. Hoc si liceat, pateat haec licentia a vobis, beatissimi fratres. Sin minus, tam impudens cohibeatur, ne se misceat communioni cujusquam. Numidius episcopus dixit: Si, non postulata neque consulta tua dignatione, id videtur fecisse Julianus, judicamus omnes inique factum, atque indigne. Quapropter nisi idem Julianus correxerit errorem suum, et cum satisfactione eumdem clericum, quem fuerat ausus ordinare, revocaverit tuae plebi, contra statuta concilii faciens, contumaciae suae separatus a nobis excipiet judicium. Epigonius [Col. 0633C] episcopus dixit: Aetate pater, et ipsa promotione antiquissimus, vir laudabilis, frater et collega noster Victor, vult hanc petitionem generalem omnibus effici.



CAP. XLII.---Ut nemo clericum alienum suscipiat sine voluntate sui episcopi.

(Ex conc. Carthag., cap. 20.) Ut clericum alienum, nisi concedente proprio episcopo, nemo audeat vel retinere, vel promovere in ecclesia sibi credita, clericorum autem nomen etiam lectores, et psalmistae, et ostiarii retinent.



CAP. XLIII.---Ut nullus episcopus alienum clericum sine litteris episcopi sui suscipiat.

(Ex eodem conc., cap. 6.) Privatus episcopus Begesilitanus dixit: Suggero sanctitati vestrae ut statuatis [Col. 0633D] non licere clericum alienum ab aliquo suscipi sine litteris episcopi sui, neque apud se retinere nec laicum usurpare sibi de plebe aliena, ut eum ordinet sine conscientia ejus de cujus plebe est. Gratus episcopus dixit: Hoc observare pacem custodit. Nam in mensa concilii sanctissimi Sardinensis similiter statutum est, ut nemo alterius plebis hominem usurpet. Sed si forte erit necessarium, petat a collega suo, et consensum habeat.



CAP. XLIV.---De presbyteris et diaconibus qui sine litteris episcopi sui ambulant.

(Ex conc. Agathensi, cap. 5.) Presbyter et diaconus, aut clericus, si sine antistitis sui epistolis ambulat, communionem ei nullus impendat.



CAP. XLV.---De eadem re.
[Col. 0634A]

(Ex conc. Laodic., cap. 41.) Quod non oporteat sacerdotem, vel clericum, sine litteris proficisci canonicis.



CAP. XLVI.---Ut quisque ordinatus litteras ab ordinatore suo accipiat.

(Ex conc. Milivitano, cap. 14.) Deinde placuit, ut quicunque deinceps ab episcopis ordinantur, litteras accipiant ab ordinatoribus suis, manu eorum subscriptas, continentes annum Domini et diem, ut nulla altercatio de posterioribus vel anterioribus oriatur.



CAP. XLVII.---Ut ordinatus quisque in illis locis permaneat ad quae ordinatus est.

(Ex conc. Aurel., cap. 2.) De his qui in quibuscunque [Col. 0634B] locis ordinati fuerint ministri, in ipsis locis perseverent.



CAP. XLVIII.---De presbytero qui confessus fuerit quod ante ordinationem peccaverit.

(Ex concil. Cabillon., cap. 5.) Si quis presbyter ante ordinationem peccaverit, et post ordinationem peccatum confessus fuerit, quod ante erraverit, non offerat, sed tantum pro religione nomen presbyteri portet. Si autem non ipse confessus, sed ab alio publice fuerit convictus, nec hoc ipsum habeat ut nomen presbyteri portet. Similiter et de diaconibus observandum est, ut si ipse confessus fuerit, ordinem subdiaconi retineat.



CAP. XLIX.---De eodem.

(Ex concil. Neocaesariensi, cap. 8.) Presbyter si [Col. 0634C] praeoccupatus corporali peccato promoveatur, et confessus fuerit de se quod ante ordinationem deliquerit, oblata non consecret, manens in reliquis officiis propter studium bonum. Quod si de se ipse non fuerit confessus, et argui manifeste nequiverit, potestatis suae judicio relinquatur.



CAP. L.---Ut nullus presbyter absque sacerdotalibus vestimentis missam celebret.

(Ex concil. Remensi, cap. 4.) Ut nullus presbyter absque amictu, alba, et stola, et fanone, et casula ullatenus praesumat missam celebrare: et haec sacra vestimenta mundissima sint, et in nitido loco infra ecclesiam collocentur: nec unquam presbyter his indutus extra ecclesiam exeat: quia hoc divina lex prohibet.



CAP. LI.---Ut clericus inter tentationes ab officio non declinet.
[Col. 0634D]

(Ex concil. Carthag., cap. 50.) Clericum inter tentationes ab officio declinantem, vel negligentius agentem, ab ipso officio dicunt removendum.



CAP. LII.---Ut omnis presbyter in sua ecclesia singulis Dominicis diebus aquam benedicat.

(Ex concil. Nannetensi, cap. 5.) Omnibus diebus Dominicis quisque presbyter in sua ecclesia ante missarum solemnia aquam benedictam faciat in vase nitido, et tanto mysterio convenienti, de qua populus intrans ecclesiam aspergatur, et atrium ejusdem ecclesiae cum crucibus circumeundo similiter aspergat, et pro animabus ibidem quiescentibus oret. Et qui voluerit in vasculis suis accipiat ex ipsa aqua, [Col. 0635A] et per mansiones, et agros, et vineas, super pecora quoque sua, atque super pabula eorum, nec non super cibos et potum suum conspergat.



CAP. LIII.---Item de aqua benedicenda.

(Ex epist. Alexand. papae, fratrib. per Aegypt. missa.) Aquam enim sale conspersam populis benedicimus, ut ea cuncti aspersi sanctificentur. Quod et omnibus sacerdotibus faciendum esse mandamus. Nam si cinis vitulae aspersus populum sanctificabat, atque mundabat, quanto magis aqua quae sale aspersa divinisque precibus sacrata est, populum sanctificat atque mundat? Et si sale asperso per Eliseum prophetam sterilitas aquae sanata est, quanto magis divinis precibus sacrata aqua sterilitatem rerum aufert humanarum, et coinquinatos [Col. 0635B] sanctificat et purgat, et caetera bona multiplicat, et insidias diaboli avertit, et a phantasmatum versutiis hominem defendit?



CAP. LIV.---Ut missae peculiares in diebus solemnibus non fiant.

(Ex dictis August.) Et hoc attendendum est, ut missae peculiares, quae per dies solemnes a sacerdotibus fiunt, non ita in publico fiant, ut per eas populus a publicis missarum solemnibus quae hora tertia canonice fiunt abstrahatur: quia pessimus usus est apud quosdam, in Dominicis diebus, sive in quibuslibet festivitatibus mox missam celebrare, quam quis, et si pro defunctis sit, cum audierit abscedat, et per totum diem a primo mane ebrietati et comessationi potius quam Deo deserviat. Admonendus [Col. 0635C] est populus ut ante publicum peractumque officium ad cibum non accedat: sed omnes ad publicam sanctam matrem ecclesiam missarum solemnia, et praedicationem audituri conveniant: et ut sacerdotes missas hora tertia celebrent, ut populus a publicis solemnibus non abstrahatur. Sed sacerdotes qui in circuitu urbis aut in eadem urbe sunt, et populus, ut praediximus, in unum ad publicam missarum celebrationem conveniant, exceptis Deo sacratis feminis, quibus mos est ad publicum non egredi, sed claustris monasterii contineri.



CAP. LV.---De ministerio presbyterorum, vel quid eis commissum sit.

(Ex dictis ejusdem.) Vos presbyteri veraciter nosse debetis, et semper meminisse, quia nos, quibus regendarum [Col. 0635D] animarum cura commissa est, pro his qui nostra negligentia pereunt rationem reddituri sumus: pro his vero quos verbis et exemplis lucrati fuerimus praemium aeternae vitae percipiemus. Nobis enim a Domino dictum est: Vos estis sal terrae. Quod si populus fidelis cibus est Dei, ejusdem cibi condimentum nos sumus. Scitote vestrum gradum nostro gradui secundum et pene conjunctum esse. Sicut enim episcopi apostolorum in Ecclesia, ita nimirum presbyteri caeterorum discipulorum Domini vicem tenent. Et illi tenent gradum summi pontificis Aaron, isti vero filiorum ejus. Unde oportet vos semper memores esse tantae dignitatis, memores vestrae consecrationis, memores sacrae, quam in manibus [Col. 0636A] suscepistis, unctionis: ut nec ab eadem dignitate degeneretis, nec vestram consecrationem irritam faciatis, nec manus sacro unguine delibutas peccando polluatis: sed cordis et corporis munditiam conservantes, plebibus exemplum bene vivendi praebentes, his quibus praeestis, ducatum ad coelestia regna praebeatis.



CAP. LVI.---Ut singuli presbyteri singulos habeant clericos.

(Ex concil. Nannetensi, cap. 9.) Ut quisque presbyter qui plebem regit, clericum habeat qui secum cantet, et epistolam et lectionem legat, et qui scholam possit tenere, et admoneat suos parochianos, ut filios suos ad fidem discendam mittant ad ecclesiam, quos ipse cum omni castitate erudiat.



CAP. LVII.---Quod presbyterorum fides primum discutienda sit.
[Col. 0636B]

(Ex concil. Matiscen., cap. 3.) Primo omnium discutienda est fides sacerdotum qualiter credant, et alios credere doceant. Ibi et exempla proponenda sunt, quatenus a creatura Creator quantulumcunque possit intelligi.



CAP. LVIII.---De eadem re.

(Ex dictis August.) Hortamur vos paratos esse ad docendas plebes nostras. Qui Scripturas scit, praedicet Scripturas. Qui vero nescit, saltem hoc quod notissimum habet plebibus dicat, ut declinent a malo, et faciant bonum, inquirant pacem, sequantur eam: quia oculi Domini super justos et aures [Col. 0636C] ejus in preces eorum. Vultus autem Domini super facientes mala, ut perdat de terra memoriam eorum. Nullus ergo se excusare poterit, quod non habeat linguam unde possit aliquem aedificare. Mox enim ut quemlibet errantem viderit, prout potest et valet, aut arguendo, aut obsecrando, aut increpando, ab errore retrahat, et ad peragendum bonum opus hortetur.



CAP. LIX.---Quod in primis praedicandum sit qualiter credere debeant.

(Ex concil. Rothomag., cap. 1.) In primis praedicandum est omnibus generaliter, ut credant Patrem, et Filium, et Spiritum sanctum unum Deum esse omnipotentem, qui omnia fecit, et unam esse deitatem, et substantiam, et majestatem in tribus personis, [Col. 0636D] Patris, et Filii, et Spiritus sancti.



CAP. LX.---De eadem re.

(Ex eodem, cap. 2.) Item praedicandum est, quomodo Filius Dei incarnatus est de Spiritu sancto, et Maria Virgine, pro salute generis humani passus, sepultus, tertia die resurrexit, et coelum ascendit, in fine mundi veniens judicare omnes homines secundum opera propria: quomodo impii cum diabolo in ignem aeternum mittentur, justi cum Christo in vita aeterna erunt.



CAP. LXI.---De eadem re.

(Ex eodem, cap. 3.) Item praedicandum est quod omnes homines in propria carne resurgent.



CAP. LXII.---Ut omnis presbyter parochianis suis Symbolum et Orationem Dominicam insinuet.
[Col. 0637A]

(Ex concil. Remensi, cap. 8.) Ut omnis presbyter omnibus parochianis suis Symbolum et Orationem Dominicam aut ipse insinuet, aut aliis insinuandum injungat, et cum ad confessionem tempore Quadragesimali veniunt, haec ab unoquoque memoriter sibi decantari faciat, nec ante sanctam communionem alicui tradat, nisi haec ex corde pronuntiare noverit. Siquidem sine horum scientia nullus salvus esse poterit. In uno enim fides et credulitas Christiana continetur: in alio quid orare et petere a Deo debeamus exprimitur. Quod sine fide nemo possit esse salvus, Dominus ostendit, cum dicit: Qui crediderit, et baptizatus fuerit, salvus erit. Nullus autem [Col. 0637B] credere potest quod nescit, nec audivit; ait enim Paulus: Quomodo credent ei quem non audierunt? Nec sola sufficit fides in corde, nisi etiam verbis enuntietur, ut idem Apostolus testis est: Corde enim, inquit, creditur ad justitiam, ore autem confessio fit ad salutem. Nullus autem de stoliditate sensus, vel tenuitate ingenii causetur: quia haec tam parva sunt, ut nemo tam hebes et barbarus sit, qui hoc discere et verbis communibus pronuntiare non possit: tam magna, ut qui horum scientiam pleniter capere potuerit, sufficere sibi credatur ad salutem perpetuam. Illud etiam observandum, ut nullus suscipiat infantem in baptismo a sacro fonte, antequam idem Symbolum et Orationem Dominicam coram presbytero decantet. Et tunc presbyter omnibus [Col. 0637C] patrinis annuntiet quod debitores sint suis filiolis, cum ad intelligibilem aetatem venerint, haec eadem insinuare.



CAP. LXIII.---De eadem re.

(Ex concil. Cabillon., cap. 4.) Jubendum est ut Oratio Dominica, in qua omnia necessaria humanae vitae comprehenduntur, et Symbolum apostolorum, in quo fides catholica ex integro comprehenditur, ab omnibus discatur, tam Latine, quam Barbarice, ut quod ore profitentur, corde credatur, et intelligatur.



CAP. LXIV.---De dilectione Dei et proximi.

(Ex eodem, cap. 5.) Item praedicandum est de dilectione Dei et proximi, de fide, et spe in Deo, de humilitate, patientia, castitate, benignitate, misericordia, [Col. 0637D] de eleemosynis, de confessione, ut fratribus ex corde remittatur. Qui haec et similia agunt, regnum Dei consequentur.



CAP. LXV.---De criminibus, quibus homines cum diabolo deputantur.

(Ex eodem, cap. 4.) Item praedicandum est, pro quibus criminibus homines cum diabolo deputantur, quae Apostolus sic enumerat: Fornicatio, immunditia, luxuria, idolorum servitus, veneficia, inimicitiae, contentiones, aemulationes, irae, rixae, dissensiones, sectae, invidiae, homicidia, ebrietates, comessationes, et his similia. Qui talia agunt, regnum Dei non consequentur: et ideo haec cum omni studio prohibeantur.



CAP. LXVI.---Ut de auditorio nullus egrediatur, sacerdote verbum faciente.
[Col. 0638A]

(Ex concil. Carthag., cap. 24.) Sacerdote in ecclesia verbum faciente, qui egressus de auditorio fuerit sine gravi necessitate, excommunicetur.



CAP. LXVII.---De eadem re.

(Ex canone apostolorum.) Omnes fideles qui conveniunt in solemnibus sacris ad ecclesiam, et scripturas apostolorum et Evangelium audiunt, non autem perseverant in oratione usque dum missa peragatur, nec sanctam communionem percipiunt, velut inquietudines Ecclesiae commoventes, convenit communione privari.



CAP. LXVIII.---De eadem re.

(Unde supra.) Omnes Christiani qui ingrediuntur [Col. 0638B] ecclesiam Dei, et Scripturas sacras audiunt, neque communicant in oratione cum populo, sed pro quadam intemperantia se a perceptione sanctae communionis avertunt, hi de Ecclesia removeantur, donec per confessionem poenitentiae fructus ostendant.



CAP. LXIX.---De precibus post allocutionem.

(Ex concil. Laodicensi, cap. 19.) Quod oporteat seorsum primum post allocutiones episcoporum, vel presbyterorum, orationem super catechumenos celebrari, et postquam catechumeni egressi fuerint, super eos qui sunt in poenitentia preces fieri. His etiam accedentibus ad manum sacerdotis et discedentibus, tres orationes consummari fidelium, ita ut prima quidem sub silentio, secunda vero et tertia per exclamationes solitas expleant.



CAP. LXX.---Ut omnis presbyter in diebus festis populum admoneat quas preces ad Deum fundere debeat.
[Col. 0638C]

(Ex concil. Aurel., cap. 3.) Oportet ut in diebus Dominicis vel festis, post sermonem intra missarum solemnia habitum ad plebem, sacerdos admoneat, ut, juxta apostolicam institutionem, orationem, omnes in commune pro diversis necessitatibus fundant ad Dominum, pro rege et episcopo eorum, et rectoribus Ecclesiarum, pro pace, pro peste, pro infirmis qui in ipsa parochia lecto decumbunt, pro nuper defunctis, in quibus sigillatim precibus plebs Orationem Dominicam sub silentio dicat. Sacerdos vero orationes ad hoc pertinentes per singulas admonitiones solemniter expleat. Post haec sacra [Col. 0638C] celebretur oblatio. Ait enim Apostolus: Obsecro, primum omnium fieri orationes, obsecrationes, gratiarum actiones, et caetera.



CAP. LXXI.---Ut presbyteri plebes admoneant ut bubulcos atque porcarios in principalibus festis admissam venire permittant.

(Ex concil. Rothomag., cap. 5.) Admonere debent sacerdotes plebes subditas sibi, ut bubulcos, atque porcarios, vel alios pastores, vel aratores qui in agris assidue commorantur, vel in silvis, et ideo velut more pecudum vivunt, in Dominicis et in aliis festis diebus saltem vel ad missam faciant vel permittant venire: nam et hos Christus pretioso sanguine suo redemit. Quod si neglexerint, pro animabus [Col. 0639A] eorum absque dubio rationem se reddituros sciant. Siquidem Dominus veniens in hunc mundum non elegit oratores atque nobiliores quosque, sed piscatores atque idiotas sibi discipulos ascivit, ut ostenderet in facto quod ipse verbis in Evangelio affirmat, dicens: Quod hominibus est altum, abominabile est apud Deum. Et salva altiore intelligentia, nativitas nostri Redemptoris primo omnium pastoribus ab angelo nuntiatur.



CAP. LXXII.---De admonitione presbyterorum.

(Ex concil. Aurelian., cap. 4.) Ut sacerdotes admoneant populum ut eleemosynam dent, et orationes faciant pro diversis plagis, quas assidue pro peccatis patimur.



CAP. LXXIII.---Quomodo unusquisque orare debeat.

[Col. 0639B] (Ex eodem, cap. 6.) Item instruendus est populus, ut singulis diebus, qui amplius non potest, saltem duabus vicibus oret: mane scilicet et vespere, dicens Symbolum et Orationem Dominicam: sive, Qui plasmasti me, miserere mei; vel etiam, Deus, propitius esto mihi peccatori: et Deo gratias agens pro quotidianae vitae commeatibus, et quia se ad imaginem suam creare dignatus sit, et a pecudibus segregare. His peractis, et solo Deo creatore suo adorato, sanctos invocet, ut pro se intercedere apud majestatem divinam dignentur. Haec faciant, quibus basilicae locus prope est, in basilica: qui vero in itinere, aut pro qualibet occasione in silvis, in agris, ubicunque eos ipsa hora matutina vel vespertina invenerit sic faciant, scientes Deum ubique praesentem [Col. 0639C] esse, dicente Psalmista: In omni loco dominationes ejus.



CAP. LXXIV.---De filiis, quomodo parentibus obedire debeant.

(Ex concil. Arvern., cap. 3.) Admonendi sunt fideles sanctae Dei Ecclesiae filii, vel filiae, ut parentibus suis obedientiam exhibeant, dicente Domino: Fili, honorifica patrem tuum. Nam et ut ipsi parentes erga filios suos ac filias modeste agant admonendi sunt, dicente Apostolo: Et vos, parentes, nolite ad iracundiam provocare filios vestros. Nam et hoc dicendum est eis, ut si illi genitali affectu parcere velint injuriis filiorum, non hos impunitos Dominus sinit, nisi forte poenitentiae subjiciantur. Sed tamen levius est filiis parentum quaelibet flagella suscipere [Col. 0639D] quam Dei iram incurrere.



CAP. LXXV.---De illis qui principales festivitates in villis celebrant.

(Ex concil. Aurelian., cap. 8.) Item denuntiandum est, ut nulli civium Paschae, Natalis Domini vel Pentecostes solemnitates liceat in villa celebrare, nisi quem infirmitas probabitur tenuisse.



CAP. LXXVI.---De eadem re.

(Ex concil. Agathen., cap. 5.) Item docendi sunt cives. ut Pascha, Natalem Domini, et Pentecosten in civitatibus cum episcopis suis, nisi infirmitas impedierit, celebrent, accipiendae communionis vel benedictionis gratia: et qui hoc neglexerint, communione priventur.



CAP. LXXVII.---Ut presbyteri plebibus annuntient qui dies sint feriandi per annum.
[Col. 0640A]

(Ex concil. Lugdunen., cap. 4.) Item pronuntiandum est, ut sciant tempora feriandi per annum, id est, omnem Dominicam a vespera usque ad vesperam, ne in Judaismo capiantur. Feriandi sunt vero per annum isti dies: Natalis Domini, sancti Stephani, sancti Joannis evangelistae, Innocentum, octava Natalis Domini, Theophania, Purificatio sanctae Mariae, sanctum Pascha cum tota hebdomada, Rogationes tribus diebus, Ascensio Domini, sancti dies Pentecostes, sancti Joannis Baptistae, duodecim apostolorum, maxime tamen sanctorum Petri et Pauli, qui mundum sua praedicatione illuminaverunt, sancti Laurentii, Assumptio sanctae Mariae, Nativitas [Col. 0640B] sanctae Mariae Virginis, Dedicatio basilicae sancti archangeli Michaelis, Dedicatio cujuscunque oratorii et omnium sanctorum, et sancti Martini, et illae festivitates quas singuli episcopi in suis episcopiis cum populo collaudaverint, quae vicinis tantum circum morantibus indicendae sunt, non generaliter omnibus. Reliquae vero festivitates per annum non sunt cogendae ad feriandum, nec prohibendae. Indictum vero jejunium quando fuerit denuntiatum, ab omnibus observetur.



CAP. LXXVIII.---Ut presbyteri, cum festivitates annuntiant, vigiliarum non obliviscantur.

(Ex concil. apud Compendium, cap. 1.) Item cum presbyteri sacras festivitates populo annuntiant, etiam jejunium vigiliarum, ubi esse debet, eos omnimodis [Col. 0640C] servare moneant.



CAP. LXXIX.---Ut ad salutationes sacerdotales ad missam omnes devote respondeant.

(Ex concil. Aurelian., cap. 2.) Item intimandum est ut ad salutationes sacerdotales congruae responsiones discantur, ubi non solum clerici et Deo dicatae sacerdoti responsionem offerant, sed omnis plebs devota consona voce respondere debet.



CAP. LXXX.---Ut nullus ordinatus per sancta discurrat, Ecclesiae suae cura derelicta.

(Ex dictis August.) Interdicendum est ut nullus ordinatus, sive ordinandus migret de sua parochia ad aliam, nec ad limina apostolorum orationis causa, Ecclesiae suae cura derelicta, nec ad palatium causa interpellandi. Quod si fecerit, nihil valet hujusmodi [Col. 0640D] aut ordinatio aut demigratio. Et hoc omnibus fidelibus denuntiandum, ut qui causa orationis ad limina beatorum apostolorum pergere cupiunt, domi confiteantur peccata sua, et sic proficiscantur: quia a proprio episcopo suo aut sacerdote ligandi, aut solvendi sunt, non ab extraneo.



CAP. LXXXI.---De Dominica die qualiter sit veneranda.

(Ex concil. apud Compendium, cap. 2.) Omnes dies Dominicos a vespera in vesperam cum omni veneratione observare decrevimus, et ab illicito opere abstinere, et ut mercatus in eis minime sit, nec placitum ubi aliquis ad mortem vel ad poenam judicetur, nec sacramenta jurentur, nisi pro pace facienda.



CAP. LXXXII.---Item de Dominica die.
[Col. 0641A]

(Ex concil. apud S. Medardum, praesente Carolo imperatore, cap. 5.) Statuimus quoque, secundum quod in lege Dominus mandavit, ut opera servilia diebus Dominicis non agantur, sicut genitor meus in suis synodalibus edictis mandavit, quod nec viri ruralia exerceant, nec in vinea colenda, nec in campis arando, vel metendo, vel fenum secando, vel sepem ponendo: nec in silvis stirpando vel arbores caedere, vel in petris laborare, nec domos struere, nec in horto laborare, nec ad placita conveniant, nec mercatus fiat, nec venationes exerceantur.



CAP. LXXXIII.---De eadem re.

(Ex eodem concil., cap. 6.) Tria carraria opera licet fieri in Dominica die, id est, hostilitia carra, [Col. 0641B] victualia vel angaria: et, si forte necesse sit, corpus cujuslibet duci ad sepulcrum.



CAP. LXXXIV.---Item de eadem re.

(Ex eodem, cap. 7.) Feminae opera textilia non faciant in die Dominica, non capulent vestitus, non consuant, vel lanam carpant, non licet linum battere, aut vestimenta lavare, nec verveces tondere, ut omnimodis honor et requies die Dominica persolvatur: sed ad missarum solemnia undique conveniant, et laudent Deum pro omnibus bonis quae nobis in illa die conferre dignatus est.



CAP. LXXXV.---Item de eadem re.

(Ex eodem, cap. 8.) Omnes dies Dominicas cum omni veneratione observare decrevimus, et ab illicito opere abstinere, et ut mercatus in eis minime [Col. 0641C] sit, nec placitum ubi aliquis ad mortem vel ad poenam judicetur, nec sacramenta jurentur, nisi ad pacem.



CAP. LXXXVI.---De eadem re.

(Ex eodem, cap. 9.) Ut mercatus die Dominico in nullo loco habeatur.



CAP. LXXXVII.---De eadem re.

(Ex eodem, cap. 10.) Ut nullus episcoporum vel presbyterorum, vel clericorum, die Dominico propositum cujusque causae negotium audeat vindicare, nisi hoc tantum, ut Deo statuta solemnia peragantur.



CAP. LXXXVIII.---Ut nullus in Dominicis diebus genua flectat.

(Ex concil. Nicaeno, cap. 20.) Quoniam sunt quidam [Col. 0641D] in die Dominico genua flectentes, et in diebus Pentecostes, ut omnia in diversis locis consonanter observentur, placuit sancto concilio a Pascha usque in octavas Pentecostes stantes Domino vota persolvere.



CAP. LXXXIX.---Ut presbyteri privatim fidelibus desiderantibus benedicant, et ut omnis presbyter per familias, per agros, per privatas domos habeat facultatem benedictiones aperire.

(Ex concil. habito apud Regiam, cap. 4.) Ut presbyteri privatim fidelibus desiderantibus benedicant. Et inter minutas has discussiones, jussum est omni presbytero, per familias, per agros, per privatas domos pro desiderio fidelium habere facultatem benedictiones aperire.



CAP. XC.---Ut presbyteri benedictionem episcopalem super plebem facere non debeant.
[Col. 0642A]

(Ex eodem, cap. 47.) Benedictionem episcopalem super plebem in Ecclesia fundere, aut poenitentem in Ecclesia reconciliare, presbytero penitus non licebit.



CAP. XCI.---Ut nullus presbyter alterius plebesanum eo nolente recipiat.

(Ex concil. Nannetensi, cap. 5.) Ut nullus presbyter alterius plebesanum eo nolente, nisi in itinere fuerit, vel placitum ibi habuerit, ad missam recipiat.



CAP. XCII.---De alterius presbyteri plebesano, deque illis qui litem implacabilem inter se alunt.

(Ex eodem, cap. 419.) Ut Dominicis vel festis diebus presbyteri antequam missas celebrent, plebem interrogent, si alterius parochianus in ecclesia sit, [Col. 0642B] qui, proprio contempto presbytero, ibi missam velit audire. Quem si invenerint, statim ab ecclesia ejiciant, et ad suam parochiam redire compellant. Similiter interrogent, si aliqui discordantes sint, qui inter se litem implacabilem habeant, et si inventi fuerint, statim reconcilientur. Quod si noluerint pacem suscipere, ab ecclesia ejiciantur usquequo ad charitatem redeant. Non enim possumus munus vel oblationem ad altare offerre, nisi prius fratri reconciliemur. His itaque peractis, sacerdotes missarum solemnia rite peragant.



CAP. XCIII.---De ordinatis et reliquis fidelibus, quod sine licentia sui episcopi nil agere debeant.

(Ex epist. Clementis omnibus fidelibus missa, cap. 22.) Quapropter cunctis fidelibus, et summopere [Col. 0642C] omnibus presbyteris et diaconibus, ac reliquis clericis attendendum est, ut nihil absque episcopi proprii licentia agant. Non utique missas sine ejus jussu quisquam presbyterorum in sua parochia agat, non baptizet, nec quidquam quod ad episcopum pertineat, absque ejus permissu faciat. Similiter et reliqui populi, majores scilicet et minores, per ejus licentiam quidquid agendum est agant, nec sine ejus permissu a sua parochia abscedant, vel in ea adventantes morari praesumant. Animae vero eorum ei creditae sunt, ideo omnia ejus consilio debent [facere], et eo inconsulto nihil. Quicunque enim obediunt episcopis suis, videntur quidem obedire et Deo. Qui autem eis non obediunt, indubitanter rei et reprobi existunt.



CAP. XCIV.---De eadem re.
[Col. 0642D]

(Ex epist. ejusdem, cap. 36.) Nullum enim presbyterum in alicujus episcopi parochia aliquid agere debere absque ejus permissu docebat. Cunctos presbyteros propriis episcopis in omnibus absque mora obedientes instituente Domino esse debere docebat. Nullum aliena concupiscere aut praesumere eorum, sed unumquemque suis sibique commissis contentum esse docebat. Neminem etiam aliqui aliquid facere, nisi quod sibi vult fieri instruebat.



CAP. XCV.---De eadem re.

(Ex concil. Arelatensi, cap. 2.) De presbyteris aut diaconibus qui solent dimittere loca sua in quibus ordinati sunt, et ad alia loca se transferunt, placuit [Col. 0643A] ut iisdem locis ministrent. Quod si de relictis locis suis ad alium se locum transferre voluerint, deponantur.



CAP. XCVI.---Quod non liceat clericum in duarum civitatum simul conscribi Ecclesiis.

(Ex concil. Chalced., cap. 10.) Non licere clericum in duarum civitatum conscribi simul Ecclesiis, et in qua ab initio ordinatus est, et ad quam confugit, quasi ad potiorem, ob inanis gloriae cupiditatem. Hoc autem facientes revocari debere ad suam Ecclesiam in qua primitus ordinati sunt, et ibi tantummodo ministrare.



CAP. XCVII.---De ordinatis, ne de civitate in civitatem contra jus canonum transferantur.

(Ex concil. Nicaeno, cap. 15.) Propter multam [Col. 0643B] perturbationem et seditiones quae fiunt, placuit consuetudinem omnimodis amputari, quae praeter regulam in quibusdam partibus videtur admissa, ita ut de civivitate in civitatem, non episcopus, non presbyter, non diaconus transferatur. Si quis autem post definitionem sancti et magni concilii tale aliquid agere tentaverit, et se hujusmodi negotio manciparit, hoc factum prorsus in irritum ducatur, et restituatur Ecclesiae cui fuerit episcopus, aut presbyter, aut diaconus ordinatus



CAP. XCVIII.---De eadem re.

(Ex eodem, cap. 16.) Quicunque temere ac periculose, neque timorem Domini prae oculis habentes, nec agnoscentes ecclesiasticam regulam, discedunt ab Ecclesia, presbyteri aut diaconi, vel quicunque [Col. 0643C] sub regula prorsus existunt, hi nequaquam debent in aliam Ecclesiam recipi, sed omnem necessitatem convenit illis imponi, ut ad suas parochias revertantur. Quod si non fecerint, oportet eos communione privari.



CAP. XCIX.---Ne presbyteri causa legationis per diversa mittantur loca, cura animarum relicta.

(Ex concil. Arelatensi, cap. 3.) Statutum est ut presbyteri, sicut hactenus factum est, indiscrete per diversa non mittantur loca, nec ab episcopis, nec ab aliis praelatis, nec etiam a laicis, ne forte propter eorum absentiam, et animarum pericula et Ecclesiarum in quibus constituti sunt, negligantur officia.



CAP. C.---Quod presbyteri assidue legere debeant.

(Ex dictis August.) Presbyteri, oportet vos assiduitatem [Col. 0643D] habere legendi, et instantiam orandi: quia vita viri justi lectione instruitur, oratione ornatur, et assiduitate lectionis munitur homo a peccato, juxta illum qui dicebat: In corde meo abscondi eloquia tua, ut non peccem tibi. Haec sunt enim arma, videlicet lectio et oratio, quibus diabolus expugnatur. Haec sunt instrumenta quibus aeterna beatitudo acquiritur. His armis vitia comprimuntur, his alimentis virtutes nutriuntur. Sed et si quando a lectione cessatur, debet manuum operatio subsequi: quia otiositas inimica est animae. Et antiquus hostis, quem a lectione sive ab oratione vacantem invenerit, facile ad vitia rapit. Per usum namque lectionis discetis qualiter et vos vivatis, et alios doceatis. [Col. 0644A] Per usum orationis, et vobis et his, quibus in charitate conjuncti estis, prodesse valebitis. Per manuum operationem et corporis macerationem, et vitiis alimenta negabitis, et vestris necessitatibus subvenietis, et habebitis unde necessitatem patientibus porrigatis.



CAP. CI.---Ut presbyteri sine orariis non vadant.

(Ex concil. Mogunt.) Presbyteri sine intermissione utantur orariis, propter differentiam sacerdotalis dignitatis.



CAP. CII.---Ut clericus artificio honesto victum quaerat.

(Ex concil. Afric., cap. 51.) Clericus quilibet verbo Dei eruditus artificio honesto victum quaerat.



CAP. CIII.---De eadem re.

[Col. 0644B] (Ex eodem concil., cap. 3.) Clericus victum et vestitum sibi artificio vel agricultura absque officii sui duntaxat detrimento praeparet.



CAP. CIV.---De presbyteris, matutinali officio expleto, quid agere debeant.

(Ex concil. Nannet., cap. 60.) Presbyter mane matutinali officio expleto, pensum servitutis suae canendo Primam, Tertiam, Sextam, Nonamque persolvat: ita tamen, ut postea horis competentibus et signis designantibus juxta possibilitatem, aut a se, aut a scolaribus publice compleantur. Deinde peractis horis, infirmis visitatis, si voluerit ad opus rurale exeat jejunus, ut iterum necessitatibus peregrinorum et hospitum, sive diversorum commeantium, infirmorum quoque atque defunctorum succurrere [Col. 0644C] possit usque ad statutam horam, pro qualitate temporis et opportunitatis.



CAP. CV.---De eadem re.

(Ex dictis Benedicti.) Propheta dicente, Septies in die laudem dixi tibi: qui septenarius numerus a nobis sic implebitur, si Matutino, Primae, Tertiae, Sextae, Nonae, Vesperae, Completoriique tempore, nostrae servitutis officia persolvamus: quia de his dixit Propheta. Nam de nocturnis vigiliis idem ipse ait: Media nocte surgebam ad confitendum tibi, etc. Ergo his temporibus referamus laudes Creatori nostro, super judicia justitiae suae.



CAP. CVI.---Quod magnum periculum sit aliquem fieri judicem vitae alienae, qui nescit suam temperare.

[Col. 0644D] (Ex dictis August.) Admonendi sunt presbyteri ut perpendant quia quidquid a fidelibus datur, redemptio peccatorum est: et ideo non glorientur talibus sumptibus uti, sed magis timeant quod in Veteri Testamento de sacerdotibus dictum est, iniquitatem populi eos debere portare. Et ideo cum magno timore super eos solliciti sint, quorum donis participantur: quia magnum periculum est judicem fieri vitae alienae, qui nescit tenere moderamina vitae suae.



CAP. CVII.---Ut presbyteri juxta ecclesiam hospitentur.

(Ex concil. Meldensi, cap. 5.) Ut presbyteri nullatenus ubicunque hospitari sinantur, aut aliquo modo ipsi praesumant, sed assidue apud suas [Col. 0645A] ecclesias esse studeant propter sacra mysteria, vel ministeria, fidelibus exhibenda, nec etiam alibi habitare permittantur. Neque mulieres quamcunque habitationem habeant in locis in quibus presbyteri aliquem recursum habuerint. Quod si observare parvipenderint, ita ut transgressores, et qui contra interdicta fecerint, judicentur.



CAP. CVIII.---De presbytero, si uxorem acceperit, deponatur.

(Ex concil. Niocaesariensi, cap. 1.) Presbyter si uxorem acceperit, ab ordine deponatur. Si vero fornicatus fuerit, aut adulterium perpetraverit, amplius pelli debet, et ad poenitentiam redigi. Simili modo etiam diaconus, si eodem peccato succubuerit, ab ordine ministerii subtrahatur.



CAP. CIX.---De eadem re.
[Col. 0645B]

(Ex concil. Nicaeno, cap. 3.) Interdixit per omnia magna synodus non episcopo, non presbytero, non diacono, vel alicui omnino qui in clero est, licere subintroductam habere mulierem, nisi forte matrem, aut sororem, aut amitam, vel eas tantum personas quae suspiciones effugiunt.



CAP. CX.---De eadem re.

(Ex decr. Syricii p., cap. 12.) Feminas vero non alias esse patimur in domibus clericorum, nisi eas tantum quas propter solas necessitudinis causas habitare cum iisdem synodus Nicaena permisit.



CAP. CXI.---De eadem re.

(Ex eodem, cap. 4.) Statutum est ab episcopis, de presbyteris qui feminas secum indiscrete habitare [Col. 0645C] permittunt, et propter hoc malae opinionis suspicione denotantur, et si deinceps admoniti non se correxerint, velut contemptores sacrorum canonum canonica invectione feriantur.



CAP. CXII.---De eadem re.

(Ex concil. Agathensi, cap. 3.) Id etiam ad custodiendam vitam et famam speciali ordinatione praecipimus, ut nullus clericorum extraneae sit mulieri qualibet consolatione aut familiaritate conjunctus, et non solum in domum illius extranea mulier non accedat, sed nec ipse frequentandi extraneam mulierem habeat potestatem, sed cum matre tantum et sorore et nepte, si habuerit aut voluerit, vivendi liberam habeat potestatem, de quibus nominibus nefas est aliud quam natura constituit suspicari.



CAP. CXIII.---Ut ancillae a cellario presbyterorum removeantur.
[Col. 0645D]

(Ex concil. Remensi, cap. 3.) Ancillas vel libertas a cellario vel a secreto ministerio, et ab eadem mansione in qua clericus manet, placuit removeri.



CAP. CXIV.---Quod diaconi, sicut episcopus et presbyter, cessare debeant ab opere conjugali.

(Ex epist. Leon. pap., cap. 17.) Lex continentiae eadem est altaris ministris, quae episcopis atque presbyteris. Qui cum essent laici, sive lectores, licite et uxores ducere, et filios procreare potuerunt, sed cum ad praedictos pervenerint gradus, coepit eis non licere quod licuit. Unde, ut de carnali fiat spiritale conjugium, oportet eos nec dimittere uxores, et quasi non habeant sic habere, [Col. 0646A] quo et salva sit charitas connubiorum, et cessent opera nuptiarum.



CAP. CXV.---De eadem re.

(Ex concil. Turonic., cap. 6.) Et quia diabolo nullum locum dare oportet, hoc praecipue custodiendum decrevimus, ut nulli clerici cum extraneis feminis habeant familiaritatem, nec ullum male loquendi vel sentiendi hominibus aditum tribuant, quia frequenter per hanc indecentem occasionem contingit, ut diabolus qui insidiatur sicut leo in cubili suo, de ruinis servorum Dei insultet. Si quis vero clericus post interdictum episcopi sui his inhaerere praesumpserit, a communione habeatur alienus.



CAP. CXVI.---De eadem re.

[Col. 0646B] (Ex concil. Nannetensi, cap. 10.) Inhibendum et modis omnibus interminandum est, ut nullus sacerdos eas personas feminarum, sicut et in canone insertum continetur, de quibus suspicio esse potest, in domo sua habeat, sed neque illas quas canones concedunt, matrem, amitam, sororem: quia, instigante diabolo, etiam in illis scelus frequenter perpetratum reperitur, aut etiam impedisse quas illarum. Sed si quis de his habuerit talem necessitatem patientem, cui sit necessitas sustentatio presbyteri, habeat in vico aut in villa domum longe a presbyteri conversatione, et ibi eis subministret quae necessaria sunt. Sed hoc secundum auctoritatem canonum modis omnibus prohibendum, ut nulla femina ad altare praesumat accedere, aut presbytero [Col. 0646C] ministrare, aut infra cancellos stare aut sedere.



CAP. CXVII.---De incontinentibus.

(Ex canon. apostolor., cap. 22.) De presbyteris et diaconibus divinarum legum est disciplina, ut inter incontinentes in officiis talibus positi, omni honore ecclesiastico priventur, nec admittantur ad tale ministerium, quod sola continentia oportet impleri.



CAP. CXVIII.---De ordinatis, quod cum mulieribus coire non debeant.

(Ex eodem.) Praeterea quod dignum et pudicum et honestum est, tenere Ecclesia omnino debet, ut sacerdotes et Levitae cum mulieribus non coeant: quia ministerii quotidianis necessitatibus occupantur. Scriptum est: Sancti estote, quoniam ego sanctus sum Dominus Deus vester.



CAP. CXIX.---De ordinatis, si usuras exercuerint.
[Col. 0646D]

(Ex eodem.) Episcopus, presbyter, aut diaconus usuras a debitoribus exigens, aut desinat, aut certe damnetur.



CAP. CXX.---De eadem re

(Ex concil. Nicaeno, cap. 17.) Quoniam multi sub regula constituti avaritiam et turpia lucra sectantur, oblitique divinae Scripturae dicentis: »Qui pecuniam suam non dedit ad usuram,« mutuum dantes centesimas exigunt, juste censuit sancta et magna synodus, ut si quis inventus fuerit post hanc definitionem usuras accipiens, aut ex adinventione aliqua vel quolibet modo negotium transiens, aut hemiolia, id est, sescupla exigens, vel aliquid tale prorsus ex [Col. 0647A] cogitans turpis lucri gratia, dejiciatur a clero, et alienus existat a regula.



CAP. CXXI.---De eadem re.

(Ex epist. Leon. pap., cap. 4.) Illud etiam duximus praemonendum, ut sicut non suo, ita nec alieno nomine aliquis clericorum exercere foenus attentet.



CAP. CXXII.---De eadem re.

(Ex concil. Tarraconensi, cap. 3.) Quicunque in clero esse voluerit, emendi vilius, vel vendendi charius studio non utatur.



CAP. CXXIII.---De eadem re.

(Ex epist. Leon. pap., cap. 3.) Ne hoc quoque praetereundum esse duximus, quos lam turpis lucri cupiditate captos, usurariam exercere pecuniam, et foenore velle ditescere. Quod non dicam in eos in clericali [Col. 0647B] officio constitutos sed et in laicos cadere, qui Christianos se dici cupiunt, condolemus.



CAP. CXXIV.---De eadem re.

(Ex conc. Carthag., cap. 16.) Item placuit ut clericus si commodaverit pecuniam, pecuniam accipiat, si speciem, eamdem speciem quantum dederit accipiat.



CAP. CXXV.---Item de usurariis.

(Ex concil. Aurel., cap. 3.) Ut presbyteri a turpibus lucris et usuris non solum ipsi abstineant, verum etiam plebes sibi subditas abstinere instruant.



CAP. CXXVI.---Quid sit usura.

(Ex concil. Agathen., cap. 1.) Usura est ubi amplius requiritur quam datur. Verbi gratia. Si dederis [Col. 0647C] solidos decem, et amplius requisieris: vel si dederis frumenti modium unum, et super aliquid exegeris.



CAP. CXXVII.---De eadem re.

(Ex decr. Julii papae, usurariis missis, cap. 125.) Quicunque enim tempore messis vel vindemiae, non necessitate, sed propter cupiditatem, comparant annonam vel vinum; verbi gratia: si cum duobus denariis comparat modium unum, et servat usque dum venundetur denariis quatuor, aut sex, aut amplius, hoc turpe lucrum dicimus.



CAP. CXXVIII.---De eadem re.

(Ex epist. Leonis papae.) Qualiter negotiantem aut excusat, aut arguit, quia est honestus quaestus, et turpis. Verumtamen poenitenti utilius est dispendia [Col. 0647D] pati quam periculis negotiationis astringi, quia difficile est inter ementis vendentisque commercium non intervenire peccatum.



CAP. CXXIX.---Ut nullus ex ecclesiastico ordine edendi vel bibendi causa tabernas ingrediatur.

(Ex dictis August.) Canonum statuta prohibent ut nullus ex ecclesiastico ordine sumendi cibi aut potus causa, nisi peregrinationis necessitate compulsus, tabernas ingredi audeat. Sed si aliquis haec interdicta violaverit, ut sanctorum canonum contemptor acerrimis corripiatur disciplinis.



CAP. CXXX.---Ut nullus ex sacro ordine cibi vel potus causa tabernas ingrediatur.

(Ex concil. Carthag, cap. 25.) Ut clerici edendi [Col. 0648A] vel bibendi causa tabernas non ingrediantur, nisi peregrinationis necessitate compulsi.



CAP. CXXXI.---De eadem re.

(Ex concil. Laodicensi, cap. 24.) Quod non oportet sacro mysterio deditos a presbyteris usque ad diaconos, et reliquum ecclesiasticum ordinem, id est usque ad subdiaconos, lectores, cantores, exorcistas et ostiarios, et ex numero continentium et monachorum ingredi tabernas.



CAP. CXXXII.---Ut illi quibus uxores ducere licitum non est, aliorum nuptias devitent.

(Ex epist. Leonis papae, cap. 19.) Quibus licentia uxores ducendi non est, alienarum nuptiarum evitent convivia.



CAP. CXXXIII.---Quod non oporteat in bigami nuptiis prandere presbyterum.
[Col. 0648B]

(Ex concil. Neocaes., cap. 7.) Presbyterorum in nuptiis bigami prandere non convenit, quia cum poenitentia bigamus egeat, quis erit presbyter qui, propter convivium, talibus nuptiis possit praebere consensum?



CAP. CXXXIV.---De eadem re.

(Ex dictis August.) Presbyteri, diaconi, subdiaconi, vel deinceps quibus ducendi uxores non est licitum, etiam alienarum nuptiarum evitent convivia, neque his coetibus admisceantur, ubi amatoria cantantur et turpia, aut obscoeni motus corporum choris et saltationibus efferuntur, ne auditus et obtutus sacris mysteriis deputatus, turpium spectaculorum atque verborum contagione polluatur.



CAP. CXXXV.---De eadem re.

[Col. 0648C] (Ex decret. Martini papae, cap. 1.) Non liceat sacerdotibus vel clericis aliqua spectacula in nuptiis vel conviviis spectare, sed oportet antequam ingrediantur ipsa spectacula surgere et redire inde.



CAP. CXXXVI.---Ut nullus clericus in aliena civitate suscipiatur sine commendatitiis epistolis.

(Ex canone apostolor.) Ut si quis clericus aut laicus ad alteram properat civitatem, et suscipitur praeter commendatitias epistolas, et qui susceperit, et qui susceptus est, communione privetur.



CAP. CXXXVII.---De eadem re.

(Ex concil. Antioch., cap. 27.) Nulli peregrinorum sine pacificis, id est commendatitiis suscipiantur epistolis.



CAP. CXXXVIII.---De clericis fugitivis, ne ab aliis recipiantur.

[Col. 0648D] (Ex concil. Aurelian., cap. 2.) In concilio Antiocheno simul et in Chalcedonensi praecipitur ut fugitivi clerici et peregrini a nullo recipiantur, nec ordinentur, nisi cum commendatitiis litteris, et sui episcopi vel abbatis licentia.



CAP. CXXXIX.---Ut peregrini clerici sine litteris sui episcopi non recipiantur.

(Ex concil. Chalced., cap. 13.) Peregrinos clericos et lectores, in alia civitate, praeter commendatitias litteras sui episcopi, nusquam penitus ministrare debere.



CAP. CXL.---Ut clerici in aliena civitate non maneant, nisi episcopus loci mores eorum praevideat.

(Ex concil. Carthag., cap. 35.) Ut clerici in aliena [Col. 0649A] civitate non immorentur, nisi causas eorum justas episcopus loci vel presbyteri locorum perviderint.



CAP. CXLI.---De clericis et monachis, qui sine litteris episcopi sui vagantur.

(Ex eodem concil., cap. 36.) Clericis vel monachis sine commendatitiis epistolis episcopi sui licentia non pateat evagandi.



CAP. CXLII.---De eadem re.

(Ex eodem concil. cap. 37.) Clericis sine commendatitiis epistolis episcopi sui licentia non pateat evagandi, in monachis quoque praesentis sententiae forma servetur.



CAP. CXLIII.---Ut pauperibus et indigentibus auxilio, quum proficiscuntur, pacificis litteris sit subveniendum.

(Ex concil. Chalced., cap. 11.) Omnes pauperes et [Col. 0649B] indigentes auxilio, cum proficiscuntur, sub probatione, epistolis vel ecclesiasticis pacificis tantummodo commendari decrevimus, et non commendatitiis litteris, propterea quod commendatitias literas honoratioribus tantummodo praestari personis conveniat.



CAP. CXLIV.---Ut illi clerici qui in alias provincias suos sequuntur seniores, sine formata ministrare non permittitur.

(Ex concil., Meldensi, cap. 2.) Qui cum senioribus suis de aliis provinciis in aliam provinciam veniunt, sine formata ministrare non permittantur; quam etsi attulerint et ministrare idonei inventi fuerint, instruantur quam religiose atque studiose sacrum ministerium peragant, et in quibus locis agere [Col. 0649C] debeant.



CAP. CXLV.---Quod clerico non liceat alienas possessiones conducere, aut saecularibus se negotiis immiscere.

(Ex concil. Chalced., cap. 3.) Pervenit ad sanctam synodum quod quidam, qui in clero videntur electi, propter lucra turpia conductores alienarum possessionum fiant, et saecularia negotia sub cura sua suscipiant: Dei quidem ministerium parvipendentes, secularium vero discurrentes per domos, et propter avaritiam patrimoniorum sollicitudinem sumentes. Decrevit itaque sanctum concilium, nullum deinceps, non episcopum, non clericum, non monachum, aut possessiones conducere, aut negotiis saecularibus se miscere, praeter ecclesiasticarum rerum sollicitudinem.



CAP. CXLVI. Ut nullus laicus presbyterum suum vil licationi implicare praesumat.
[Col. 0649D]

(Ex concil. Meldensi, cap. 6.) Item jubendum est ut nemo laicorum presbyteros Ecclesiarum suarum turpi villicationi, et secundum apostolum saeculari et inhonestae negotiationi implicare, nec secum aliorum contra auctoritatem praesumat ducere, quo ministerium sibi commissum cogantur negligere. Quod si haec interdicta praesumpserit, excommunicetur.



CAP. CXLVII. De illis presbyteris qui contra statuta canonum villici fiunt, et aliis sibi non concessis implicantur negociis, viciisque non admittendis.

(Ex eodem, cap. 5.) Similiter de illis presbyteris qui contra statuta canonum villici fiunt, tabernas [Col. 0650A] ingrediuntur, turpia lucra sectantur, et diversissimis modis usuris inserviunt, et aliorum domos inhoneste et impudice frequentant, et comessationibus et ebrietatibus deservire non erubescunt, et per diversos mercatus indiscrete discurrunt, observandum judicavimus ut ab hinc districte severiterque corceantur, ne per eorum illicitam et indecentem actionem, et ministerium sacerdotale vituperetur, et quibus debuerant esse in exemplum deveniant in scandalum.



CAP. CXLVIII. Nulli clericorum, ne subdiacono quidem connubium carnale conceditur.

(Ex epist. Leonis papae, cap. 4.) Nam quum extra clericorum ordinem constitutis, nuptiarum societati, et procreationi filiorum studere sit liberum arbitrium, [Col. 0650B] ad exhibendam tamen perfectae continentiae puritatem, nec subdiaconis quidem connubium carnale conceditur, ut et qui habent, sint tanquam non habentes, et qui non habent, permaneant singulares. Quod si in hoc ordine, qui quartus est a capite, dignum est custodiri, quanto magis in primo aut secundo tertiove servandum est, ne aut levitico aut presbyterali honore, aut episcopali excellentia quisquam idoneus aestimetur qui se a voluptate uxoria necdum frenasse detegitur?



CAP. CXLIX.---De principibus qui solent suos sacerdotes ministeriis judicandi deputare.

(Ex concil. Toletano, cap. 31.) Saepe principes, contra quoslibet majestatis obnoxios, sacerdotibus negotia sua committunt. Et quia sacerdotes a Christo [Col. 0650C] ad ministerium salutis electi sunt, ibi consentiant regibus fieri judices ubi jurejurando supplicii indulgentia promittitur, non ubi discriminis sententia praeparatur. Si quis etiam sacerdotum contra hoc commune consultum discussor in alienis periculis exstiterit, sit reus effusi sanguinis apud Christum, et apud Ecclesiam perdat proprium gradum.



CAP. CL.---De illis qui Deo servire disponunt, ut administrationem domorum non accedant.

(Ex concil. Carthagi., cap. 7.) Nicasius Evastitanus Episcopus dixit: Credo placere suggestionem meam sanctitati vestrae, et displicere vobis ut qui serviunt Deo, et annexi sunt clero, accedant ad actus, et administrationem vel procurationem domorum.



CAP. CLI.---Item si liceat aliquem ex clero conductorem privatorum fieri.

[Col. 0650D] (Ex eodem, cap. 14.) Item placuit ut episcopi, presbyteri et diaconi vel clerici non sint conductores aut procuratores privatorum, neque ullo turpi vel inhonesto negotio victum quaerant, quia respicere debent scriptum esse: Nemo militans Deo, implicat se negotiis saecularibus.



CAP. CLII.---Ut si quilibet ordinatus infra muros civitatis manens, ad sacrificium quotidianum non venerit, clericus non habeatur.

(Ex concil. Toletano, cap. 5.) Presbyter, vel diaconus, vel subdiaconus, vel quilibet Ecclesiae deputatus clericus, si intra civitatem fuerit, vel in loco in quo ecclesia est, aut in castello, aut in vico, aut in villa, si ad ecclesiam ad sacrificium quotidianum [Col. 0651A] non venerit, clericus non habeatur, si castigatus non [se] emendaverit.



CAP. CLIII.---De eadem re.

(Ex concil. Venetico, cap. 1.) Clericus qui intra muros civitatis manet, et ea die matutinis hymnis sine aegritudine defuerit, septem dies a communione habeatur extraneus.



CAP. CLIV.---Quod omnes sacerdotes Domini oportet doceri, ut caeteros instruant, et sibi proficiant.

(Ex epist. Anacleti papae omnibus fideli. missa, cap. 10.) Doceri ergo omnes oportet qui Domini sacerdotio funguntur, ut et caeteros instruant et sibi proficiant. Scriptum est enim: Qui docti fuerint, fulgebunt quasi splendor firmamenti: et qui ad justitiam erudiunt multos, quasi stellae in perpetuas [Col. 0651B] aeternitates. Et alibi: Populus autem sciens Deum suum obtinebit et faciet, et docti in populo docebunt multos. Ipsa enim veritas per se infert, et dicit: Beatus est qui non fuerit scandalizatus in me. Ille procul dubio est scandalizatus in Deum, qui recte non docet, et qui ejus scandalizat episcopum vel sacerdotem.



CAP. CLV.---Ut singuli presbyteri singulis annis suo episcopo de ministerio suo rationem reddant.

(Ex concil. Mogun. a Ricolfo ejusdem sedis archiepisco habito, cap. 3.) Ut unusquisque presbyter per singulos annos episcopo suo rationem ministerii sui reddat, tam de fide catholica, quam de baptismo, atque de omni ordine ministerii sui.



CAP. CLVI.---Ut omnis presbyter sibi subditos fidem discere constringat.
[Col. 0651C]

(Ex concil. Gangren., cap. 5.) Symbolum, quod est signaculum fidei, et orationem Dominicam discere semper admoneant sacerdotes populum Christianum. Volumusque ut disciplinam condignam habeant qui haec discere negligunt, sive in jejunio, sive in alia castigatione. Propterea dignum est ut filios suos donent ad scholam, sive ad monasteria, sive foras presbyteris, ut fidem catholicam recte discant, et Orationem dominicam, ut domi alios edocere valeant. Qui vero aliter non potuerit, vel in sua lingua hoc discat.



CAP. CLVII.---Qualem professionem presbyteros aut diaconos suo episcopo oporteat facere, quando per parochias constituuntur.

(Ex concil. Toleta. 5, cap. 27.) Quando presbyteri [Col. 0651D] aut diaconi per parochias constituuntur, oportet eos professionem episcopo suo facere, ut caste et pure vivant sub Dei timore, ut, dum eos talis professio alligat, vitae sanctae disciplinam retineant.



CAP. CLVIII.---Nulli monacho non sacerdoti, vel laico, quantumlibet sint eruditi, licet praedicare.

(Ex epist. Leonis papae.) De his vero quae in saepe dicto concilio illicita contra venerandos Nicaenos canones praesumptione tentata sunt, ad fratrem et coepiscopum nostrum Antiochenae sedis praesulem scripsimus: adjicientes et illud quod nobis propter improbitatem monachorum quorumdam religionis vestrae verbo mandastis per vicarios nostros, et hoc [Col. 0652A] specialiter statuentes ut, praeter Dei sacerdotes, nullus audeat praedicare seu monachus, sive ille laicus, qui cujuslibet scientiae nomine glorietur.



CAP. CLIX.---Ut parochiarii clerici ab episcopis suis canones discant.

(Ex concil. Aurelia. cap., 6.) Ut parochiarii clerici a pontificibus suis necessaria sibi statuta canonum legenda percipiant, ne rei ipsi vel populi quae per salutem eorum decreta sunt, excusent se postmodum ignorasse.



CAP. CLX.---Quod nulli sacerdotum canones liceat ignorare.

(Ex epist. Celest. papae, cap. 20.) Celestinus universis episcopis per Apuliam et Calabriam constitutis. Nulli sacerdoti suos liceat canones ignorare, nec quidquam facere quod Patrum possit regulis [Col. 0652B] obviare. Quae enim a nobis res digna servabitur, si decretalium norma constitutorum pro aliquorum libitu, licentia populis permissa, frangatur?



CAP. CLXI.---De presbyteris parochialibus cum convenerint ut se inebriare non audeant.

(Ex concil. Namnet. cap. 10.) Ut nullus presbyterorum, quando ad anniversarium diem, XXX aut VII vel III, alicujus defuncti, aut quacumque vocatione ad collectam presbyteri convenerint, se inebriare nullatenus praesumat, nec praesumat precari in amore sanctorum vel ipsius animae bibere, aut alios ad bibendum cogere, vel se aliena precatione ingurgitare, nec plausus et risus inconditos, et fabulas inanes ibi referre, aut cantare praesumat, vel turpia joca, vel urso, vel tornatricibus ante [Col. 0652C] se facere permittat, nec larvas daemonum, quas vulgo Talamascas dicunt, ibi ante se ferri consentiat: quia hoc diabolicum est, et a sacris canonibus prohibitum.



CAP. CLXII.---De eadem re.

(Ex eodem, cap. 11.) Quando autem convenerint presbyteri ad aliquod convivium, decanus aut aliquis prior illorum, versum ante mensam incipiat, et cibum benedicat, et tunc secundum ordinem sedeant, alter alteri honorem praebentes, et per vices cibum et potum benedicant, et aliquis de illorum clericis aliquid de sancta Scriptura legat. Et post refectionem similiter sanctum hymnum dicant ad exemplum Domini, sicut in coena fecisse legitur, et sic se contineant omnes presbyteri, maxime in talibus locis, [Col. 0652D] ut non vituperetur ministerium illorum.



CAP. CLXIII.---De eadem re.

(Ex eodem, cap. 12.) Summopere etiam quisque presbyter caveat, sicut de statu suo vult gaudere, ut non quacunque occasione patrem suum aut alium quemlibet ad iram et ad rixam, quanto minus ad pugnam vel ad caedem aliquo verbo irritet seu provocet, nec provocatus ad hoc quisque prosiliat: quia in talibus comessationibus et potationibus, semper se immiscet diabolus.



CAP. CLXIV.---De eadem re.

(Ex eodem, cap. 4.) Quando presbyteri per Kalendas simul conveniunt, post peractum divinum mysterium [Col. 0653A] et necessariam collationem, non quasi ad plenam refectionem, sed quasi ad prandium ibi ad tabulas resideant, ne per talia inhonesta convivia se invicem gravent: quia indecens est et onerosum. Saepe etiam tarde ad ecclesiam redeuntes, majus damnum de reprehensione conquirunt, et de gravedine mutua contrahunt, quam lucrum ibi faciunt. Nam de hujusmodi conventu Paulus Corinthios reprehendit, qui inconvenienter coenam dominicam manducare conveniebant. Sic et qui ad coenam dominicam, id est, ad collationem verbi sub occasione conveniunt, et ex veritate ventris causa conjunguntur, reprehensibiles coram Deo et hominibus habentur: et ideo, peractis omnibus, qui voluerit, panem cum charitate in domo fratris sui simul cum fratribus frangat, et [Col. 0653B] singuli singulos bibere faciant, maxime ut ultra tertiam vicem poculum non contingant, et sic ad ecclesias redeant.



CAP. CLXV.---Ne clerici, nec non viri religiosi, ante horam tertiam ineant convivia.

(Ex concil. Carthag., cap. 12.) Non oportet clericos vel laicos religiosos ante sacram horam diei tertiam inire convivia, neque aliquando clericos nisi hymno dicto edere panem, et post cibum gratias auctori Deo referre.



CAP. CLXVI.---De presbyteris, ut hospitales sint.

(Ex concil. Nannet., cap. 3.) Ut curam hospitum, maxime pauperum atque debilium, orphanorum quoque atque peregrinorum habeat presbyter, hosque ad prandium suum quotidie juxta possibilitatem [Col. 0653C] convocet, eisque hospitium tribuat.



CAP. CLXVII.---De eadem re.

(Ex eodem, cap. 5.) Ut autem omnis occasio rapinae tollatur, volumus ut presbyteri, qui bonum exemplum charitatis omnibus extendere debent, hospitales existant, juxta dominicum et apostolicum praeceptum, et humanitatem praebeant iter facientibus; quia per hospitalitatem placuerunt quidam Deo, angelis hospitio receptis. Et Dominus in die judicii dicturus est electis: Hospes fui, et suscepistis me. Et Job dicit: Ostium meum semper viatori patuit.



CAP. CLXVIII.---Ut presbyteri plebes suas ut hospitales sint admoneant.

(Ex concil. apud Arvernas.) Placuit ut presbyteri [Col. 0653D] plebes suas admoneant ut ipsi hospitales sint, et nulli iter facienti mansionem denegent, et ut omnis occasio rapinae tollatur, nihil carius vendant transeuntibus, nisi quanto in mercato vendere possint. Quod si carius vendere voluerint, ad presbyterum transeuntes hoc referant, et illius jussu cum humanitate eis vendant.



CAP. CLXIX.---Ut cibis sacerdotum semper lectio divina misceatur.

(Ex concil. Africano. cap. 6.) Pro reverentia Dei et sacerdotum id universa sancta synodus statuit, ut, quia solent crebro mensis otiosae fabulae interponi, in omni sacerdotali convivio lectio Scripturarum divinarum misceatur. Per hoc enim et animae aedificantur [Col. 0654A] ad bonum, et fabulae non necessariae prohibentur.



CAP. CLXX.---De clericis intemperate viventibus.

(Ex concil. Carthag., cap. 62.) Clerici inter epula cantantes, ab officio detrahendi sunt.



CAP. CLXXI.---De clericis scurrilibus.

(Ex eodem, cap. 80.) Si quis clericus aut monachu verba scurrilia, jocularia, risumque moventia loquitur, acerrime corripiatur.



CAP. CLXXII.---De eadem re.

(Ex eodem, cap. 60.) Clericos scurriles et verbis turpibus joculatores ab officio detrahendos.



CAP. CLXXIII.---Ut clericus fideijussor non sit.

(Ex eodem, cap. 70.) Clericus fideijussionibus inserviens, abjiciatur.



CAP. CLXXIV.---Ut clericus barbam non nutriat.
[Col. 0654B]

(Ex eodem, cap. 44.) Clericus nec comam nutriat nec barbam.



CAP. CLXXV.---De clericis per creaturam jurantibus.

(Ex eodem, cap. 61). Clericum per creaturas jurantem, acerrime objurgandum. Si perstiterit in vitio, excommunicandum.



CAP. CLXXVI.---De clericis qui adulationibus et proditionibus vacare deprehenduntur.

(Ex eodem concil., cap. 56.) Clericus qui adulationibus et proditionibus vacare deprehenditur degradetur ab officio.



CAP. CLXXVII.---De ordinatis qui solent contra ecclesiastica mandata auribus principis molestiam inferre.

[Col. 0654C] (Ex concil. Antioch., cap. 11.) Si quis episcopus aut presbyter, aut quilibet regulae subjectus Ecclesiae, praeter consilium et litteras episcoporum provinciae, et praecipue metropolitani, adierit imperatorem: hunc reprobari et abjici oportere non solum a communione, verum et ab honore cujus particeps videtur existere: quia venerandi principis auribus molestiam tentavit inferre, contra leges Ecclesiae. Si igitur adire principem necessaria causa deposcit, hoc agatur cum tractatu et consilio metropolitani et caeterorum episcoporum qui in eadem provincia commorantur: qui etiam proficiscentem suis prosequantur epistolis.



CAP. CLXXVIII.---De illis qui episcopis suis ne eos ad ampliorem honorem in ecclesia sua promoveant contradicunt.
[Col. 0654D]

(Ex concil. Africano., cap. 31.) Item placuit ut quicunque clerici vel diaconi pro necessitatibus ecclesiarum non obtemperaverint episcopis suis, volentibus eos ad honorem ampliorem in sua ecclesia promovere, nec illic ministrent in gradu suo, unde recedere noluerunt.



CAP. CLXXIX.---De presbytero certo crimine deposito, si de ministerio sibi interdicto aliquid agere praesumpserit.

(Ex concil. Toletano, cap. 6.) Si quis presbyter ab episcopo suo fuerit degradatus, aut officio pro certis criminibus suspensus, et ipse per contemptum et superbiam aliquid de ministerio sibi interdicto agere [Col. 0655A] praesumpserit, et postea, ab episcopo suo correptus, in certa praesumptione perduraverit, hic omnimodis excommunicetur, et ab ecclesia expellatur. Et quicunque cum eo communicaverit, similiter se sciat esse excommunicatum. Similiter de clericis, laicis, vel feminis excommunicatis observandum est. Quod si aliquis ista omnia contempserit, et episcopus emendare potuerit minime, regis judicio exsilio damnetur.



CAP. CLXXX.---De presbytero vel diacono damnato qui imperatoris auribus molestus extiterit.

(Ex concil. Antioch., cap. 12.) Si quis a proprio episcopo presbyter aut diaconus, aut a synodo fuerit episcopus forte damnatus, et imperatoris auribus molestus exstiterit, oportet ad manus episcoporum [Col. 0655B] converti concilium, et quae putaverint habere justa, plurimis episcopis suggerant, eorumque discussiones ac judicia praestolentur. Si vero haec parvipendentes molesti fuerint imperatori, hos nulla venia dignos esse, nec locum satisfactionis habere, nec spem futurae restitutionis penitus operiri.



CAP. CLXXXI.---De presbytero qui pravis exemplis mala de se suspicari permiserit.

(Ex concil. Agathen., cap. 4.) Si quis presbyter vitae suae negligens pravis exemplis mala de se suspicari permiserit, et populus, ab episcopo juramento seu banno Christianitatis constrictus, infamiam ejus patefecerit, et certi accusatores criminis ejus defuerint, admoneatur primo seorsum ab episcopo, deinde sub duobus vel tribus testibus. Si non [se] emendaverit, [Col. 0655C] in conventu presbyterorum episcopus eum publica increpatione admoneat. Si vero neque sic se correxerit, ab officio suspendatur usque ad dignam satisfactionem, ne populus fidelium in eo scandalum patiatur. Si autem accusatores legitimi non fuerint qui ejus crimina manifestis indiciis probare contenderint, et ipse negaverit, tum ipse cum septem sociis suis ejusdem ordinis, si valet, a crimine semetipsum expurget. Diaconus vero, si eodem crimine accusatus fuerit, semetipsum cum tribus excuset.



CAP. CLXXII.---De eadem re.

(Ex concil. Triburiensi, cap. 21.) Si quis presbyter contra laicum, vel laicus contra presbyterum aliquam habet querimoniae controversiam, episcopo praecipiente, sine personarum acceptione finiatur. Laicus [Col. 0655D] per juramentum, si necesse sit, se expurget: presbyter vero vice juramenti per sanctam consecrationem interrogetur: quia sacerdotes ex levi causa jurare non debent. Manus per quam corpus et sanguis Christi consecrantur, juramento polluatur! Absit! cum Dominus in Evangelio discipulis suis, quorum vicem non indigni in sancta gerimus Ecclesia dicat: Nolite omnino jurare. Sit autem sermo vester, est, est, non, non. Quod autem his abundantius est, ex malo est.



CAP. CLXXXIII.---Si clericus adversus clericum habet negotium, ad secularia non recurrat judicia.

(Ex concil. Chalced., cap. 9.) Si quis clericus adversus clericum habet negotium, non deserat episcopum [Col. 0656A] proprium et ad saecularia percurrat judicia: sed prius actio ventiletur apud episcopum proprium, vel certe consilio ejusdem episcopi, apud quos utraeque partes [cum] voluerint judicium continebunt. Si quis autem praeter haec fecerit, canonicis correptionibus subjacebit.



CAP. CLXXXIV.---De presbyteris qui a plebibus infamabuntur, quomodo purgari debeant.

(Ex concil. Hilerdensi, cap. 10.) Si quis presbyter a plebe sibi commissa mala opinione infamatus fuerit, et episcopus legitimis testibus approbare non potuerit, suspendatur ab officio presbyter usque ad dignam satisfactionem, ne populus fidelium in eo scandalum patiatur. Digna enim satisfactio est, si eis a quibus reus creditur, post rectam securitatem [Col. 0656B] de imposito crimine, innocens esse manifestatur. Quod ita nobis a majoribus constitutum esse docetur. Sed sive secundum canones, sive ad arbitrium episcopi sibi collegas VII conjungat, et juret id sacro coram posito Evangelio: quod eum sancta Trinitas et Christus filius Dei, qui illud fecit et docuit quod Evangelium continet, et sancti quatuor Evangelistae qui illud scripserunt sic adjuvent, quod ille praenominatam actionem ita non perpetrarit, sicut ei de illis oblatum est. Et, in hac satisfactione purgatus, secure deinceps suum exerceat ministerium. Quam satisfactionem nonnulli praecedentium patrum sanctum Leonem papam, in basilica sancti Petri apostoli, coram reverendissimo caesare Carolo, ac clero et plebe ita fecisse commemorant: atque ita mox [Col. 0656C] venerandum principem contra ejusdem sancti papae adversarios, dignae ultionis vindictam exercere.



CAP. CLXXXV.---Si aliquis ex ordinatis ab episcopo suo damnatus fuerit, ut non debeat ab aliquo defensari.

(Ex concil. Afric., cap. 29.) Et illud petendum ut statuere dignentur ut, si quis cujuslibet honoris clericus, judicio episcoporum, quocumque crimine fuerit damnatus, non liceat eum sive ab Ecclesiis quibus praefuit, sive a quolibet homine defensari, interposita poena damni pecuniae atque honoris, quo nec aetatem nec sexum excusandum esse praecipiant.



CAP. CLXXXVI.---De presbytero a populo accusato.

(Ex epist. Gregorii.) De presbytero vero vel [Col. 0656D] quolibet sacerdote a populo accusato, si certi non fuerint testes qui crimini illato veritatem dicant, jusjurandum erit in medio, et illum testem proferat de innocentiae suae puritate, cui nuda et aperta sunt omnia, sicque maneat in proprio gradu.



CAP. CLXXXVII.---De clericis convictis et confessis, si intra annum causam suam purgare contempserint, nulla vox eorum post audiatur.

(Ex concil. Afric. cap. 46.) Rursum constitutum est ut aliquoties clericis convictis et confessis in aliquo crimine, vel propter eorum quorum verecundiae parcitur, vel propter Ecclesiae opprobrium, aut insolentem insultationem haereticorum atque gentilium, si forte causae suae adesse voluerint, et innocentiam [Col. 0657A] suam asserere, intra annum excommunicationis hoc faciant. Si vero intra annum causam suam purgare contempserint, nulla vox eorum postea penitus audiatur.



CAP. CLXXXVIII.---Ut nullus ex ordinatis laico jurare praesumat.

(Ex concil. Remensi, cap. 5.), Ut nullus ex ecclesiastico ordine cuiquam laico quidquam supra sacra, vel super sancta Evangelia juret, sed simpliciter cum puritate et veritate dicat: Est, est, Non, non; sed si est aliquid quod eis a laicis objiciatur, ad episcopum, in cujus territorio est, deferatur: et juxta id quod illi qui ejusdem sunt ordinis dijudicaverint, aut corrigatur aut expurgetur.



CAP. CLXXXIX.---Si presbyter aut diaconus in fornicatione, aut perjurio, aut furto, homicidio, captus fuerit, ab officio suspendatur.
[Col. 0657B]

(Ex can. apostolo.) Presbyter aut diaconus qui in fornicatione, aut perjurio, aut furto, aut homicidio captus est, deponatur: non tamen communione privetur. Dicit enim Scriptura: Non judicat Dominus bis in idipsum.



CAP. CXC.---De ordinatis, si aliquis illorum percussor exstiterit.

(Ex conc. Agathensi, cap. 3.) Si quis in aliquo ecclesiastico gradu sacratus percussor extiterit, corripiatur accerime. Si non emendaverit, deponatur.



CAP. CXCI.---De presbyteris qui propter suam negligentiam degradantur.

(Ex concil. Mogunt., cap. 40.) Dictum est nobis [Col. 0657C] presbyteros propter suam negligentiam canonice degradatos, et saeculariter gradu amisso vivere, et poenitentiae agendae bonum negligere. Unde statuimus ut, gradu amisso, agendae poenitentiae gratia in monasterio aut canonico aut regulari mittantur. Si vero hoc fieri causa quaelibet prohibuerit, ubicumque sint, poenitentiam agere non desistant. Si autem amisso gradu saeculariter vivere voluerint, et poenitentiam agere neglexerint, ab Ecclesiae communione separentur.



CAP. CXCII.---De ordinatis, si injuste degradati fuerint.

(Ex eodem, cap. 28.) Episcopus, presbyter aut diaconus, si, a gradu suo injuste dejectus, in secunda synodo innocens reperiatur, non potest esse quod [Col. 0657D] fuerat, nisi gradus amissos recipiat coram altari de manu episcoporum. Si episcopus est, orarium, annulum et baculum. Si presbyter, orarium et planetam. Si diaconus, orarium et albam. Si subdiaconus, patenam et calicem. Sic et reliqui gradus in reparationem sui recipiant quae, cum ordinarentur, perceperant.



CAP. CXCIII.---De ordinatis qui episcopum proprium contemnunt.

(Ex concil. Antioch., cap. 5.) Si quis presbyter aut diaconus, episcopum proprium contemnens, se ab Ecclesia sequestraverit, et seorsum colligens altare constituerit, et commonenti episcopo non acquieverit, nec consentire vel obedire voluerit semel et iterum [Col. 0658A] convocanti, hic damnetur omnimodo, nec ultra remedium consequatur.



CAP. CXCIV.---Si presbyter contra suum episcopum inflatus schisma fecerit, ut anathematizetur.

(Ex conc. Carthag., cap. 11.) Ab universis episcopis dictum est: Si quis presbyter ab episcopo suo correptus fuerit, debet utique apud vicinos episcopos conqueri, ut ab ipsis ejus causa possit audiri, ac per ipsos suo episcopo reconciliari. Quod nisi fecerit, sed superbia, quod absit! inflatus secernendum se ab episcopi sui communione duxerit, ac separatim cum aliquibus schisma faciens sacrificium Deo obtulerit, anathema habeatur, et locum amittat. Si querimoniam justam adversus episcopum non habuerit, inquirendum erit.



CAP. CXCV.---De illis qui aliquem ex ordinatis falso crimine appetierint.
[Col. 0658B]

(Ex eodem, cap. 5.) Si quis episcopum aut presbyterum vel diaconum falsis criminibus appetierit, et probare non potuerit, nisi in fine dandam ei non esse communionem.



CAP. CXCVI.---Ut criminator crimen criminati, litteris comprehensum, ante accusationem episcopo suo representet.

(Ex concil. Aureli., cap. 10.) Illud praeterea omni ecclesiastico ordini omnimodis observandum est, ut nullatenus aliquis praesumat in concilio vel synodali conventu aliquem confratrum accusatione pulsare, nisi prius ipsum accusationis crimen et litigationis causas, litteris per ordinem comprehensum, manu propria subscripserit, et episcopo vel sacrae synodo [Col. 0658C] porrexerit, ut juste et canonice litigantium controversiae finiantur. Non enim licet, ut auctoritas Romana testatur, nisi inscriptione celebrata reum quemquam fieri, nec ad judicium exhiberi, quia sicut convictum de crimine poena constringit, ita accusatorem, si non probaverit quod objecit.



CAP. CXCVII.---Ut nullus ex ordinatis se proclamet in synodo, nisi scriptis.

(Ex concil. ad sanct. Medard., cap. 9.) Hincmarus, archiepiscopus Remorum, suis accusatoribus dixit: Quae est petitio vestra, fratres?---Misericordiam, inquiunt, petimus nobis a vestra paternitate impendi, de ministratione ordinum ecclesiasticorum, ad quos a domino Ebone quondam provecti, a vestra auctoritate suspensi sumus. Hincmarus episcopus [Col. 0658D] dixit: Habetis libellum reclamationis aut postulationis, sicut ecclesiastica se habet traditio? Illi autem responderunt se prae manibus nullum habere libellum. Hincmarus episcopus dixit: Legum ecclesiasticarum auctoritas talis est ut in causis gestorum semper scripturam requirat: adeo ut qui ad sacrum fontem accedit, suum dare nomen praecipiatur; qui ad summum sacerdotium provehitur, decreto manibus omnium roborato eligitur; ordinatus autem a suis ordinatoribus litteras accipere jubetur; qui etiam ab ecclesiastica societate quolibet excessu discinditur, libellari scriptione aut recipitur aut dejicitur; sed qui accusatur, vel excommunicatur seu reconciliatur, per scripturam accusari vel [Col. 0659A] reconciliari jubetur. Et sic in caeteris hujusmodi in tantum scriptura deposcitur, ut, sicut beatus Gregorius in Commonitorio ad Joannem defensorem ex Romanis legibus sumens scribit: Sententia quae sine scriptura profertur, nec nomen sententiae habere mereatur. Quapropter, fratres et filii, oportet vos, secundum ecclesiasticam auctoritatem, reclamationem vestram libelli serie allegare, eamque manibus vestris roboratam synodo sacrae porrigere, ut convenienter et canonice vobis valeat responderi. Et tunc ipsi fratres libellum conscribentes, eique sua nomina subscribentes, porrexerunt Hincmaro episcopo, qui tunc una cum Wevilone, Senonensi archiepiscopo, et cum Amalrico, Turonensi aeque archiepiscopo, sub praesentia gloriosi regis Caroli, [Col. 0659B] synodo praesidebat.



CAP. CXCVIII.---De clericorum accusatoribus: si unum ex objectis probare non potuerint, ad caetera non admittantur.

(Ex concil. Africano, cap. 75.) Item placuit, quotiescunque clericis ab accusatoribus multa crimina objiciuntur, et unum ex ipsis de quo prius egerint, probare non valuerint, ad caetera jam non admittantur.



CAP. CXCIX.---De episcopo aut presbytero, si causa criminalis eis reputata fuerit, quomodo se expurgare debeant.

(Ex concil. Wormacien., cap. 8.) Si episcopo aut presbytero causa criminalis, homicidium, adulterium et maleficium reputatum fuerit, in singulis [Col. 0659C] Missam tractare debet, et Secretam publice dicere, et communicare, et de singulis sibi reputatis innocentem se ostendere. Quod si non fecerit, quinquennio a liminibus ecclesiae extraneus habeatur.



CAP. CC.---Ut clerici ab alienis judicibus non constringantur.

(Ex decr. Adriani papae, cap. 38.) In clericorum causa hujusmodi forma servetur, ut nequaquam eos sententia non a suo judice dicta constringat.



CAP. CCI.---Criminantem injuste, et non probantem, verberibus publice castigandum, et in exilium deportandum.

(Ex regu. ad Antemium subdiaconum Campan., cap. 201.) Cum fortius punienda sint crimina quae insontibus et maxime sacratis ordinibus ingeruntur, [Col. 0659D] quam sitis culpabiles, omnes qui in causa Joannis diaconi resedistis, attendite, ut Hilarum criminatorem ipsius, nulla ex definitione vestra poena veniens castigaret. Nec illud ad excusationem vestram esse credatis idoneum, quod vobis quasi judicare volentibus solus frater et coepiscopus noster Paschasius dicitur detulisse. Nam si zelus in vobis rectitudinis viguisset, facilius uni a multis rationabiliter suaderi, quam multi ab uno poterant sine causa differri. Quia ergo tantae nequitiae malum sine digna non debet ultione transire, suprascriptum fratrem nostrum Paschasium volumus admoneri ut eumdem Hilarum prius subdiaconatus, quo indignus fungitur, privet officio, atque verberibus publice castigatum [Col. 0660A] faciat in exsilium deportari, ut unius poena multorum possit esse eorrectio.



CAP. CCII.---Ut si quis clericum accusaverit, et testimoniis probare non potuerit, accusator poenam accusati accipiat.

(Ex concil. Braggarden., cap. 8.) Placuit ut, si quis aliquem clericorum in accusatione fornicationis impetit, secundum praeceptum Pauli apostoli, duo vel tria testimonia requirantur ab illo. Quod si non potuerit datis testimoniis approbare quod dixit, excommunicationem accusati accusator accipiat.



CAP. CCIII.---Ut sicut laici clericos in secularibus in sua accusatione non recipiunt, ita nec ipsi in sacerdotum recipiantur.

(Ex concil. Aurelianensi, cap. 5.) Omnes episcopi in tertia sessione acclamaverunt: Sane dignum est [Col. 0660B] ut, sicut sacerdotes vel clericos in sua accusatione vel saecularibus judiciis laici non recipiunt, ita ipsi in sacerdotum vel clericorum accusationibus, seu ecclesiasticis negotiis, nisi sponte collaudentur, non recipiantur: quoniam inconveniens est ut hi qui hos respuunt, ab his recipiantur.



CAP. CCIV.---Ut testimonium laici contra clericum nemo suscipiat.

(Ex concil. Triburiensi, cap. 4.) Testimonium laici adversus clericum nemo suscipiat.



CAP. CCV.---De ordinatis, si accusati fuerint, quot testibus se excusare debuerint.

(Ex concil. Carthaginen., cap. 20.) Si autem presbyteri vel diaconi fuerint accusati, adjuncto sibi ex vicinis locis proprius episcopus legitimo numero [Col. 0660C] collegarum, quos ab eodem accusati petierint, id est, una secum in presbyterii nomine VI, in diaconii tribus, ipsorum causas discutiat, eadem dierum et dilationum, et a communione remotionum, et discussione personarum inter accusatores, et eos qui accusantur forma servata. Reliquorum autem clericorum causas, etiam solus episcopus loci agnoscat et finiat.



CAP. CCVI.---De substantia defuncti presbyteri, cujus esse debeat.

(Ex conc. Triburiensi, cui interfuit Arnolphus rex, cap. 23.) Sancto concilio allatum est quod quidam laici improbe agant contra presbyteros suos, ita ut de morientium presbyterorum substantia partes sibi vindicent sicuti de propriis servis. Interdicimus itaque [Col. 0660D] canonica auctoritate ne hoc ulterius fiat: sed sicuti liberi facti sunt ad suscipiendum gradum et agendum divinum officium, ita nihil ab eis exigatur praeter divinum officium. De peculiari vero sacerdotum nihil sibi usurpent, sed totum in quatuor dividatur partes, una episcopo, alia altari, tertia pauperibus, quarta parentibus: et si non sunt idonei parentes, episcopus eam recipiat, et in usum Ecclesiae diligenter distribuat. Et si quis contra haec facere praesumpserit, anathematizetur.



CAP. CCVII.---De presbyteris qui sine testamento discesserint.

(Ex eodem, cap. 14.) Si quiscunque ex gradu ecclesiastico sine testamento et sine cognatione discesserit, [Col. 0661A] haereditas ejus ad ecclesiam, ubi servivit, devolvatur. Similiter de sanctimonialibus.



CAP. CCVIII.---De clericis qui laicalibus vestimentis utuntur.

(Ex eodem, cap. 27.) Ut laicalibus vestimentis clerici non utantur, id est, mantello vel cotto, sive cappa, nec pretiosis et ineptis calceamentis, et aliis novitatum vanitatibus, red religioso et decenti habitu induti incedant.



CAP. CCIX.---De eadem re.

(Ex concil. Carthaginen., cap. 45.) Clericus professionem suam etiam habitu et incessu probet, et idoneo nec vestibus nec calceamentis decorem quaerat.



CAP. CCX.---De clericis qui ociose in nundinis ambulant.
[Col. 0661B]

(Ex eodem concil., cap. 48.) Clericus qui, non pro emendo aliquid, in nundinis vel in foro deambulat, ab officio suo degradetur.



CAP. CCXI.---Ut nullus ex clero arma militaria portet.

(Ex eodem concil. cap. 48.) Quicunque ex clero esse videntur, arma militaria non sumant, nec armati incedant, sed professionis suae vocabulum religiosis moribus et religioso habitu praebeant. Quod si contempserint, tanquam sacrorum canonum contemptores et ecclesiasticae sanctitatis profanatores, proprii gradus amissione mulctentur: quia non possunt simul Deo et saeculo militare.



CAP. CCXII.---Ut omnes clerici magis confidant in defensione Dei quam in armis.
[Col. 0661C]

(Ex concil. Aurelianen., cap. 9.) Omnimodis dicendum est presbyteris et diaconibus ut arma non portent, sed magis confidant in defensione Dei quam in armis.



CAP. CCXIII.---De illis qui, ex ecclesiastico ordine, aut venantur, aut cum accipitribus jocantur.

(Ex concil. Meldensi, cap. 8.) Episcopum, presbyterum aut diaconem canes ad venandum, aut accipitres, aut hujusmodi res habere non licet. Quod si quis talium personarum in hac voluntate saepius detectus fuerit, si episcopus est, tribus mensibus se a communione suspendat, presbyter duobus, diaconus uno ab omni officio et communione suspendantur.



CAP. CCXIV.---De servis Dei, ut omnes sylvaticae vagationes cum canibus et accipitribus interdicantur.
[Col. 0661D]

(Ex concil. Aurelianen., cap. 3.) Omnibus servis Dei venationes et sylvaticas vagationes cum canibus, et ut accipitres et falcones non habeant, interdicimus.



CAP. CCXV.---Ut clericos discordantes episcopus sua potestate reconciliet.

(Ex concil. Africano, cap. 59.) Discordantes clericos episcopus vel ratione vel potestate ad concordiam trahat, inobedientes synodus per audientiam damnet.



CAP. CCXVI.---De clericis qui proruperint in mutuam caedem.

(Ex concil. Hilerden., cap. 6.) Si qui clerici in [Col. 0662A] mutuam caedem proruperint, prout dignitas officiorum in tali excessu contumeliam pertulerit, a pontifice districtius vindicetur.



CAP. CCXVII.---De eadem re.

(Ex eodem, cap. 7.) Frater in fratrem si ausus fuerit manum mittere, legitimam disciplinam accipiat.



CAP. CCXVIII.---De officiis et ministeriis septem diaconorum cum subdiaconibus et sequentium ordinum ministris observandis.

(Ex ep. Fabiani papae, cap. 2.) Septem ergo diaconi sint in urbe Roma per septem regiones civitatis, sicut a patribus accepimus, qui per singulas hebdomadas et dominicos dies, atque festivitatum solemnia, cum subdiaconibus et acolythis, ac sequentium ordinum [Col. 0662B] ministris, injuncta sibi observent ministeria, et parati omni hora sint ad divinum officium, et quidquid eis injungitur peragendum. Similiter et vobis prout opportunum fuerit, per singulas civitates est faciendum ut divinum, absque ulla mora aut negligentia, studiose ac solemniter agatur officium.



CAP. CCXIX.---De numero certo diaconorum.

(Ex concil. Neocaesar., cap. 14.) Diaconi septem debent esse juxta regulam, licet et valde magna sit civitas. Idipsum autem et Actuum apostolorum liber insinuat.



CAP. CCXX.---De eadem re.

(Ex concil. episcoporum, qui in Ancira et Caesaria convenerunt, cap. 9.) Diaconi septem esse debent secundum regulam, quamvis magna sit civitas. Cui [Col. 0662C] regulae auctoritas erit liber Actuum apostolorum.



CAP. CCXXI.---Ut diaconi coram presbyteris non sedeant.

(Ex concil. Laodicensi, cap. 20.) Quod non oporteat diaconum coram presbytero sedere, sed jussione presbyteri sedeat. Similiter autem et diaconis honor habeatur ab obsequentibus, id est, a subdiaconis et omnibus clericis.



CAP. CCXXII.---De diaconibus qui se presbyteris anteponunt.

(Ex concil. Toletan., cap. 39.) Nonnulli diacones in tantam erumpunt superbiam ut sese presbyteris anteponant, atque in primo choro ipsi priores stare praesumant presbyteris in secundo choro constitutis. Ergo ut sublimiores sibi presbyteros agnoscant, tam hi quam illi in utroque choro consistant.



CAP. CCXXIII.---Ut exorcistae energumenis manus imponant.
[Col. 0662D]

(Ex concil. Carthag., cap. 90). Omni die exorcistae energumenis manus imponant.



CAP. CCXXIV.---De honore universis ordinibus competente.

(Ex decr. Silvestr. papae, cap. 4.) Ita fratres jubet auctoritas divina, et affirmat, ut, a subdiacono usque ad lectorem, omnes subditi sint diacono cardinali urbis Romae, in Ecclesia honorem repraesentantes tantum. Pontifici vero, presbyter, diaconus, subdiaconus, acolythus, exorcista, lector, abbas, monachus, in omni loco repraesentet obsequium, sive in publico, sive in gremio ecclesiae.



CAP. CCXXV.---De sacerdotibus qui adimplere suum ministerium nesciunt, nec discere volunt: quod ab officio sint submovendi.
[Col. 0663A]

(Ex concil. Aurelianensi, cap. 6.) Sacerdotes qui rite non sapiunt adimplere ministerium suum, nec discere juxta praeceptum suorum episcoporum pro viribus satagunt, vel contemptores canonum existunt, ab officio proprio sunt submovendi, quousque haec pleniter emendata habeant.



CAP. CCXXVI.---Ut inter clericos non computentur qui sub nullius episcopi disciplina inveniuntur.

(Ex concil. Parisiensi, cap. 10.) Nulla ratione clerici aut sacerdotes habendi sunt qui sub nullius episcopi disciplina et providentia gubernantur. Tales enim acephalos, id est, sine capite, priscae Ecclesiae [Col. 0663B] consuetudo nuncupavit.



CAP. CCXXVII.---Exemplar formatae epistolae, quae in Nicaena synodo a sanctis patribus est formata et collaudata.

(Ex decr. Nicaeni concilii.) In nomine patris , et filii , et spiritus sancti . Walterio Spirensi episcopo, ego Burchardus sanctae Wormaciensis Ecclesiae devotus gregis Christi famulus, in Deo vero summae felicitatis beatitudinem. Cum sancta catholica Ecclesia prompta sit sequi documenta Evangelica, quae dicunt: Qui recipit prophetam in nomine prophetae, accipiet mercedem, prophetae; et qui recipit justum in nomine justi, et caetera: et Apostolus jubeat hospitalitatem sectari, et necessitatibus sanctorum virorum communicare; tamen propter eos qui [Col. 0663C] cauteriatam habent suam conscientiam, dicentes se esse simplices, cum sint astutia diabolica repleti, et pro opere pietatis dicunt se de loco ad locum transire, cum sint sua malitia faciente fugitivi, et dicunt se esse ministerio sacro insertos, cum non sint: statutum est a sanctis Patribus neminem clericum alienum et ignotum recipi ab aliquo episcopo et inthronizari in sua ecclesia, nisi habeat a proprio episcopo epistolam quae in canonibus nominatur formata. Ideo notum facimus paternitati vestrae quod praesens frater noster harum literarum portitor nomine Ecmannus, non pro sua nequitia expulsus est a nobis: sed, postulantibus fratribus nostris, eo quod ex familia nostra fuit et noster baptizatus, fecimus ei libertatem receptam a cornu altaris canonice, et ordinavimus [Col. 0663D] eum ad gradum presbyterii. Cui etiam has dimissorias sive commendatitias literas fecimus, et eum ad vestram dilectam fraternitatem dirigimus, ut in vestra parochia sub vestro sacro regimine et defensione consistere valeat. Ego, inquam, Burchardus humilis episcopus, in nomine Patris, et Filii, et Spiritus sancti, et in unitate sanctae Ecclesiae, in qua Petro datum est jus ligandi atque solvendi, absolvo Ecmannum presbyterum de civitate Wormaciensi, indictione X; et licentiam do vobis inthronizandi eum in quacunque ecclesia vultis vestrae parochiae. Hanc ergo epistolam Graecis litteris hinc inde munire decrevimus, et annulo Ecclesiae nostrae firmare censuimus. Fraternitatem vestram Christus nobis incolumen [Col. 0664A] conservet. . . . . . . . . . . . . Data Wormaciae, Idibus Martii, anno Dominicae incarnationis millesimo duodecimo, indictione X.



CAP. CCXXVIII.---De illo qui fugam fratris celaverit.

(Ex dictis Basilii.) Si quis eum quem, districtionem ecclesiasticam non ferentem, fugam meditari agnoverit, non statim prodiderit, perditionis illius participem se esse non dubitet: et tam diu est a conventu fratrum sequestrandus, quam diu ille valeat revocari.



CAP. CCXXIX.---De illis qui presbyteros suos male tractaverint.

(Ex concil. Arvernen., cap. 7.) Si quis presbyterum proprium inhonorat, aut verbo aut facto contumeliam [Col. 0664B] facit, tam diu a liminibus Ecclesiae arceatur, quousque per condignam poenitentiam satisfaciat. Ait enim Apostolus: Presbyteri qui bene praesunt, duplici honore digni habeantur. Item alibi dicit: Obedite praepositis vestris, subjecti eis estote, etc.



CAP. CCXXX.---Ut nomen papae in Ecclesiis sanctis recitetur.

(Ex concil. Vasensi, cap. 3.) Et hoc justum visum est nobis ut nomen domini papae, quicunque sedi apostolicae praefuerit, in nostris Ecclesiis recitetur.



CAP. CCXXXI.---Ut presbyter aut diaconus qui canonicus non est, sed in villis habitat, nusquam summas festivitates celebret nisi in civitatibus.

(Ex concil. Arvernen., cap. 6.) Si quis presbyter aut [Col. 0664C] diaconus, qui non in civitate canonicus esse dinoscitur, sed in villulis habitans, in oratoriis officio sancto deserviens celebrat divina mysteria, festivitates praecipuas, Domini Natalem, Pascha, Pentecosten, et si quae principales sunt festivitates reliquae, dehinc ne faciat commonemus: et nusquam alibi nisi cum episcopo suo in civitate festivitates supradictas celebret. Quicunque sunt cives laici, natu majores, pari modo in urbibus ad pontifices suos in praedictis festivitatibus veniant, et ibi divina mysteria celebriter audiant. Quod si qui improba temeritate haec contempserint, a communione pellantur.



CAP. CCXXXII.---Ut presbyteris potestas praedicandi in suis plebibus concedatur.

(Ex concil. Vasensi, cap. 6.) Hoc etiam pro aedificatione [Col. 0664D] omnium ecclesiarum, et pro utilitate totius populi nobis placuit, ut non solum in civitatibus, sed etiam in omnibus parochiis, verbum faciendi daremus presbyteris potestatem, ita ut si presbyter aliqua infirmitate prohibente per seipsum non potuerit praedicare, sanctorum patrum Homeliae a diaconibus probatis recitentur.



CAP. CCXXXIII.---De clericis qui in rixa interficiuntur.

(Ex concil. Tribur., cui Arnolfus rex interfuit, cap. 50.) Quicunque clericus aut in bello, aut in rixa, aut gentilium ludis mortuus fuerit, neque oblatione neque oratione pro eo postuletur, sed in manus incidat judicis: sepultura tantum non privetur.



CAP. CCXXXIV.---De clericis qui a dominis suis liberi facti sunt.
[Col. 0665A]

(Ex concil. apud Alth. habito, cui interfuit Conradus rex, cap. 38.) Nullus clericus ad gradum presbyterii promoveatur, nisi ut scriptum in canonibus habetur. Si enim propter Dei dilectionem quis de servis suis quemquam elegerit, et docuerit literas, et libertati condonaverit, et per intercessionem erga episcopum presbyterum effecerit, et secundum apostolos victum et vestitum ei donaverit: ille autem postea in superbiam elatus missam dominis suis et canonicas horas observare, et psallere renuerit, et eis juste obedire, dicens se liberum esse, noluerit, et quasi libere cujus vult homo fiat, hoc sancta synodus anathematizat, et illum a sancta communione [Col. 0665B] arceri judicat, donec resipiscat et domino suo obediat secundum canonica praecepta. Sin autem obstinato animo et hoc contempserit, accusetur apud episcopum qui eum ordinavit, et degradetur: et fiat servus illius idem domini sui, sicut natus fuerat. Quisquis vero talem secum habuerit, postea quam rem illius praedictam audierit, et domino suo non reddiderit, vel a se projecerit, sive episcopus, sive comes, sive clericus, sive laicus, anathematis illius societate nodatus, poenam excommunicationis luet.



CAP. CCXXXV.---De presbyteris qui parochias fugerint in quibus locati sunt.

(Ex concil. Cabillon., cap. 41.) Presbyter proprio loco dimisso ad alium migrans nequaquam recipiatur, nisi suae migrationis causam dixerit, et se innocenter vixisse in parochia in qua ordinatus est sub [Col. 0665C] testibus probaverit: litteras etiam habebit in quibus sint nomina episcopi et civitatis plumbo impressa, quibus cognitis, et talibus inventis quibus fides adhiberi possit, recipiatur.



CAP. CCXXXVI.---De presbyteris qui crimine capitali accusantur, et collegas quibus se excusare possint non habent.

(Ex concil. Tribur., cui interfuit Arnolphus rex, cap. 6.) De presbyteris qui crimine fornicationis, sive aliquo capitali flagitio accusantur, et non habent collegas cum quibus se excusare possint, aut si forte lapsi fuerint, quomodo satisfaciant. In quorum judicio neque ad dexteram, neque ad sinistram declinandum est, sed recta via gradiendum. In concilio namque Neocaesariensi cap. scriptum est: Presbyter [Col. 0665D] si uxorem acceperit, ab ordine deponatur. Si [Col. 0666A] vero fornicatus fuerit, aut adulterium perpetraverit, amplius pelli debet et ad poenitentiam redigi.



CAP. CCXXXVII.---De predicatione presbyterorum.

(Ex concil. Triburiensi, cui interfuit rex Arnolph.)

Praecipimus vobis ut unusquisque vestrum super duas seu tres hebdomadas, diebus dominicis seu festivitatibus sanctorum, populum sibi commissum doctrinis salutiferis ex sacra Scriptura sumptis in Ecclesia sibi commissa post Evangelium perlectum instruere studeat, et jubeat illis ut nullus de ecclesia exeat, antequam a presbytero sive diacono ultima laus, id est Benedicamus Domino, aut Ite missa est, pronuntietur.



CAP. CCXXXVIII.---De ecclesiasticis, si saeculares potestates habere desiderant.

[Col. 0666B] (Ex epist. Gre. papae Secundino servo Dei recluso directa.) Certum namque est non vos ante exercitui ducem praeponere, nisi vobis labor ejus fidesque complaceret, et nisi eum anteactae vitae virtus et sollicitudo aptum esse monstraverit. Si vero non aliis nisi hujusmodi viris committitur gubernandus exercitus, qualis dux esse debeat animarum ex istius bonae rei comparatione colligitur. Sed verecundum nobis est, et dicere pudet, quia sacerdotes sibi ducatum arripiunt, qui exordium religiosae militiae non viderunt.



CAP. CCXXXIX.---Ut viri veraces et Deum timentes, in civitatibus et in publicis vicis decani constituantur.

(Ex concil. Rothoma., cap. 9.) Ut populus admoneatur [Col. 0666C] ut in dominicis et festis diebus omnes ad vesperas, et nocturnas vigilias, et ad missam omnimodis occurrant, et ut decani in civitatibus et in vicis publicis viri veraces et Deum timentes constituantur, qui desides et negligentes commoneant ut ad Dei servitium absque occasione properent, et ut ipsi decani sacramento adstringantur ut, nulla interveniente causa, scilicet, aut amoris, aut timoris, aut propinquitatis, muneris, negligentes et transgressores reticeant, quin sacerdotibus proprias eorum culpas manifestent. Sacerdotum autem erit ita eorum vitia, zelo et amore divino, cum debita disciplina corrigere, sicut ipsi nolunt pro aliorum erratibus sententiam justae damnationis suscipere. Et ut dies festi a vespera usque ad vesperam absque opere servili [Col. 0666D] cum debito honore celebrentur.


[Col. 0665] FINIS LIBRI SECUNDI.



[LIBER TERTIUS.]



INDEX CAPITULORUM LIBRI TERTII.

    [Col. 0665D] CAP. I. Quid sit Ecclesia.
    II. De primitiva Ecclesia.
    III. Quod sacerdotes agros quos vendere solebant, ad communem utilitatem ecclesiis tradebant.
    IV. Quo tempore viri religiosi seipsos domino consecrarunt, aedificantes basilicas in suis fundis.
    V. Quod Constantinus primus imperatorum fabricandi ecclesias licentiam tribuit.
    [Col. 0666D] VI. Ut nullus ecclesiam aedificet, nisi ille cui episcopus loci locum designaverit.
    VII. De illo qui in suo praedio ecclesiam aedificare desiderat.
    VIII. Ut omnes ecclesiae in illius episcopi potestate sint in cujus territorio positae sunt.
    IX. Ut antiquae ecclesiae possessionibus propter novas non spolientur.
    [Col. 0667A] X. De ecclesiis et altaribus, ubi aliqua dubitatio est de consecratione, ut consecrentur.
    XI. Si altare motum fuerit, denuo ecclesia consecretur.
    XII. Si ecclesia violata fuerit, iterum consecretur.
    XIII. Ut ecclesiam ubi paganus sepultus est, non liceat dedicari.
    XIV. Ut in ecclesia in qua cadavera sepulta sunt, altare consecrare non liceat.
    XV. Ut loca semel dicata, perpetuo sic permaneant.
    XVI. De locis dudum sacratis, et nunc neglectis, ut iterum reformentur.
    XVII. Ut nullus aliud altare erigere praesumat, nisi quod ab episcopo consecratum est.
    [Col. 0667B] XVIII. Ut energumeni ecclesiarum pavimenta verrant.
    XIX. De monasteriis semel consecratis.
    XX. de illis qui dotem ecclesiae sibi vindicare praesumpserint.
    XXI. De ecclesiis destructis, quomodo restaurari debeant.
    XXII. Quod in una terminatione plures baptismales ecclesiae esse non possint.
    XXIII. Ut regularia monasteria nec vendi nec commutari possint nisi cum alio monasterio.
    XXIV. Ut non liceat alicui unius Ecclesiae terram, nisi cambiatur, vertere ad aliam.
    XXV. Ut altaria, nisi sint lapidea, chrismate non consecrentur.
    [Col. 0667C] XXVI. Ut monasterium ad meliorandum in alium liceat ponere locum.
    XXVII. Ut sine missa ecclesia non debeat dedicari.
    XXVIII. Ut episcopus neminem prohibeat ecclesiam ingredi, et audire verbum Dei.
    XXIX. Ut populus qui convenerit ad Missam, antequam finiatur non discedat.
    XXX. De illis qui ecclesiastica habent beneficia.
    XXXI. De ecclesiis apud barbaros constitutis.
    XXXII. De ecclesiis Arianorum.
    XXXIII. De dioecesanis ecclesiis destitutis.
    XXXIV. Qualiter destitutam ecclesiam alteri ecclesiae recte conjungere valeat episcopus.
    XXXV. Ut picturae in ecclesia fieri non debeant.
    XXXVI. Item de pictura.
    [Col. 0667D] XXXVII. Ut non pro debito episcopus de consecranda ecclesia munus aliquod requirat.
    XXXVIII. Ut ecclesiam in qua cadavera infidelium sepulta sunt sanctificare non liceat.
    XXXIX. De lignis dedicatae ecclesiae, ad quos usus verti debeant.
    XL. Quid episcopo agendum sit, si plures haeredes de una contenderint ecclesia.
    XLI. De eadem re.
    XLII. De ecclesiis inter haeredes divisis.
    XLIII. Ut singuli presbyteri singulas habeant ecclesias.
    XLIV. De eadem re.
    XLV. De eadem re.
    [Col. 0668A] XLVI. Ut unusquisque presbyter una ecclesia contentus sit.
    XLVII. De eadem re.
    XLVIII. De eadem re.
    XLIX. De eadem re.
    L. De ordinibus sacris.
    LI. De ecclesiis seu sanctis noviter inventis.
    LII. Ut unaquaeque ecclesia mansum integrum habeat sine servitio.
    LIII. Ut nullus de dote ecclesiae, vel de manso presbyterorum censum persolvere cogat.
    LIV. De altaribus quae passim fiunt per agros.
    LV. Ut martyrum dignitatem nullus profanus infamet.
    LVI. Ut missarum solemnia non ubique, sed in locis [Col. 0668B] ab episcopo consecratis fiant.
    LVII. De missa non celebranda, nisi in sacrato loco.
    LVIII. De eadem re.
    LIX. Quod non liceat missas celebrare, nisi in locis ab episcopo civitatis consecratis.
    LX. De eadem re.
    LXI. De eadem re.
    LXII. De reparatione Ecclesiae.
    LXIII. Ut ante horam diei tertiam non sint celebrandae missae.
    LXIV. Ut pro fidelibus defunctis singulis diebus missas celebrare liceat.
    LXV. Ut missa mortuorum pro omnibus Christianis sit cantanda.
    [Col. 0668C] LXVI. Ut institutiones missarum sicut in metropoli fiunt, sic et reliquis comprovincialibus Ecclesiis.
    LXVII. Ut preces et praefationes, quae in concilio probatae non fuerint, non celebrentur.
    LXVIII. Ut nullus presbyter solus missam cantare praesumat.
    LXIX. De Praefationibus quas sancta Romana tenet Ecclesia.
    LXX. De sacerdotibus, missarum tempore si aegritudinis aliquis eventus eis accesserit.
    LXXI. De eadem re.
    LXXII. De presbyteris qui daemonibus variisque passionibus vexantur, quod illis sacra tractare non liceat.
    LXXIII. De eadem re.
    [Col. 0668D] LXXIV. De presbyteris qui soli missas solent celebrare.
    LXXV. De illis qui conjugati presbyteri oblationes spreverint.
    LXXVI. Ut presbyteri communicent quotiescunque missas celebraverint.
    LXXVII. De eadem re.
    LXXVIII. De eadem re.
    LXXIX. De eadem re.
    LXXX. Ut in ecclesia nihil aliud agatur, nisi id ad quod facta est.
    LXXXI. De eadem re.
    LXXXII. De eadem re.
    LXXXIII. Ut nullus in ecclesia convivetur.
    [Col. 0669A] LXXXIV. Ut nullus in ecclesia tabernas constituat.
    LXXXV. De eadem re.
    LXXXVI. Ut unicuique in domo sua orare liceat.
    LXXXVII. Ut canticum turpe circa ecclesias non fiat.
    LXXXVIII. Ut sanctorum reliquiae in oratoriis villaribus non ponantur.
    LXXXIX. Ut sedes episcopalis, si necesse fuerit, in alium locum transferatur.
    XC. De mutandis sanctis locis.
    XCI. Quod, translatis martyribus, honor interdum cum illis migret, interdum in loco permaneat.
    CXII. Quod sanguis martyrum consecret locum, non locus sanguinem.
    CXIII. Quid sit basilica.
    XCIV. De illis qui domum Dei contemptibilem [Col. 0669B] faciunt.
    XCV. De eadem re.
    XCVI. Ut calix et patena ex auro aut ex argento fiat.
    XCVII. De observanda mensa Christi.
    XCVIII. Ut corporale ex purissimo linteo sit, et unius materiei.
    XCIX. Ut sacrificium altaris non in serico panno, aut tincto celebretur.
    C. Ut mulieres ad altare non accedant, et officiis virorum se non intromittant.
    CI. De eadem re.
    CII. Ut laici juxta altare non sedeant.
    CIII. De illis sacerdotibus qui in Ecclesia, dum Evangelia leguntur, sedere praesumunt.
    [Col. 0669C] CIV. Ut nullus calicem, patenam, vel vestimentum sacerdotale in vadium tabernario praestare praesumat.
    CV. Ut nullus calicem, patenam, aut aliqua vasa sacra ad alios usus facere praesumat.
    CVI. Quod licitum sit episcopis cum consilio cleri de thesauro ecclesiae suae familiae in necessitate succurrere.
    CVII. Ne cadavera pallio altaris cooperiantur.
    CVIII. Ne ad nuptiarum ornatum divina ministeria praestentur.
    CIX. Ut ecclesia saeculari potentia minime pervadatur.
    CX. De presbyteris qui ecclesias suas per pretium acquisierint.
    [Col. 0669D] CXI. Ut nullus laicus ab ecclesia sua presbyterum ejicere audeat.
    CXII. Item de illis qui presbyteris ecclesias auferunt.
    CXIII. Ut nullus aliquod munus propter ecclesiam a presbytero requirat.
    CXIV. De eadem re.
    CXV. Ut presbyteri plebes admoneant ut linteamina altaris praeparent.
    CXVI. Ut episcopi praevideant quid presbyteri dominis suis pro ecclesiis facere debeant.
    CXVII. De eadem re.
    CXVIII. De presbyteris nihil habentibus quando ordinantur.
    [Col. 0670A] CXIX. De eadem re.
    CXX. De eadem re.
    CXXI. De eadem re.
    CXXII. De eadem re.
    CXXIII. De presbyteris qui ex reditibus ecclesiae sibi res comparaverint, et structuras ibi fecerint, et mulieres ibi posuerint.
    CXXIV. De consuetudine servanda quae non est contra fidem.
    CXXV. Ut ecclesiastica statuta, ab apostolis et reliquis magistris Ecclesiae tradita, integra serventur.
    CXXVI. Ut consuetudines ecclesiasticae pro lege sint tenendae.
    CXXVII. Item de consuetudinibus ecclesiasticis observandis.
    [Col. 0670B] CXXVIII. Quid agendum sit in causis de quibus certa in canonibus non inveniuntur judicia.
    CXXIX. Ut cuncta quae Deo offeruntur consecrata habeantur.
    CXXX. De eadem re.
    CXXXI. Ut decima nullo modo negligatur.
    CXXXII. De illis qui decimas dare nolunt.
    CXXXIII. Quod decimae ab omnibus Christianis ex debito reposci debeant.
    CXXXIV. De illis qui decimas dare noluerint, nisi pretio conducantur.
    CXXXV. Ut decima Dei census nuncupetur.
    CXXXVI. De oblationibus parochitarum: cujus esse debeant.
    CXXXVII. Quod in unaquaque ecclesia tam de reditibus [Col. 0670C] quam oblationibus quatuor debeant fieri portiones.
    CXXXVIII. Item quod de decimis quatuor debeant fieri portiones.
    CXXXIX. Ubi terminari debeant contentiones ortae inter Christianos.
    CXL. De his qui oblationes parentum, aut testamenta, vel quod ipsi donaverint ecclesiis, retinere aut auferre conantur.
    CXLI. De illis qui Deum haeredem faciunt.
    CXLII. De his qui oblationes defunctorum aut negant aut difficulter reddunt.
    CXLIII. De eadem re.
    CXLIV. De eadem re.
    CXLV. De eadem re.
    [Col. 0670D] CXLVI. Ut omnes ecclesiae vel decimae in episcoporum potestate consistant.
    CXLVII. Quod tricennalis possessio firma sit.
    CXLVIII. Ut singularum Ecclesiarum rusticanae parochiae semper maneant inconcussae.
    CXLIX. Quod tricennalis possessio, si intacta permansit, mutari non debeat.
    CL. Item de rebus XXX annis possessis.
    CLI. De illis qui de ecclesiis coemeteria faciunt.
    CLII. De illis qui in sacris locis se sepeliri petierint.
    CLIII. De eadem re.
    CLIV. De eadem re.
    CLV. De eadem re.
    CLVI. De eadem re.
    [Col. 0671A] CLVII. Ut corpora defunctorum in ecclesia non sepeliantur.
    CLVIII. De eadem re.
    CLIX. Ut nemo pro sepeliendis mortuorum corporibus aliquid muneris exigat.
    CLX. De sepultura conjugatorum in primis connubiis.
    CLXI. De eadem re.
    CLXII. De eadem re.
    CLXIII. Quorum mens una fuerat, sepultura non separet.
    CLXIV. De rebus immobilibus ecclesiae.
    CLXV. De eadem re.
    CLXVI. De praestariis viduatarum ecclesiarum ut non valeant.
    CLXVII. De eadem re.
    [Col. 0671B] CLXVIII. De eadem re.
    CLXIX. De eadem re.
    CLXX. De donatione, vel venditione, vel commutatione rei ecclesiasticae.
    CLXXI. De commutationibus ecclesiasticarum rerum.
    CLXXII. De eadem re.
    CLXXIII. De ecclesiasticis mancipiis.
    CLXXIV. De eadem re.
    CLXXV. De regalibus praeceptis super praestaria
    CLXXVI. De episcopo qui mancipium Ecclesiae manumitti desiderat.
    CLXXVII. De sacerdotibus qui res suas ecclesiae relinquunt.
    CLXXVIII. Ut presbyteri rem ecclesiae vendere non [Col. 0671C] praesumant.
    CLXXIX. Ut nullus ordinatus de ministeriis ecclesiae aliquid vendere praesumat.
    CLXXX. De presbyteris qui de jure sui tituli aliquid distrahunt.
    CLXXXI. De eadem re.
    CLXXXII. Quod quantum remedium veniae oblatio ecclesiastica tribuit conferenti, tantum damnum praeparat fraudatori.
    CLXXXIII. De clericis qui documenta quibus ecclesiae possessio firmatur distrahunt.
    CLXXXIV. De libertis qui a patrocinio ecclesiae discesserunt.
    CLXXXV. De libertis ecclesiae.
    CLXXXVI. De libertis qui a quibuscunque manumissi [Col. 0671D] sunt.
    CLXXXVII. De manumissis in ecclesia.
    CLXXXVIII. De fugitivis ecclesiast. servis.
    CLXXXIX. De episcopis qui nihil suis ecclesiis conferunt, et tamen ex familia liberos facere praesumunt.
    CXC. De illis qui pro aliquo reatu fugiunt ad ecclesiam.
    CXCI. De raptore, si cum rapta ad ecclesiam confugerit.
    CXCII. De servo, si pro qualibet culpa dominum suum ad ecclesiam fugerit.
    CXCIII. De eadem re.
    CXCIV. De eadem re.
    [Col. 0672A] CXCV. De eadem re.
    CXCVI. De immunitate ecclesiae.
    CXCVII. De fugientibus ad ecclesiam.
    CXCVIII. Quid in ecclesia legi debeat.
    CXCIX. Ut excommunicandi sint qui libros famosos legerint.
    CC. De illis qui clam concipiunt
    CCI. De infantibus in adulterio natis, et ad ecclesiam expositis.
    CCII. De eadem re.
    CCIII. De avaritia sacerdotum.
    CCIV. De illis qui ecclesias incenderint.
    CCV. De quodam clerico a diabolo vexato.
    CCVI. De rebus ecclesiae quae mortuo episcopo a presbyteris venditae fuerint.
    [Col. 0672B] CCVII. De eo qui spernit oblationem presbyteri qui uxorem habuit.
    CCVIII. Quod non permittantur ecclesiastici ad coemiteria haereticorum accedere.
    CCIX. Quod non oporteat ab haereticis eulogias accipere.
    CCX. Quod nullus Christianus ad pseudomartyres ire debeat.
    CCXI. Quod non oporteat plebeios psalmos in ecclesia cantari.
    CCXII. De illis qui conventus qui ad confessiones martyrum fiunt abominantur.
    CCXIII. Ut victus ab exorcistis energumenis in domo Dei sedentibus administretur.
    CCXIV. Ut sacra vasa non ab aliis quam a sacris [Col. 0672C] viris tractari debeant.
    CCXV. De sacratis feminis quae sacra vasa et pallas altaris tractare praesumpserint.
    CCXVI. De vasis sacris, de palliis altaris, et velis ecclesiae; si vetustate consumpta fuerint, quidinde faciendum sit.
    CCXVII. De ordine librorum Veteris Testamenti.
    CCXVIII. De ordine prophetarum.
    CCXIX. De ordine librorum Novi Testamenti, quos sancta Romana Ecclesia tenet, et omnis universalis Ecclesia observat.
    CCXX. Ordo septem epistolarum canonicarum.
    CCXXI. De notitia librorum apocryphorum qui a sanctis patribus aeterna damnatione damnati sunt.
    CCXXII. Quando et quo tempore libri Veteris et [Col. 0672D] Novi Testamenti legendi sint.
    CCXXIII. De vasculis quibus mysteria sacra conficiuntur.
    CCXXIV. De ecclesia a compluribus cohaeredibus obsessa.
    CCXXV. De altaribus in quibus sacrae reliquiae non inveniuntur.
    CCXXVI. In altari in quo episcopus missam celebrat, ne eo die presbyter aliam iterare praesumat.
    CCXXVII. Ut in oblatione corporis et sanguinis Domini incensum imponi debeat.
    CCXXVIII. Ut quoties basilicam ad quam itur praesentia novae plebis impleverit, toties sacrificium subsequens offeratur.
    [Col. 0673A] CCXXIX. Ut nullus presbyter titulum super titulum usurpare praesumat.
    CCXXX. Ut episcopus aut presbyter postquam missam incoeperit et orationem dixerit, nisi passio aliqua intervenerit, antequam incoeptum ministerium adimpleat, ab altario Dei nullo modo discedere audeat.
    CCXXXI. Ut nullus episcopus vel presbyter ad celebranda missarum solemnia cum baculo ire, aut velato capite altario Dei assistere audeat.
    CCXXXII. Ne corpora sanctorum transferantur de loco ad locum.
    CCXXXIII. Qui mortui in ecclesia sepeliantur.
    [Col. 0674A] CCXXXIV. Quod omnes fideles in ecclesia nihil agere debeant, nisi orare.
    CCXXXV. Quod divina clementia fixis in terram genibus exoranda sit, nisi in majoribus solemnitatibus.
    CCXXXVI. Quod non liceat mortuis osculum dare.
    CCXXXVII. Ut fideles sepeliri debeant.
    CCXXXVIII. Ut sacerdotes ad tempus orationibus vacent antequam sacrificent.
    CCXXXIX. De laicis qui ecclesias proprias habent.
    CCXL. De ecclesiis monachorum.
    CCXLI. De illis qui, dum suae proprietatis loca alicubi dare voluerint, decimam nusquam tradere se posse cognoscant.




[Col. 0673] Indicis Capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER TERTIUS. DE ECCLESIIS.



ARGUMENTUM LIBRI.
[Col. 0673B]

Liber hic de divinarum domorum institutione, cultu et honore, de decimis et oblationibus, deque justitiis singulorum tractat: quique libri in sacro catalogo recepti, qui rejecti et apocryphi sint, ostendit.



CAP. I.---Quid sit Ecclesia.

(Ex decr. Julii papae, cap. 5.) Ecclesia Graecum est, quod in Latinum vertitur convocatio, propterea quod omnes ad se vocet. Catholica, id est universalis, ideo dicitur quia per universum mundum est constituta, vel quoniam catholica, hoc est generalis in eadem doctrina est ad instructionem.



CAP. II.---De primitiva Ecclesia.

(Ex decr. Melchiad. papae, cap. 8). Nemo, qui Scripturas [Col. 0673C] divinas legit, ignorat quod, in principio nascentis Ecclesiae, discipuli in unum congregati sunt cum multitudine credentium, in quibus erat cor unum et anima una, quique, vendentes praedia et possessiones suas, adferebant pretia, et dividebatur singulis prout cuique opus erat. Futuram namque Ecclesiam in gentibus apostoli praevidebant, maximeque quia Dominus illis praedixerat: »Euntes in mundum universum praedicate Evangelium,« vel quia expellendos esse a Judaea noverant se et in gentibus dispergendos, Ecclesiamque congregandam ex rudi populo, idcirco praedia in Judaea minime sunt adepti, sed pretia tantummodo ad fovendos egentes. At vero, cum inter turbines et adversa mundi succresceret Ecclesia, adeo usque pervenit ut non solum [Col. 0673D] gentes, sed etiam Romani principes, qui bene totius [Col. 0674B] orbis monarchiam tenebant, ad fidem Christi et ad baptismi sacramenta concurrerent.



CAP. III.---Quod sacerdotes agros quos vendere solebant, ad communem utilitatem Ecclesiis traasbant.

(Ex decret. Urban. papae, cap. 2.) Videntes autem sacerdotes et levitae et reliqui fideles, plus utilitatis posse adferre si haereditates et agros, quos vendebant, Ecclesiis, quibus praesidebant episcopi, traderent, eo quod ex sumptibus eorum, tam praesentibus quam futuris temporibus, plura et elegantiora possent ministrare fidelibus communem vitam deducentibus, quam ex pretio ipsorum, coeperunt praedia et agros quos vendere solebant matricibus Ecclesiis tradere, et ex sumptibus eorum vivere.



CAP. IV.---Quo tempore viri religiosi seipsos Domino consecrarunt, aedificantes basilicas in suis fundis.
[Col. 0674C]

(Ex decret. Melchia. papae, cap. 12.) Ab illo enim tempore et deinceps viri religiosi non solum possessiones et praedia quae possederant, sed etiam semetipsos Domino consecrarunt, aedificantes basilicas in suis fundis in honore sanctorum martyrum per civitates, ac monasteria innumera in quibus coetus Domino servientium conveniret. Denique reges et praesides ac magistratus non solum hanc licentiam tribuere, sed etiam ipsi propria largiti sunt per universa regna terrarum, unde alerentur egentes qui nihil in mundo possidebant, Ecclesiaeque fabricarentur atque restaurarentur, Deoque et Ecclesiae ejus rite famulantium, servorumque illius [Col. 0674D] supplementa absque necessitate tribuerentur.



CAP. V.---Quod Constantinus primus imperatorum fabricandi Ecclesias licentiam tribuit.
[Col. 0675A]

(Ex eodem, cap. 10.) E quibus vir religiosissimus Constantinus primus, fidem veritatis patenter adeptus, licentiam dedit per universum orbem in suo degentes Imperio non solum fieri Christianos, sed etiam fabricandas Ecclesias, et praedia tribuenda constituit. Denique idem praefatus princeps donaria immensa, et fabricam templi primae sedis beati Petri principis apostolorum instituit, adeo ut sedem imperialem qua Romani principes praesidebant, relinqueret, et B. Petro suisque successoribus profuturam concederet.



CAP. VI.---Ut nullus Ecclesiam aedificet, nisi ille cui episcopus loci locum designaverit.

(Ex concil. Aurelianen., cap. 3.) Nemo Ecclesiam [Col. 0675B] aedificet antequam civitatis episcopus veniat, et ibidem crucem figat publice, et atrium designet, et ante praefiniat qui aedificare vult, quae ad luminaria, et ad custodiam et stipendia custodum sufficiant, et ostensa donatione sic domum aedificet. Et postquam consecrata fuerit, atrium ejusdem Ecclesiae sancta aqua conspergat.



CAP. VII.---De illo qui in suo praedio Ecclesiam aedificare desiderat.

(Ex concil. Wormaciensi, cap. 6.) Quicunque voluerit in sua proprietate Ecclesiam aedificare, et consensum et voluntatem episcopi habebit in cujus parochia fuerit, licitum sit. Veruntamen omnino praevidendum est episcopo, ut aliae Ecclesiae antiquiores, propter novas suam justitiam aut decimam [Col. 0675C] non perdant, sed semper ad antiquiores Ecclesias persolvatur.



CAP. VIII.---Ut omnes Ecclesiae in illius episcopi potestate sint, in cujus territorio positae sunt.

(Ex concil. Aurelianen., cap. 1.) Omnes basilicae quae per diversa loca constructae sunt vel quotidie constituuntur, placuit, secundum priorum canonum regulam, ut in ejus episcopi in cujus territorio positae sunt, potestate consistant.



CAP. IX---Ut antiquae Ecclesiae possessionibus suis propter novas non spolientur.

(Ex concil. Meldensi, cap. 8.) Ut Ecclesiae antiquitus constitutae, nec decimis, nec ulla possessione priventur, ita ut novis oratoriis tribuatur.



CAP X.---De Ecclesiis et altaribus, ubi aliqua dubitatio est de consecratione, ut consecrentur.
[Col. 0675D]

(Ex eodem concil., cap. 45.) Ut Ecclesiae vel altaria quae ambigua sunt de consecratione, consecrentur, et ut superflua altaria destruantur.



CAP. XI.---Si altare motum fuerit, denuo Ecclesia consecretur.

(Ex decr. Ygini papae, cap. 4.) Si motum fuerit altare, denuo consecretur Ecclesia; si parietes mutantur, et non altare, salibus tantum exorcizetur.



CAP. XII.---Si Ecclesia violata fuerit, iterum consecretur.

(Ex eodem, cap. 6.) Si homicidio vel adulterio Ecclesia fuerit violata, diligentissime expurgetur, et denuo consecretur.



CAP. XIII---Ut Ecclesiam ubi paganus sepultus est, non liceat dedicari.
[Col. 0676A]

(Ex concil. Aureliano, cap. 7.) Ecclesiam ubi paganus sepultus est, non liceat consecrare, neque Missas in ea celebrare, sed jactari foras et mundari oportet.



CAP. XIV.---Ut in Ecclesia in qua cadavera sepulta sunt altare consecrare non liceat.

(Ex eodem, cap. 6.) In Ecclesia in qua cadavera mortuorum sepeliuntur, sanctificare altare non liceat. Si autem consecratum prius fuit, Missas licet celebrare in ea.



CAP. XV.---Ut loca semel dedicata, perpetuo sic permaneant.

(Ex concil. apud Aquisgran., cap. 4.) Ut loca quae semel Deo dedicata sunt, aut monasteria fuerunt, [Col. 0676B] maneant perpetuo sic, nec possunt ultra fieri secularia habitacula.



CAP. XVI.---De locis dudum sacratis, et nunc neglectis, ut iterum reformentur.

(Ex eodem, cap. 6.) Placuit ut loca jamdudum consecrata, et nunc spurcitiis foedata, juxta possibilitatem in antiquum statum reformentur.



CAP. XVII.---Ut nullus aliud altare erigere praesumat, nisi quod ab episcopo consecratum est

(Ex decr. Hormisdae pap., cap. 10.) Ut nullus presbyter in Ecclesia consecrata aliud altare erigat, nisi quod ab episcopo loci vel ejus permissu sanctificatum est: ut sit discretio inter sacratum et non sacratum, nec dedicationem fingat, nisi sit. Quod si fecerit, si clericus est, degradetur, si laicus, anathematizetur.



CAP. XVIII.---Ut energumeni Ecclesiarum pavimenta verrant.
[Col. 0676C]

(Ex concil. Carthag., cap. 91.) Pavimenta domorum Dei energumeni verrant.



CAP. XIX---De monasteriis semel consecratis.

(Ex concil. Chalced., cap. 24.) Quae semel dedicata sunt sunt monasteria consilio episcoporum qui civitates tenent, manere perpetuo monasteria, et res quae ad ea pertinent monasteriis reservari debere, nec posse ea ultra fieri saecularia habitacula. Qui vero hoc fieri permiserint, canonum sententiis subjacebunt.



CAP. XX.---De illis qui dotem Ecclesiae sibi vendicare praesumpserint.

[Col. 0676D] (Ex concil. Toletan., cap. 19.) Multi, contra canonum constituta, sic Ecclesias quas aedificaverint postulant consecrari, ut dotem, quam Ecclesiae contulerint, censeant ad episcopi ordinationem non pertinere. Quod factum et in praeteritum displicet, et in futuro prohibetur; sed omnia, secundum consuetudinem antiquam, ad episcopi ordinationem et potestatem pertineant.



CAP. XXI.---De Ecclesiis destructis, quomodo restaurari debeant.

(Ex decr. Ygini papae, cap. 5.) Ut Ecclesiae destructae, ubi aut plures sunt quam necesse sit, aut majoris magnitudinis, quam ut ex rebus ad eas pertinentibus restaurari possint, episcopi providentia [Col. 0677A] modus inveniatur qualiter consistere possint.



CAP. XXII.---Quod in una terminatione plures baptismales Ecclesiae esse non possint.

(Ex concil. apud Aquisgran., cap. 5.) Plures baptismales Ecclesiae in una terminatione esse non possunt, sed una tantummodo cum subditis capellis. Et si contentio fuerit de terminatione duarum matricum, plebes utrarumque discernant, et si non conveniunt, lis Dei judicio discernatur.



CAP. XXIII.---Ut regularia monasteria nec vendi nec commutari possint.

(Ex decr. Silverii papae., cap. 1.) Nemini regum aut cuiquam hominum in proprium liceat monasterium tradere, nisi ad aliud monasterium: vel commutare, nisi cum alio monasterio: vel quocunque [Col. 0677B] commento vendere. Hoc etiam divina et apostolica atque canonica sub anathematis poena sanxit auctoritas. Quod si factum fuerit, non valebit, sed ipsum monasterium in pristinum reformetur statum.



CAP. XXIV.---Ut non liceat alicui unius Ecclesiae terram, nisi cambiat, vertere ad aliam.

(Ex concil. Lugdun., cap. 5.) Non licet episcopo nec abbati terram Ecclesiae vertere ad aliam, quamvis ambae sint in ejus potestate. Tamen si commutare voluerint terras earum, cum consensu amborum faciant.



CAP. XXV.---Ut altaria, nisi sint lapidea, chrismate non consecrentur.

(Ex concil. Epaonensi, cap. 10.) Altaria si non sunt lapidea, chrismatis unguine non consecrentur. [Col. 0677C] Ad celebranda autem divina officia ordinem quem metropolitani tenent, comprovinciales eorum et observare debebunt.



CAP. XXVI.---Ut monasterium ad meliorandum in alium liceat ponere locum.

(Ex decr. Bonifacii papa, cap. 6.) Si quis vult monasterium suum ad meliorandum in alium locum ponere, fiat cum consilio episcopi et fratrum suorum, et dimittat presbyterum in priori loco, ad ministeria Ecclesiae.



CAP. XXVII.---Ut sine Missa Ecclesia non debeat dedicari.

(Ex decr. Evarist. papae, cap. 4.) Omnes basilicae cum Missa semper debent consecrari.



CAP. XXVIII.---Ut episcopus neminem prohibeat Ecclesiam ingredi, et audire verbum Dei.
[Col. 0677D]

(Ex concil. apud Valentias habito, cap. 16.) Ut episcopus nullum prohibeat ingredi Ecclesiam et audire verbum Dei, sive gentilem, sive haereticum, sive Judaeum, usque ad Missam catechumenorum.



CAP. XXIX.---Ut populus qui convenit ad Missam, antequam finiatur non discedat.

(Ex concil. Arelatensi, cap. 1.) Item, cum ad celebrandam Missam in Dei nomine convenit populus, non ante discedat quam Missae solemnitas compleatur, et, ubi episcopus defuerit, benedictionem accipiat sacerdotis.



CAP. XXX.---De illis qui Ecclesiastica habent beneficia.

(Ex concil. Mogunt., cap. 42.) Quicunque beneficium [Col. 0678A] Ecclesiasticum habent, ad tecta Ecclesiae restauranda vel ipsas Ecclesias emendandas omnino adjuvent, et nonam et decimam reddant.



CAP. XXXI.---De Ecclesiis apud barbaros constitutis.

(Ex concil. Constanti., cap. 6.) Ecclesias autem Dei in barbaris gentibus constitutas gubernari et administrari oportet secundum consuetudinem quae est a patribus observata.



CAP. XXXII.---De Ecclesiis Arianorum.

(Ex decr. Joan. 1 papae, episcopis per Italiam directis.) Ecclesias vero Arrianorum ubicunque inveneritis, catholicas eas divinis precibus et operibus absque ulla mora consecrate: quia et nos, quando fuimus Constantinopoli, tam pro religione catholica [Col. 0678B] quam et pro regis Theodorici causa negotii suadente atque hortante, Arianosque exstirpante piissimo atque Christianissimo Justino orthodoxo imperatore, quascunque illis in partibus eorum Ecclesias reperire potuimus, catholicas eas Domino opem ferente consecravimus.



CAP. XXXIII.---De dioecesanis Ecclesiis destitutis.

(Ex concil. Terraconensi, cap. 9.) Multorum casuum experientia magistrante, reperimus nonnullas dioecesanas Ecclesias destitutas. Pro qua re id constitutione decrevimus ut antiquae consuetudinis ordo servetur, et annis singulis ab episcopo dioeceses visitentur, et, si qua forte basilica reperta fuerit destituta, ordinatione ipsius reparetur: quia tertia [Col. 0678C] pars ex omnibus per antiquam traditionem ut accipiatur ab episcopis, ex principibus novimus statutum.



CAP. XXXIV.---Qualiter destitutam Ecclesiam alteri Ecclesiae recte conjungere valeat episcopus.

(Ex regist Greg. ad Bacaudam Formiensem episc. mis.) Et temporalis necessitas nos perurget, et imminutio exigit personarum, ut destitutis Ecclesiis salubri ac provida debeamus dispositione succurrere. Et ideo, quoniam Ecclesiam Minturnensem funditus tam cleri quam plebis destitutam desolatione cognovimus, tuamque pro ea petitionem quatenus Formianae Ecclesiae, in qua corpus beati Erasmi martyris requiescit, cuique fraternitas tua praesidet, adjungi debeat, et piam esse ac justissimam praevidentes, [Col. 0678D] necessarium duximus, consulentes tam desolationi loci illius quam tuae Ecclesiae paupertati, reditus supradictae Ecclesiae Minturnensis, vel quidquid ei antiquo modernoque jure, vel privilegio potuit potestve qualibet ratione competere, ad tuae Ecclesiae jus potestatemque hac praecepti nostri auctoritate concedimus, ut a praesenti tempore, sicuti e propria quippe Ecclesia debeas cogitare, eique competentiae tuae provisione disponere, quatenus deinceps, quod perire nunc usque potuit, pauperum Ecclesiae tuae utilitatibus, clerique proficiat.



CAP. XXXV.---Ut picturae in Ecclesia fieri non debeant.

(Ex conc. Elibertan., cap. 2.) Placuit picturas in [Col. 0679A] Ecclesia fieri non debere, ne quod colitur et adoratur, in parietibus depingatur.



CAP. XXXVI.---Item de pictura.

(Ex epist. Gregorii Secundino servo Dei recluso directa.) Aliud est enim picturam adorare, aliud per picturae historiam quid sit adorandum addiscere. Nam quod legentibus Scriptura, hoc idiotis praestat pictura cernentibus: quia in ipsa ignorantes vident quod sequi debeant, in ipsa legunt qui litteras nesciunt. Unde et praecipue gentibus pro lectione pictura est. Quod magnopere, tu qui inter gentes habitas, attendere debueras; ne, dum recto zelo incaute succendereris, ferocibus animis scandalum generares. Frangi ergo non debuit quod non ad adorandum in Ecclesiis, sed ad instruendas solummodo [Col. 0679B] mentes fuit nescientium collocatum. Et quia in locis venerabilibus sanctorum depingi historias non sine ratione vetustas admisit, si zelum discretione condidisses, sine dubio et ea quae intendebas salubriter obtinere, et collectum gregem non dispergere, sed potius poteras congregare, ut pastoris intemeratum nomen excelleret, non culpa dispersoris incumberet.



CAP. XXXVII.---Ut non pro debito episcopus de consecranda Ecclesia munus aliquod requirat.

(Ex concil. Wormacien., cap. 1.) Placuit ut quoties ab aliquo fidelium ad consecrandas Ecclesias episcopus invitatur, non quasi ex debito munus aliquod a fundatore requirat, sed si ipse quidem aliquid ex suo voto obtulerit, non respuatur. At tamen [Col. 0679C] unusquisque episcopus meminerit ut non prius dedicet Ecclesiam, nisi antea dotem basilicae et obsequium ipsius per donationem chartulae confirmatum accipiat. Nam non levior est ista temeritas si sine luminaribus vel sine substantiali sustentatione est eorum qui ibidem servituri sunt, quam si domus privata consecretur Ecclesia.



CAP. XXXVIII.---Ut Ecclesiam in qua cadavera infidelium sepulta sunt sanctificare non liceat.

(Ex concil. Agrippin., cap. 23.) Ecclesiam in qua mortuorum cadavera infidelium sepeliuntur sanctificare non licet, sed apta videtur ad consecrandum, [modo] inde evulsis corporibus, et rasis parietibus, vel lotis lignis ejus reaedificetur. Si haec consecrata prius [Col. 0679D] fuit, Missas in ea celebrare licet, si tamen fideles fuerint qui in ea sepulti sunt.



CAP. XXXIX.---De lignis dedicatae Ecclesiae, ad quos usus verti debeant.

(Ex decr. Ygini papae, cap. 3.) Ligna Ecclesiae dedicatae non debent ad aliud opus jungi nisi ad aliam Ecclesiam, vel igni comburenda, vel ad profectum in monasterio fratribus; in laicorum opera non debent admitti.



CAP. XL.---Quid episcopo agendum sit, si plures haeredes de una contenderint Ecclesia.

(Ex concil. Tribur., cap. 20.) Si plures haeredes contenderint de communi Ecclesia, auferri jubeat episcopus reliquias sacras et Ecclesiam claudi, donec [Col. 0680A] communi consensu et consilio episcopi statuant ibi presbyterum, et unde vivat.



CAP. XLI.---De eadem re.

(Ex decr. Greg. papae, cap. 5.) De Ecclesiis quae inter cohaeredes sunt divisae considerandum est quatenus si secundum providentiam et admonitionem episcopi ipsi cohaeredes eas voluerint tenere, et honorare faciant. Sin autem hoc contradixerint, in episcopi potestate maneat, utrum eas ita consistere permittat, aut reliquias inde auferre velit.



CAP. XLII.---De Ecclesiis inter haeredes divisis.

(Ex concil. Mediomatricis, cap. 1.) Perlatum est ad sanctam synodum quod inter haeredes Ecclesiae in rebus propriis constitutae dividantur, et tanta per eamdem divisionem simultas oriatur, ut de uno [Col. 0680B] altari quatuor partes fiant, et singulae partes singulos habeant presbyteros, quod sine discordia et simultate nullo modo fieri potest. Unde nobis visum est quod hujuscemodi Ecclesiae inter haeredes dividi non debeant, et si in contentionem venerint, et simultates inter eos surrexerint, per quas sacerdos suo ibi officio canonice fungi non possit, praecipiatur ab episcopo civitatis ut nullo modo ibi Missarum solemnia celebrentur, donec illi ad concordiam redeant, et pari voto atque concilio Ecclesia illa sacerdotem canonice habeat, qui libere suum ministerium ibi peragere possit.



CAP. XLIII.---Ut singuli presbyteri singulas habeant Ecclesias.

(Ex decr. Dionysii papae, cap. 4.) De Ecclesiis ergo [Col. 0680C] parochianis, unde apostolicam sedem consulere voluisti, qualiter sint custodiendae ac dividendae sacerdotibus, nihil tuae charitati melius nobis videtur intimare, quam ut sequaris quod nos in Romana Ecclesia nuper egisse cognoscitur: Ecclesias vero singulas singulis presbyteris dedimus, et unicuique jus proprium habere statuimus, ita videlicet ut nullus alterius parochiae terminos aut jus invadat, sed unusquisque suis terminis sit contentus, et taliter Ecclesiam et plebem sibi commissam custodiat, ut ante tribunal aeterni judicis ex omnibus sibi commissis rationem reddat, et non judicium, sed gloriam pro suis actibus accipiat. Hanc quoque normam, charissime, te et omnes episcopos sequi convenit, et quod tibi scribitur, omnibus quibuscunque [Col. 0680D] potueris notum facias, ut non specialis, sed generalis fiat ista praeceptio.



CAP. XLIV.---De eadem re.

(Ex concil. Remensi, cap. 2.) Unusquisque presbyter Ecclesia una ad quam ordinatus est contentus sit, et nullus in duabus Ecclesiis ministrare praesumat.



CAP. XLV.---De eadem re.

(Ex eodem concil., cap. 8). Sicut in unaquaque Ecclesia presbyter debet esse, ita ipsa Ecclesia, quae sponsa vel uxor ejus dicitur, non potest dividi inter plures presbyteros, sed unum tantummodo habebit sacerdotem, qui eam caste et sinceriter regat. Unde interdicimus ut nullus praesumat Ecclesiam inter [Col. 0681A] duos vel plures dividere, quia Ecclesia Christi uxor et sponsa debet esse non scortum, sicut Calistus papa testatur.



CAP. XLVI.---Ut unusquisque presbyter una Ecclesia contentus sit.

(Ex eodem, cap. 11.) Statutum est ut unaquaeque Ecclesia suum presbyterum habeat, ubi id fieri facultas providente episcopo permiserit.



CAP. XLVII.---De eadem re.

(Ex concil. Nannetensi, cap. 8.) Sicut enim episcopus non plus potest habere quam unam civitatem, et vir unam uxorem, ita presbyter unam tantum Ecclesiam. Itaque nullus presbyter plures praesumat habere Ecclesias, si de statu suo gaudere desiderat.



CAP. XLVIII.---De eadem re.

[Col. 0681B] (Ex concil. Meldensi, cap. 10.) Si quis de ordine sacerdotali contemptu minoris Ecclesiae ambitiose et improbe ad potiorem aspiraverit, canonica erga eum definitio conservetur, hoc est ut, utrisque careat.



CAP. XLIX.---De eadem re.

(Ex decr. Calist. papae, cap. 4.) Quoniam sicut alterius uxor, nec adulterari ab aliquo, vel judicari aut disponi, nisi a proprio viro eo vivente permittitur, sic nec uxor episcopi, vel presbyteri, quae ejus Ecclesia vel parochia indubitanter intelligitur, eo vivente, ab altero dijudicari vel disponi, aut ejus concubitu frui permittitur. Unde ait Apostolus: »Alligata est uxor legi, quandiu vir ejus vivit: eo vero defuncto, soluta est a lege viri.« Similiter et Ecclesia, quae uxor sacerdotis dicitur, eo vivente ei [Col. 0681C] alligata est. Eo vero defuncto nubat in Domino, id est regulariter. Si enim eo vivente alteri nupserit, adultera judicabitur.



CAP. L.---De ordinibus sacris.

(Ex epistola Isidori.) Domino sancto, meritisque beato fratri Lantfredo episcopo, Isidorus episcopus. Perlectis sanctitatis tuae litteris, gavisus sum quod optatam salutem tuam earum relatu cognovi. De his autem quae in sequentibus insinuare eloquii tui sermo studuit, gratias ago Deo, quod sollicitudinem officii pastoralis tibi impendis, qualiterque ecclesiastica officia ordinentur perquiris. Et licet omnia prudentiae tuae sint cognita: tamen quia affectu fraterno me consulis, ex parte qua valeo, expediam: et de omnibus Ecclesiae gradibus, quid ad quemlibet pertineat, [Col. 0681D] eloquar. Ad Psalmistam pertinet officium canendi, dicere laudes, responsoria, et quidquid pertinet ad cantandi peritiam. Ad ostiarium namque pertinent claves Ecclesiae, ut claudat et aperiat templum Dei, et omnia quae sunt intus, extraque custodiat, fideles recipiat, excommunicatos et infideles excipiat.

Ad lectorem pertinet lectiones pronuntiare, et ea quae prophetae vaticinarint populis praedicare. Ad exorcistam pertinet exorcismos memoriter retinere, manusque super energumenos et catechumenos in exorcizando imponere. Ad acolythum pertinet praeparatio luminariorum in sacrario. Ipse cereum portat, ipse suggesta pro eucharistia calicis praeparat. Ad [Col. 0682A] subdiaconum pertinet calicem et patenam ad altare Christi deferre, et levitis tradere, eisque ministrare; urceolum quoque et aquamanile, et manutergium tenere, episcopo, presbytero et levitis pro lavandis ante altare manibus coram praebere. Ad diaconum pertinet assistere sacerdotibus, et ministrare in omnibus quae aguntur in sacramentis Christi, in baptismo scilicet, in chrismate, et patena, et calice, oblationes quoque inferre et disponere in altari; componere etiam mensam Domini atque vestire, crucem ferre, et praedicare Evangelium et Apostolum. Nam sicut lectoribus Vetus Testamentum, ita diaconibus Novum praedicare praeceptum est. Ad ipsum quoque pertinet officium precum et recitatio nominum. Ipse praemonet aures ad Dominum, ipse hortatur [Col. 0682B] orare, ipse clamat, et ipse pacem annuntiat. Ad presbyterum pertinet sacramentum corporis et sanguinis Domini in altari Dei conficere, et orationem dicere, et benedicere dona Dei. Ad episcopum pertinet basilicarum consecratio, unctio altaris et confectio chrismatis. Ipse praedicta officia et ordines ecclesiasticos distribuit, ipse sacras virgines benedicet; et dum praecessit unusquisque in singulis, hic tamen est praeordinator in cunctis. Hi sunt ordines ac ministeria clericorum, quae tamen auctoritate pontificali in archidiaconi cura et primicerii, ac thesaurii sollicitudine dividuntur. Archidiaconus enim imperat subdiaconis et levitis, ad quem ista ministeria pertinent. Ordinatio vestiendi altare ad levitas, cura incensi, et sacrificii necessaria [Col. 0682C] sollicitudo quis levitarum Apostolum et Evangelium legat, quis preces dicat, seu responsorium in Dominicis diebus aut solemnitatum decantet, sollicitudo quoque parochianorum et ordinatio. et jurgia, ad ejus pertinent curam. Praeparandas dioecesanas basilicas ipse suggerit sacerdoti. Ipse inquirit parochias cum jussione episcopi, et ornamenta, vel res basilicarum parochianarum, gesta libertatum ecclesiasticarum episcopo idem refert, collectam pecuniam de communione ipse accipit, et episcopo defert, et clericis partes proprias idem distribuit.



CAP. LI.---De Ecclesiis, seu sanctis noviter inventis.

(Ex concil. Agrippinensi, cap. 5.) De Ecclesiis, seu sanctis noviter sine auctoritate inventis, nisi episcopo [Col. 0682D] probante, in cujus territorio est, minime venerentur, salva etiam de hoc et de omnibus Ecclesiis canonica auctoritate.



CAP. LII.---Ut unaquaeque Ecclesia mansum integrum habeat sine servitio.

(Ex concil. Womarcien., cap. 18.) Sancitum est ut unicuique Ecclesiae unus mansus integer absque ullo servitio attribuatur, et presbyteri in eis constitui, non de decimis, neque de oblationibus fidelium, non de domibus, neque de atriis vel hortis juxta Ecclesiam positis, neque de praescripto manso aliquod servitium faciant praeter ecclesiasticum; et si aliquid amplius habuerint, inde senioribus suis debitum servitium impendant.



CAP. LIII.---Ut nullus de dote Ecclesiae, vel de manso presbyterum censum persolvere cogat.
[Col. 0683A]

(Ex concil. Meldensi, cap. 8.) Juxta synodalica praecepta decrevimus ut nullus mortalium de agro ecclesiastico, et manso ac mancipiis, vel si quilibet pro loco sepulturae aliquid largitus fuerit Ecclesiae, neque de decimis et oblationibus fidelium quemquam presbyterorum aliquem censum persolvere cogat, nec quisquam cujuslibet ordinis aut dignitatis exinde quidquam subtrahat, et redhibitionem quamcunque exigat temporalem. Quod si fecerit, communione usque ad satisfactionem privetur.



CAP. LIV.---De altaribus, quae passim fiunt per agros.

(Ex concil. Africano, cap. 50.) Item placuit ut altaria quae passim per agros et per vias tanquam [Col. 0683B] memoriae martyrum constituuntur, in quibus nullum corpus aut reliquiae martyrum conditae probantur, ab episcopis, qui locis eisdem praesunt, si fieri potest, evertantur. Si autem hoc per tumultus populares non sinitur, plebes tamen admoneantur, ne illa loca frequentent, ut qui recte sapiunt, nulla ibi superstitione devincti teneantur; et omnino nulla memoria martyrum probabiliter accipiatur, nisi aut ubi corpus, aut aliquae reliquiae certae sunt, aut origo alicujus habitationis, vel possessionis, vel passionis, fidelissima origine traditur. Nam quae per somnia, et per inanes quasi revelationes quorumlibet hominum ubicunque constituuntur altaria, omni modo reprobentur.



CAP. LV.---Ut martyrum dignitatem nullus profanus infamet.
[Col. 0683C]

(Ex concil. Carthagin., cap. 3.) Martyrum dignitatem nemo profanus infamet, neque passiva corpora, quae sepulturae tantum propter misericordiam ecclesiasticam commendari mandatum est redigant, ut aut insania praecipitatos, aut tali peccato discretos, non ratione vel tempore competenti quo martyria celebrantur, martyrum nomen appellent. At si qui in injuriam martyrum, claritati eorum adjungant insaniam, placet eos si laici sunt ad poenitentiam redigi, si autem sunt clerici, post commonitionem honore privari. Universi dixerunt: Recte stabit sanctitas vestra. Hoc et singulis conciliis statutum est.



CAP. LVI.---Ut missarum solemnia non ubique, sed in locis ab episcopo consecratis fiant.
[Col. 0683D]

(Ex concil. Triburiensi, cap. 4.) Missarum solemnia, non ubique, sed in locis ab episcopo consecratis, vel ubi ipse permiserit, celebranda esse censemus. Concedimus etiam ut sicubi, quod nostris peccatis exigentibus perplurimum est factum, a Nordmannis, et a Slavis, et ab Ungaris, et a malis Christianis, seu alio qualicunque modo Ecclesiae fuerint incensae et combustae, in cappellis cum tabula consecrata missas interim celebrare permittimus, donec ipsae Ecclesiae restaurari queant. In itinere vero positis, si Ecclesia defuerit, ut sub dio seu in tentoriis item si tabula altaris consecrata, caeteraque sacra mysteria ad id officium pertinentia [Col. 0684A] adfuerint, missarum solemnia celebrare concedimus, aliter omnino interdicimus.



CAP. LVII.---De missa non celebranda, nisi in sacrato loco.

(Ex decr. Felicis IV, papae, omnibus episcopis missis.) Scripta sanctitatis vestrae, quae ad sedem apostolicam misistis super quibusdam consultis, quasi ad caput, ut inde acciperetis responsa, unde omnis Ecclesia totius religionis sumpsit exordium, gratanter suscepi, et breviter vobis respondere curavi. De Ecclesiarum enim consecratione, et de missarum celebrationibus non aliubi, quam in sacratis Domino locis absque magna necessitate fieri debet, liquet omnibus quibus sunt nota Novi et Veteris Testamenti praecepta. Tabernaculum vero Mosen, Domino praecipiente, fecisse, et sacrasse cum mensa et altari [Col. 0684B] ejus, et aereis vasis et utensilibus, ad divinum cultum explendum legimus, et non solum divinis precibus ea sacrasse, sed etiam sancti olei unctione, Domino jubente, perlinisse novimus. Qualiter autem haec facta sunt, et non alii ipsa sacra quam sacerdotes sacra unctione delibuti, Dominoque cum vestibus sanctis sacrati et levitae tractabant, ferebant, erigebant, et deponebant, in ipsis institutionibus quae, jubente Domino, per Mosen conscriptae sunt in lege Domini reperitur. Qualiter ergo David regum piissimus ampliaverat cultum Dei, et templum Domini aedificare voluit, sed propter multum sanguinem quem effuderat, prohibitus est, et ipse collegerat expensas. Salomon quoque filius ejus idipsum quod ipse facere optaverat, jubente et auxiliante [Col. 0684C] Domino, perfecit, et templum cum altari, et reliqua ad divinum cultum peragendum consecravit.



CAP. LVIII.---De eadem re.

(Ex epist. Felicis IV, papae, omnibus Episcopis missa.) Judaei ergo loca in quibus Domino sacrificabant divinis habebant supplicationibus consecrata, nec in aliis, quam Deo dicatis locis munera Domino offerebant. Si enim Judaei, qui umbrae legis deserviebant, haec faciebant, multo magis quibus veritas patefacta est, et gratia et veritas per Jesum data est, templa Domino aedificare, et prout melius possumus ornare, eaque divinis precibus et sanctis unctionibus suis cum altaribus et vasis, vestibus quoque et reliquis ad divinum cultum explendum utensilibus [Col. 0684D] devote et solemniter sacrare, et non in aliis locis, quam in Domino sacratis ab episcopis, et non a chorepiscopis, qui saepe prohibiti sunt, nisi, ut praedictum est, summa exigente necessitate, missas celebrare, nec sacrificia Domino offerre debemus Et hoc, nisi summa necessitas agere compulerit, non in domibus, quia in sacris canonibus sacrificia in domibus offerri prohibita sunt, sed in tabernaculis divinis precibus a pontificibus dicatis, et in mensis Domino sacratis, et sacra unctione a pontificibus delibutis, pro summa, ut praefixum est, necessitate, et non pro libitu cujusquam et pigritia agatur. Satius est missam non cantare, aut non audire, quam in his locis, ubi fieri non oportet fore, nisi, ut saepe dictum est, pro summa contingat necessitate, quoniam [Col. 0685A] necessitas legem non habet. Unde scriptum est: Vide ne offeras holocausta tua in omni loco quem videris, sed in loco quem elegerit Dominus Deus tuus. Et in Exodo legitur: Vos vidistis quia de coelo locutus sum vobis: Non facietis deos argenteos, nec deos aureos facietis vobis. Altare de terra facietis mihi, et offeretis super eo holocausta et pacifica vestra. Oves vestras in omni loco, in quo memoria fuerit nominis mei. Et sicut non alii, quam sacrati Domino sacerdotes debent missas cantare, nec sacrificia super altare offerre, sic nec in aliis, quam in praefatis Domino sacratis locis Missas cantare, aut sacrificia offerre licet. Si autem legitur in concilio Laodicensi capite XXVI, quod hi qui non sunt ab episcopis ordinati, tam in Ecclesiis quam in domibus [Col. 0685B] exorcizare non possunt, multo magis majoris gradus ministeria, nisi ab eis, qui ad eos gradus sunt sacrati, quibus fungi debent, vel officia agi, vel sacrificia offerri non licet. Quod autem, ut paulo superius praelibatum est, oblationes in domibus offerri non debent in eodem concilio, cap. LIX prohibitum habetur ita: Non oportet in domibus oblationes celebrari ab episcopis vel presbyteris. Solemnitates vero dedicationum Ecclesiarum et sacerdotum, per singulos annos solemniter sunt celebrandae, ipso Domino exempla dante, qui ad festum dedicationis Templi, omnibus id faciendum dans formam, cum reliquis populis eamdem festivitatem celebraturus venit, sicut scriptum est: Facta sunt encoenia Hierosolymis, et hiems erat, et ambulabat [Col. 0685C] Jesus in templo in porticu Salomonis. Quod autem octo dierum sint encoenia celebranda, in libro Regum peracta dedicatione templi reperietis. De ecclesiarum vero consecratione quoties dubitatur, et nec certa scriptura, nec certi testes existunt, a quibus consecratio sciatur, absque ulla dubitatione scitote eas esse sacrandas, ne talis trepidatio faciat deteriorationem, quoniam non monstratur esse iteratum, quod nescitur factum. His fratres testimoniis scripturarum, ab apostolica auctoritate consultis vestris breviter respondisse sufficiat: vobis tamen praevidendum est, et omnibus praedicandum, ut illicita non agantur.



CAP. LIX.---Quod non liceat Missas celebrare, nisi in locis ab episcopo civitatis consecratis.

[Col. 0685D] (Ex decr. Clementis papae, cap. 22.) Hic ergo, hoc est, in praesenti vita positos oportet vos agnoscere voluntatem et praeceptum Dei, ubi et agendi et sacrificandi sit locus, quoniam in aliis locis sacrificare et missas celebrare non licet, nisi in his in quibus episcopus proprius jusserit, aut ab episcopo regulariter ordinatio, tenente videlicet civitatem, consecrati fuerint. Aliter enim non sunt haec agenda, nec rite celebranda, docente nos Novo et Veteri Testamento. Haec a Domino Apostoli acceperunt, et nobis tradiderunt: haec nos docemus, vobisque et omnibus absque reprehensione tenere, et docere quibus agendum est, mandamus.



CAP. LX.---De eadem re.
[Col. 0686A]

(Ex concil. Laodicensi, cap. 58.) Quod non oporteat in domibus oblationes celebrari, ab episcopis vel presbyteris.



CAP. LXI.---De eadem re.

(Ex concil. Aurelian., cap. 4.) Audivimus quod quidam laici in domibus propriis praecipiant presbyteris suis Missas celebrare, et inter canum discursus, et scortorum greges, sanctitatis mysteria polluantur magis quam consecrentur. Quapropter praecipimus ut nullus presbyter extra ecclesiam praesumat Missam cantare, nisi forte itineris necessitas exposcat, in tentorio aut sub dio, in loco nitido, et longe ab omni immunditia remoto, Missas celebrare permittimus, et hoc nullatenus sine [Col. 0686B] tabula consecrata.



CAP. LXII.---De reparatione Ecclesiae.

(Ex epist. Vigilii papae.) De fabrica vero cujuslibet Ecclesiae, si dirupta fuerit instauranda, et si in eo loco consecrationis solemnitas debeat iterari, in quo sanctuaria non fuerint, nihil judicamus officere, si per eam minima aqua exorcizata jactetur, quia consecrationem cujuslibet Ecclesiae, in qua Spiritus sancti ara non ponitur, celebritatem tantum scimus esse Missarum. Et ideo si qua sanctorum basilica a fundamentis etiam fuerit innovata, sine aliqua dubitatione, cum in ea Missarum fuerit celebrata solemnitas, totius sanctificatio consecrationis implebitur. Si vero sanctuaria quae habebat, ablata sunt, rursus eorum repositione, et [Col. 0686C] Missarum solemnitate reverentiam sanctificationis accipiet.



CAP. LXIII.---Ut ante noram diei tertiam non sint Missae celebrandae.

(Ex epist. Telesphori papae, cap. 6.) Missarum celebrationes ante horam diei tertiam minime sunt celebrandae, quia eadem hora et Dominus crucifixus, et super apostolos Spiritus sanctus descendisse legitur, excepta nocte sanctae nativitatis.



CAP. LXIV.---Ut pro fidelibus defunctis singulis diebus Missas celebrare liceat.

(Ex concil. Cabillon., cap. 39.) Visum praeterea nobis est ut in omnibus Missarum solemnibus pro defunctorum spiritibus loco competenti Dominus deprecetur. Sicut enim nulla dies excipitur, qua non [Col. 0686D] pro viventibus et pro quibuslibet necessitatibus dominus deprecetur, ita nimirum nulla dies excipi debet, quin pro animabus fidelium preces Domino in Missarum solemnibus fundantur. Antiquitus igitur hunc morem sancta tenet Ecclesia, ut et in Missarum solemnibus et aliis precibus Domino spiritus quiescentium commendentur, dicente beato Augustino: Non sunt praetermittendae supplicationes pro spiritibus mortuorum, quas faciendas pro omnibus in Christiana et catholica societate laudamus. Defunctos etiam tacitis nominibus eorum sub generali commemoratione suscepit Ecclesia, ut quibus ad ista desunt parentes, aut filii, aut quicunque cognati vel amici, ab una eis exhibeatur pia matre communi.



CAP. LXV.---Ut Missa mortuorum pro omnibus Christianis sit cantanda.
[Col. 0687A]

(Ex dictis Dionysii Areop. et Augustini.) Dionysius Areopagita dicit blasphemias Deo facere, qui Missas offert pro malo homine. Augustinus dicit pro omnibus Christianis esse faciendum quia vel eis proficit, aut offerentibus, aut petentibus proderit.



CAP. LXVI.---Ut institutiones Missarum sicut in metropoli fiunt, sic et in reliquis comprovincialibus Ecclesiis.

(Ex concil. Gerunden., cap. 6.) Ut institutiones Missarum sicut in metropolitana Ecclesia fiunt, ita in Dei nomine in omnibus comprovincialibus Ecclesiis, tam ipsius Missae ordo, quam psallendi, vel ministrandi consuetudo servetur.



CAP. LXVII.---Ut preces et praefationes quae in concilio probatae non fuerint, non celebrentur.
[Col. 0687B]

(Ex concil. Africano, cap. 64.) Placuit etiam hoc, ut preces quae probatae fuerint in concilio, sive praefationes, sive commendationes, seu impositiones manus ab omnibus celebrentur. Nec aliae omnino contra fidem proferantur, sed quaecunque cum prudentioribus fuerint collatae dicantur.



CAP. LXVIII.---Ut nullus presbyter solus Missam cantare praesumat.

(Ex concil. Nannetensi, cap. 30.) Definivit sanctum concilium ut nullus presbyter solus praesumat Missam cantare. Cui enim dicit, »Dominus vobiscum,« aut »sursum corda«, aut »gratias agamus Domino Deo nostro,« cum nullus sit qui respondeat? Aut in canone, [Col. 0687C] et omnium circumadstantium, cum nemo sit? Aut quem invitat ad orationem, cum dicit: »Oremus,« cum nullus sit qui secum oret? Aut ergo ista penitus reticenda sunt, et non solum non erit perfectum sacrificium, verum etiam incurret quisquis ille est illam terribilem sententiam: Si quis tulerit de hoc, tollat Deus partem ejus de libro vitae; aut si haec muris et parietibus insusurraverit, ridiculosum erit. Quapropter illa periculosa superstitio maxime a monasteriis monachorum exterminanda est. Praevideant autem praelati ut presbyteri in coenobiis et in aliis Ecclesiis cooperatores habeant in celebratione Missarum. Si quis haec transgressus fuerit, ab officio suspendatur.


INCIPIUNT DECRETA SECUNDI PELAGII PAPAE, [Col. 0687D] SUCCESSORIS BENEDICTI, ET ANTECESSORIS GREGORII PAPAE.



CAP. LXIX.---De praefationibus quas sancta Romana Ecclesia et collaudavit, et firmiter tenet.

(Ex decret. Pelagii papae.) Pelagius Romanae Ecclesiae et apostolicae sedis episcopus, universis Germaniarum atque Galliarum regionum episcopis. Cum in Dei nomine in Romana Ecclesia synodum episcoporum sive caeterorum consacerdotum Dei fidelium congregatam habuissemus, et de Ecclesiasticis statutis, ut sunt ab apostolis et a sanctis Patribus tradita, diligentius tractaremus, supervenere litterae vestrae, et ut magis essent auctoritativae, etiam vivae voces processerunt, rogantes ut ordinem [Col. 0688A] praefationum quem sancta Romana Ecclesia hactenus haberet, nostris litteris vobis remandaremus. Tunc de vestra voluntate et studio tam bono multum gavisi sumus, sacrum ordinem Romanum, sacraque constituta nostrorum antecessorum solerter relegentes, invenimus has novem praefationes in sacro catalogo tantummodo recipiendas, quas longe retro vetustas, in Romana Ecclesia hactenus servavit. Id est, unam in albis Paschalibus. Aliam de Ascensione Domini. Tertiam de Pentecoste. Quartam de Natali Domini. Quintam de Apparitione Domini. Sextam de Apostolis. Septimam de sancta Trinitate. Octavam de Cruce. Nonam de jejunio in Quadragesima tantummodo dicendam. Has praefationes tenet et custodit sancta Romana Ecclesia. Has tenendas esse vobis [Col. 0688B] mandamus.



CAP. LXX.---De sacerdotibus Missarum tempore si aegritudinis aliquis eventus accesserit.

(Ex concil. Toletan. 8, cap. 2.) Nihil contra ordines statutum temeritatis ausu praesumatur, neque illa quae summa veneratione censentur, vel minimo praesumptionis tactu solvantur, cum adhuc tantum fieri jussa sunt, nec interrupta noscuntur, ne languoris proventu, robore salutis natura privetur. Non ergo solum fragilitati consulitur humanae, sed etiam sacris mysteriorum Dei, providentur habere sollicitudinem. Censuimus igitur convenire ut, cum a sacerdotibus Missarum tempore sancta mysteria consecrantur, si aegritudinis accidat quilibet eventus, [Col. 0688C] quo coeptum nequeat consecrationis expleri mysterium, sit liberum episcopo vel presbytero, ut alter consecrationem expleat officii coepti. Non enim aliud ad supplementum initiatis mysteriis competit, quam aut incipientis aut subsequentis complenda benedictione sacerdotis, quia nec perfecta videri possunt, nisi perfectionis ordine compleantur. Cum enim simus omnes unum in Christo, nihil contrarium diversitas format, ubi efficaciam prosperitatis unitas fidei repraesentat. Quod etiam consultum cuncti ordinis clerici inditum vel indultum esse sibi non ambigant, sed, ut praemissum est, praecedentibus statim alii pro complemento succedant. Ne tamen quod naturae languoris causa consulitur, in praesumptionis perniciem convertatur, nullus post cibum [Col. 0688D] potumque sive quodlibet minimum sumptum Missas facere, nullusque absque patentis proventu molestiae minister vel sacerdos cum coeperit, imperfecta officia praesumat omnino relinquere. Si quis haec temerare praesumpserit, excommunicationis sententiam sustinebit.



CAP. LXXI.---De eadem re.

(Ex decret. Anacteti papae.) Sacerdotes quando sacrificant, non soli hoc agere debent, sed testes secum habeant, ut Deo perfecte in sacratis Domino locis sacrificare probentur. Ait namque auctoritas legis divinae: Vide ne offeras holocausta tua in omni loco quem videris, sed in loco quem elegerit Dominus Deus tuus.



CAP. LXXII.---De presbyteris qui daemonibus variisque passionibus vexantur, quod illis sacra tractare non liceat.
[Col. 0689A]

(Ex decret. Pii papae, cap. 6.) Bene siquidem majorum regulis definitum est ut, daemoniis aliisque passionibus irretitis, mysteria sacra tractare non liceat. Cui praecepto, consensu rationis adhibito, id communiter definivimus, ut nullus de his qui aut in terram arrepti a daemonibus eliduntur, aut quolibet modo vexationis incursibus efferuntur, vel sacris audeant ministrare altaribus, vel indiscussi se divinis ingerant sacramentis, exceptis illis qui corporum incommoditatibus dediti, sine hujusmodi passionibus in terram approbantur elisi. Qui tamen et ipsi tandiu erunt ab officii sui et ordine et loco suspensi, quousque unius anni spatio, per discretionem [Col. 0689B] episcopi inveniantur ab incursu daemonum alieni.



CAP. LXXIII.---De eadem re.

(Ex decret. Sotheris papae, cap. 8.) Ut illud divini oraculi monentis singuli praecaveant quo scribitur: Vae soli, quia, cum ceciderit, non habet sublevantem: summopere verendum est nobis et cavendum, ne horis illis atque temporibus quibus Domino psallitur, vel sacrificatur, unicuique divinis singulariter officiis insistenti, perniciosa passio vel corporis quaelibet valetudo occurrat, quae aut corpus subito subrui faciat, aut mentem alienatione vel terrore confundat. Pro hujusmodi ergo ausibus praecaventes, necessarium duximus instituere ut, ubi [Col. 0689C] temporis vel loci, sive cleri copia suffragatur, habeat quisquis ille canens Deo atque sacrificans post se vicini solaminis adjutorem: ut si aliquo casu ille qui officia impleturus accedit turbatus fuerit, vel ad terram elisus, a tergo semper habeat qui ejus vicem exsequatur intrepidus, et officium inceptum adimpleat.



CAP. LXXIV.---De presbyteris qui soli Missas solent celebrare.

(Ex eodem, cap. 10.) Hoc quoque statutum est ut nullus presbyterorum Missarum solemnia celebrare praesumat, nisi duobus praesentibus sibique respondentibus ipse tertius habeatur, quia cum pluraliter ab eo dicitur: »Dominus vobiscum,« et illud in Secretis: »Orate pro me,« aptissime convenit, ut et ipsius respondeatur salutationi.



CAP. LXXV.---De illis qui conjugati presbyteri oblationes spreverint.
[Col. 0689D]

(Ex concil. Agathen., cap. 8.) Si quis decernit presbyterum conjugatum tanquam occasione nuptiarum quod offerre non debeat, et ab ejus oblatione ideo se abstinet, anathema sit.



CAP. LXXVI.---Ut presbyteri communicent quotiescunque Missas celebraverint.

(Ex concil. Rothomag., cap. 2.) Dictum est nobis quod quidam presbyteri celebrata Missa detrectantes ipsi sumere divina mysteria quae consecrarunt, calicem Domini mulierculis quae ad Missas offerunt tradant, vel quibusdam laicis qui dijudicare corpus Domini nesciunt, id est, discernere inter cibum [Col. 0690A] spiritalem atque carnalem. Quod quantum sit omni Ecclesiasticae religioni contrarium, pietas fidelium novit. Unde omnibus presbyteris interdicimus ut nullus in posterum hoc facere praesumat, sed ipse, cum reverentia sumat, et diacono aut subdiacono qui ministri sunt altaris colligenda tradat. Illud etiam attendat ut eos propria manu communicet. Nulli autem laico aut feminae Eucharistiam in manibus ponat, sed tantum in os ejus cum his verbis ponat: Corpus Domini et sanguis prosit tibi ad remissionem peccatorum et ad vitam aeternam. Si quis haec transgressus fuerit, quia Deum omnipotentem contemnit, et quantum in ipso est inhonorat, ab altari removeatur.



CAP. LXXVII.---De eadem re.

[Col. 0690B] (Ex epist. Anacleti papae, cap. 12.) Peracta autem consecratione omnes communicent qui noluerint ecclesiasticis carere liminibus. Sic enim et Apostoli statuerunt, et sancta Romana tenet Ecclesia. Et si hoc neglexerint, degradentur.



CAP. LXXVIII.---De eadem re.

(Ex concil. Aurelian., cap. 10.) Auditum est aliquos presbyteros Missam celebrare et non communicare, quod omnino in canonibus apostolorum interdictum esse legitur. Vel quomodo dicere recte potest si non communicaverit: »Sumpsimus, Domine, sacramenta?« etc.



CAP. LXXIX.---De eadem re.

(Ex eodem, cap. 11.) Si quis episcopus, aut presbyter, aut diaconus, vel quilibet ex sacerdotali catalogo [Col. 0690C] facta oblatione non communicaverit, aut causam dicat: et si rationabilis fuerit, veniam consequatur, aut si non dixerit, communione privetur, tanquam qui populo causa laesionis exstiterit.



CAP. LXXX.---Ut in Ecclesia nihil aliud agatur nisi id ad quod facta est.

(Ex dictis August.) In oratorio praeter orandi et psallendi Deo cultum penitus nihil agatur, ut nomini huic et opera jugiter impensa concordent.



CAP. LXXXI.---De eadem re.

(Ex dictis Benedicti.) Oratorium hoc sit quod dicitur, nec ibi quidquam aliud geratur aut condatur, quam divinis mysteriis conveniat.



CAP. LXXXII.---De eadem re.

(Ex concil. Laodicen., cap. 28.) Quod non oporteat [Col. 0690D] in domiciliis divinis, id est, in Ecclesiis agapen fieri, nec intra domum Dei comedere, vel accubitus sternere.



CAP. LXXXIII.---Ut nullus in Ecclesia convivetur.

(Ex concil. Carthag., cap. 28.) Ut nulli episcopi vel clerici in Ecclesia conviventur, nisi forte transeuntes hospitii necessitate illic reficiantur. Populi etiam ab hujusmodi conviviis, quantum fieri potest, prohibeantur.



CAP. LXXXIV.---Ut nullus in Ecclesia tabernas constituat.

(Ex concil. Turonen., cap. 2.) Perlatum est ad sanctam synodum quod quidam presbyteri in Ecclesiis sibi commissis tabernas, quod nefas [Col. 0691A] est, constituant, ibique per caupones vinum vendant, aut vendere permittant, et ubi tantummodo orationes et verbum divinum, Deique laus debuerit resonare, ibi comessationes et ebrietates fiant, ibi risus et plausus et verba turpia, ibi rixae et contentiones resultent. Quod quam sit Deo contrarium, Dominus Jesus demonstrat. Qui cum invenisset in templo vendentes et ementes, et nummularios sedentes, facto funiculo de resticulis, omnes ejecit de templo. Si enim ea quae licite vendi videbantur in templo, et ad hoc emebantur, ut in eodem templo offerrentur Domino, ipse foras ejecit, quid putas de tam pestifera praesumptione et Dei contemptu fiet? Et si non solum sacerdotibus sed etiam omnibus clericis praecipitur, ne tabernas ingrediantur: quis [Col. 0691B] audire potest ut Ecclesiae Dei tabernae fiant? Itaque interdicit per omnia synodus ne hoc in posterum ullatenus fiat. Quod si factum fuerit, presbyter deponatur, laici communione privati ab Ecclesia, quam dehonestaverunt, expellantur.



CAP. LXXXV.---De eadem re.

(Ex eodem, cap. 3.) Si enim domus Dei orationis domus vocatur, hoc debet esse quod dicitur: nec ibi aliud debet geri aut recondi. Ubi enim corpus Domini consecratur, ibi angelorum praesentia non dubitatur adesse. Ubi sanctorum reliquiae reconditae venerantur, ne quid inhonestum appareat, quod oculos ad orationem venientium offendat, ne quid ibi videatur quod ad lucrum temporale pertineat: sed omnia sancta, omnia munda, et tantummodo ad [Col. 0691C] Ecclesiasticum ministerium pertinentia.



CAP. LXXXVI.---Ut unicuique in domo sua orare liceat.

(Ex concil. Aureliano, cap. 3.) Unicuique fidelium in domo sua oratorium licet habere, et ibi orare, Missas autem ibi celebrare non licet.



CAP. LXXXVII.---Ut canticum turpe circa Ecclesias non fiat.

(Ex concil. Carthag.) Canticum turpe atque luxuriosum circa Ecclesias atque in atriis Ecclesiae agere omnino contradicimus, quod ubique vitandum est.



CAP. LXXXVIII.---Ut sanctorum reliquiae in oratoriis villaribus non ponantur.

(Ex concil. Epaonensi, cap. 25.) Sanctorum reliquiae in oratoriis villaribus non ponantur, nisi forsitan [Col. 0691D] clericus cujuscunque parochiae vicinus esse contingat, qui sacris pignoribus psallendi frequentis famuletur.



CAP. LXXXIX.---Ut sedes episcopalis, si necesse fuerit, in alium locum transferatur.

(Ex reg. Greg., ad Joannem Billitran. episcopum.) Temporis qualitas admonet episcoporum sedes antiquitus certis civitatibus constitutas, ad alia quae securiora putamus. ejusdem dioeceseos loca transponere, quo et habitatores nunc degere, et Barbaricum possit periculum facilius declinari. Propterea te Joannem fratrem coepiscopumque nostrum Billitranensis civitatis, sedemque tuam in loco qui appellatur Renati ad sanctum Andream apostolum praecipimus exinde [Col. 0692A] transmigrare, quatenus et ab hostilitatis incursu liberior existere valeas, et illic consuetudinem solemnium festorum disponas.



CAP. XC.---De mutandis sanctis locis.

(August. dicit.) Tribus causis loca sanctorum transmutanda sunt. Primo, quum necessitas persecutorum loca eorum gravavit. Secundo, quum difficultas locorum fuerit. Tertio, quum malorum societate gravantur.



CAP. XCI.---Quod translatis martyribus, honor interdum cum illis migret, interdum in loco permaneat.

(Ex dictis Hieron.) Notandum cum transmutantur alii qui de martyribus, cum his honor commigrat: aliis vero transmutatis honor in locis eorum esse non cessat.



CAP. XCII.---Quod sanguis martyrum consecret locum, non locus sanguinem.
[Col. 0692B]

(Ex dictis August.) Sanguis martyrum consecrat locum, non locus sanguinem. Si aliquis dixerit: Mea est Ecclesia, dices illi, quod in Cantico legitur: Una est columba mea, et unus est dilectus meus. Et dices illi: Aptum est filium occidi in sinu matris et nutricis suae? Tamen scias nutricem tantum pollutam, et pro hac pollutione consecratam, filium autem mortuum esse.



CAP. XCIII.---Quid sit basilica.

(Ex dictis S. Isidor.) Basilion Graecorum rex erat. Hinc et basilica regalis, quia in primis temporibus reges tantum sepeliebantur in ea, ideo nomen sortita est. Nam nunc temporis caeteri homines, [Col. 0692C] sive igni combusti, sive acervo lapidum sepulti sunt.



CAP. XCIV.---De illis qui domum Dei contemptibilem faciunt.

(Ex concil. Gangren., cap. 5.) Si quis docet domum Dei contemptibilem esse, et conventus qui in ea celebrantur, anathema sit.



CAP. XCV.---De eadem re.

(Ex eodem, cap. 6.) Si quis extra Ecclesiam seorsum conventus celebrat, et despiciens Ecclesiam, ea quae sunt Ecclesiae voluerit usurpare, non conveniente presbytero juxta decretum episcopi, anathema sit.



CAP. XCVI.---Ut calix et patena ex auro aut ex argento fiant.

[Col. 0692D] (Ex concil. Remensi, cap. 5.) Ut calix Domini cum patena, si non ex auro omnimodis, ex argento fiat. Nec causentur presbyteri avaritia suadente de paupertate vel impossibilitate, cum quarta pars ex omnibus quae ad Ecclesiam pertinent, in fabricis ipsius Ecclesiae sit impendenda. Admonendus est etiam populus ut aliquid in donariis Domini offerat, sicut ille antiquus populus sub Mose in tabernaculo Domini fecisse legitur. Si quis autem tam pauper est, saltem vel stanneum calicem habeat. De aere autem ex aurichalco non fiat calix, quia ob vini virtutem eruginem parit, quae vomitum provocat. Nullus autem in ligneo calice, aut vitreo praesumat cantare.



CAP. XCVII.---De observanda mensa Christi.
[Col. 0693A]

(Ex eodem concil., cap. 5.) Observandum est ut mensa Christi, id est, altare ubi corpus Dominicum consecratur, ubi sanguis ejus hauritur, ubi sanctorum reliquiae reconduntur, ubi preces et vota populi in conspectu Dei a sacerdote offeruntur, cum omni veneratione honoretur, et mundissimis linteis et palliis diligentissime cooperiatur, nihilque super eo ponatur, nisi capsae cum sanctorum reliquiis et quatuor Evangelia. Expleta Missa calix cum patena, et sacramentorum liber, cum vestibus sacerdotalibus in mundo loco sub sera recondantur.



CAP. XCVIII.---Ut corporale ex purissimo linteo sit, et unius materiei.

(Ex eodem, cap. 3.) Corporale super quod sacra [Col. 0693B] oblatio immolatur, ex mundissimo et purissimo linteo sit, nec in eo alterius generis materia pretiosior aut vilior misceatur, et nunquam super altare remaneat, nisi in tempore missae, sed aut in sacramentorum libro ponatur, aut cum calice et patena in mundissimo loco recondatur: vel quando abluitur a sacerdote, diacono vel subdiacono, primo in ecclesia in loco et vase ad hoc praeparato abluatur, eo quod ex Dominico corpore et sanguine infectum sit. Post haec a lavandario in nitido loco paretur.



CAP. XCIX.---Ut sacrificium altaris non in serico panno aut tincto celebretur.

(Ex epist. Eusebii papae, cap. 51.) Hic inter caetera praedicta consultu omnium constituimus ut sacrificium altaris non in serico panno, aut tincto quisquam celebrare praesumeret, sed in puro lineo ab [Col. 0693C] episcopo consecrato, terreno scilicet lino procreato atque contexto, sicut corpus Domini nostri Jesu Christi in syndone linea munda sepultum fuit.



CAP. C.---Ut mulieres ad altare non accedant, et officiis virorum se non intromittant.

(Ex concil. Laodicensi, cap. 43.) Quod non oporteat mulieres ingredi ad altare, et ea contingere quae virorum officiis deputata sunt.



CAP. CI.---De eadem re.

(Ex decr. Gelasii papae, cap. 16.) Nihilominus impatienter audivimus, tantum divinarum rerum subiisse despectum, ut femina sacris altaribus ministrare firmentur, cunctaque non nisi virorum famulatui deputata sexui cui non competit exhibere.



CAP. CII.---Ut laici juxta altare non sedeant.

[Col. 0693D] (Ex concil. Mogunt., cap. 13.) Ut laici secus altare quo sancta mysteria celebrantur, inter clericos, tam ad vigilias quam ad Missas stare vel sedere penitus non praesumant, sed pars illa quae cancellis ab altari dividitur, tantum psallentibus pateat clericis. Ad orandum vero et communicandum laicis et feminis, sicut mos est, pateant sancta sanctorum.



CAP. CIII.---De illis sacerdotibus qui in Ecclesia dum Evangelia leguntur, sedere praesumunt.

(Anastas. I papae epistola episcopis Germaniae ac Burgund. directa.) Anastasius episcopus cunctis Germanicis et Burgundiae regionis episcopis in Domino salutem. Exegit dilectio vestra, charissimi, ut ex auctoritate sedis apostolicae, vestris deberemus [Col. 0694A] consultis respondere. Et quamvis non prolixe, sed succincte hoc agere propter quasdam alias occupationes festinaremus: denuo tamen si necesse fuerit ob has vel alias necessitates quasi ad caput mittere charitative non dubitetis, quia vestras preces et nunc et tunc acceptabiles habemus. Significastis enim quosdam sacerdotes in Ecclesia quando Evangelia leguntur sedere, et Domini salvatoris verba non stantes sed sedentes audire, et hoc ex majorum traditione se accepisse narrantur. Quod nullatenus deinceps fieri sinatis apostolica auctoritate mandamus: sed dum sancta Evangelia in Ecclesia recitantur, sacerdotes et caeteri omnes non sedentes, sed venerabiliter in conspectu Evangelii stantes, Dominica verba intente audiant et fideliter adorent.



CAP. CIV.---Ut nullus calicem, patenam, vel vestimentum sacerdotale in vadium tabernario praestare praesumat.
[Col. 0694B]

(Ex concil. Remensi, cap. 11.) Ut nullus presbyter praesumat calicem, vel patenam, vel pallium altaris, vel vestimentum sacerdotale, aut librum ecclesiasticum tabernario, vel negociatori, aut cuilibet laico vel feminae in vadium dare, nisi justissima necessitate urgente, quia tanta est sanctitas sacri ministerii, ut salva altioris mysterii intelligentia, etiam per prophetam Dominus prohibuerit, ne cum sanctis vestimentis sacerdos procedat ad populum, sed illa intra sancta dimittat, a colloquio divino rediens. Et cui in tabernas ad bibendum a sacris canonibus ingredi prohibetur, sanctificata sacro ministerio nec [Col. 0694C] ad contingendum immundis: quanto minus in vadium exhibere debet? Sicut Stephanus sanctus papa et martyr sanctum Hilarium in suis decretalibus docuit.



CAP. CV.---Ut nullus calicem, patenam, aut aliqua vasa sacra ad alios usus facere praesumat.

(Ex concil. Aurelianensi, cap. 9.) Nullus sacerdos seu laicus calicem, aut patenam, aut quaelibet vasa sacra et divino cultui mancipata, ad alios usus suos retorquere praesumat. Nam quicunque de calice sacro aliud bibit praeter Christi sanguinem qui in sacramento accipitur, et patenam ad aliud officium habet quam altaris ministerium, deterrendus est exemplo Balthazar, qui dum vasa Domini in usus communes adsumpsit, vitam pariter cum regno amisit.



CAP. CVI.---Quod licitum sit episcopis cum consilio cleri de thesauro Ecclesiae suae familiae in necessitate succurrere.
[Col. 0694D]

(Ex concil. Arvernen., cap. 5.) Licitum sit episcopis praesentibus presbyteris et diaconibus de thesauro Ecclesiae familiae et pauperibus ejusdem Ecclesiae, secundum canonicam institutionem, juxta quod indiguerint erogare.



CAP. CVII.---Ne cadavera pallio altaris cooperiantur.

(Ex eodem, cap. 30.) Ne opertorio Dominici corporis, vel altaris non unquam corpus dum ad tumulum evehitur obtegatur, ne sacro velamine dum honorantur corpora, altaria polluantur.



CAP. CVIII.---Ne ad nuptiarum ornatum divina ministeria praestentur.
[Col. 0695A]

(Ex eodem, cap. 8.) Ne ad nuptiarum ornatum ministeria divina praestentur, et dum improborum tactu vel pompa saecularis luxuriae polluantur, ad officia sacri mysterii videantur indigna.



CAP. CIX.---Ut Ecclesia saeculari potentia minime pervadatur.

(Ex concil. apostol., cap. 31.) Si quis episcopus saecularibus potestatibus usus, Ecclesiam per ipsas obtineat, deponatur, et segregetur, omnesque qui illi communicant.



CAP. CX.---De presbyteris qui Ecclesias suas per pretium acquisierint.

(Ex concil. Mogunti., cap. 5.) Quicunque presbyter per pretium ecclesiam fuerit adeptus, quoniam [Col. 0695B] contra Ecclesiasticae regulae disciplinam agere dignoscitur, et qui alium presbyterum legitime ad Ecclesiam ordinatum per pecuniam expulerit, eamque sibi taliter vindicaverit, omnimodis deponatur.



CAP. CXI.---Ut nullus laicus ab Ecclesia sua presbyterum ejicere praesumat.

(Ex eodem, cap. 29.) Ut laici presbyteros non ejiciant de Ecclesiis, neque constituant sine consensu episcoporum suorum.



CAP. CXII.---Item de illis qui presbyteris Ecclesias auferunt.

(Ex concil. Cabillon., cap. 42.) Inventum est quod multi arbitrii sui temeritate, et quod est gravius, ducti cupiditate, presbyteris quibuslibet absque consensu episcoporum Ecclesias dant vel auferunt. Unde [Col. 0695C] oportet ut canonica regula servata, nullus absque consensu episcopi cuilibet presbytero Ecclesiam det. Quam si juste adeptus fuerit, hanc non nisi culpa gravi, et coram episcopo canonica severitate amittat.



CAP. CXIII.---Ut nullus aliquod munus propter Ecclesiam a presbytero requirat.

(Ex concil. Mogunt., cap. 30.) Ut nullus omnino munera exigat a presbyteris, propter commendationem Ecclesiae.



CAP. CXIV.---De eadem re.

(Ex concil. Rothomag., cap. 5.) Sancitum est atque omnimodis prohibitum ut, si quis presbyter inventus fuerit alicui clerico aut laico munera dare aut dedisse, aut aliquam pecuniam tribuere, ut alterius [Col. 0695D] presbyteri Ecclesiam surripiat, aut Ecclesiam vacantem pretio redimat, pro hac cupiditate seu rapina, seu praesumptione turpis lucri gratia dejiciatur a clero, et alienus existat a regula.



CAP. CXV.---Ut presbyteri plebes admoneant ut linteamina altaris praeparent.

(Ex concil. Remensi, cap. 4.) Ut presbyteri per plebes suas feminis praedicent, ut linteamina in altaria praeparent.



CAP. CXVI.---Ut episcopi praevideant quid presbyteri dominis suis pro Ecclesiis facere debeant.

(Ex concil Arelatensi, cap. 3.) Ut episcopi praevideant quem honorem presbyteri pro Ecclesiis suis facere debeant.



CAP. CXVII.---De eadem re.
[Col. 0696A]

(Ex concil. Aurel., cap. 10.) Ut nullus presbyter ad introitum Ecclesiae xenia donet.



CAP. CXVIII.---De presbyteris nihil habentibus quando ordinantur.

(Ex concil. Remensi, cap. 6.) Investigandum si nihil patrimonii habens presbyter quando provectus est ad ordinem ecclesiasticum, postea emerit praedia, cujus juris sint, quoniam Ecclesiae ad quam de nihil habente promotus est esse debent, juxta canonicam auctoritatem.



CAP. CXIX.---De eadem re.

(Ex concil. Arausico, cap. 54.) Presbyter cum dioecesim tenet, de his quae emerit, ad Ecclesiae nomen scripturam faciat, aut ab ejus quam tenet [Col. 0696B] Ecclesiae ordinatione discedat.



CAP. CXX.---De eadem re.

(Ex concil. Carthag., cap. 47.) Placuit ut episcopi, presbyteri, diaconi, vel quicunque clerici, qui nihil habentes ordinantur, et tempore episcopatus, vel clericatus sui, agros vel quaecunque praedia suo nomini comparant, tanquam rerum dominicarum invasionis crimine teneantur obnoxii, nisi ad Ecclesiam ad quam titulati sunt, eadem ipsa contulerint. Si autem ipsis propria liberalitate alicujus, vel successione cognationis aliquid venerit, faciant inde quod velint.



CAP. CXXI.---De eadem re.

(Ex eodem, cap. 48.) Ut unusquisque presbyter res quas post diem consecrationis acquisierit, propriae [Col. 0696C] Ecclesiae relinquat.



CAP. CXXII.---De eadem re.

(Ex concil. Toletano.) Caeterum, presbyter si post ordinationem aliquid acquisierit, illud observandum est, quod in canonibus de consecratis nihil habentibus constitutum est.



CAP. CXXIII.---De presbyteris qui ex reditibus Ecclesiae sibi res comparaverint, et structuras ibi fecerint, et mulieres ibi posuerint.

(Ex concil. Remensi, cap. 10.) Inquirendum si aliquis presbyterorum de reditibus Ecclesiae, vel oblationibus ac votis fidelium alio nomine res comparaverit, et ibi structuras fecerit, vel quae ad Ecclesiam pertinent, ibidem collocaverit, et mulierum frequentationem inibi fieri permiserit, vel quod turpius est, tales mulieres ibidem habuerit, quae lanificium suum [Col. 0696D] exerceant, et curam domus agant, et in eadem presbyter frequenter veniens manserit, et contra decreta canonum hoc malum agat; quia sicut nec suo, ita nec alieno nomine presbyter fenus exercere debet, multo minus fraudem facere de facultatibus ecclesiasticis, quoniam hoc sacrilegium est, et par crimen Judae furis qui sacras oblationes asportabat et furabatur.



CAP. CXXIV.---De consuetudine servanda, quae non est contra fidem.

(Ex epist. Pii papae.) Petistis enim per Hylarium chartularium nostrum, a beatae memoriae decessore nostro, ut omnes vobis retro temporum consuetudines servarentur, quae a beati Petri apostolorum [Col. 0697A] principis ordinationum initiis hactenus vetustas longa servavit. Et nos quidem juxta seriem relationis nostrae consuetudinem laudamus, quae tamen contra fidem catholicam nihil usurpare dinoscitur.



CAP. CXXV.---Ut ecclesiastica statuta ab apostolis et reliquis magistris Ecclesiae tradita integra serventur.

(Ex decr. Innocentii papae, cap. 1.) Innocentius Decentio, episcopo Egobino, salutem. Si instituta ecclesiastica, ut sunt a beatis apostolis tradita, integra vellent servare Domini sacerdotes, nulla diversitas, nulla varietas in ipsis ordinibus et consecrationibus haberetur. Sed dum unusquisque non quod traditum est, sed quod sibi visum fuerit, hoc existimat esse tenendum, inde diversa in diversis locis vel ecclesiis, [Col. 0697B] aut teneri, aut celebrari videntur: ac fit scandalum populis qui, dum nesciunt traditiones antiquas humana praesumptione corruptas, putant sibi aut Ecclesias non convenire, aut ab apostolis vel apostostolicis viris contrarietatem inductam. Quis enim nesciat aut non advertat id quod a principe apostolorum Petro Romanae Ecclesiae traditum est, ac nunc usque custoditur, ab omnibus debere servari, nec superduci aut introduci aliquid, quod aut auctoritatem non habeat, aut aliunde accipere videatur exemplum, praesertim cum sit manifestum in omnem Italiam, Gallias, Hispanias, Africam atque Siciliam insulasque interjacentes, nullum instituisse Ecclesias, nisi eos quos venerabilis apostolus Petrus, aut ejus successores constituerunt sacerdotes? Aut legant, [Col. 0697C] si in his provinciis alius apostolorum invenitur aut legitur docuisse. Qui si non legunt, quia nusquam inveniunt, oportet eos hoc sequi quod Ecclesia Romana custodit a qua eos principium accepisse non dubium est, ne, dum peregrinis assertionibus studeant caput institutionum videantur omittere. Saepe dilectionem tuam ad urbem venisse, ac nobiscum in ecclesia convenisse non dubium est et quem morem, vel in consecrandis mysteriis, vel in caeteris agendis arcanis teneat cognovisse. Quod sufficere arbitrarer ad informationem Ecclesiae tuae, vel reformationem, si praecessores tui, quod minus aliquid, aut aliter tenuerint satis certum haberem nisi de aliquibus consulendos nos esse dixisses. Quibus idcirco respondemus non quod te aliqua [Col. 0697D] ignorare credamus. sed ut majore auctoritate, vel tuos instituas, vel si qui a Romanae Ecclesiae institutionibus errant, aut commoneas, aut indicare non differas, ut scire valeamus qui sint, qui aut novitates inducunt, aut alterius Ecclesiae quam Romanae existimant consuetudinem esse servandam.



CAP. CXXVI.---Ut consuetudines ecclesiasticae pro lege sint tenendae.

(Augustinus dicit ad Casulanum presbyterum.) In his enim rebus de quibus nihil certi statuit Scriptura divina, mos populi Dei, vel instituta majorum pro lege tenenda sunt, et sicut praevaricatores legum divinarum, ita contemptores consuetudinum ecclesiasticarum coercendi sunt.



CAP. CXXVII.---Item de consuetudinibus ecclesiasticis observandis.
[Col. 0698A]

(Ex dictis Basilii, cap. 27.) Ecclesiasticarum institutionum consuetudines quasdam Scripturis, quasdam vero apostolica traditione per successiones in mysterio confirmatas accepimus, quibus par virtus, et idem utrisque pietatis effectus quin sit, quotus quisque vel aliquantulum sacrarum expertus Scripturarum haesitaverit? Si enim attentaverimus consuetudines Ecclesiae, non per Scripturas a Patribus traditas nihili aestimare, quantum religio detrimenti latura sit despicientibus liquido constabit. Quae enim, ut inde ordiamur, Scriptura salutiferae crucis signaculo fideles docuit insigniri? Quae multifariam digesta super panem et calicem prolixae orationis et [Col. 0698B] consecrationis verba commendavit? Nam non modo quod in Evangelio continetur, vel apostolo in secretis dicimus, sed et alia per plura adjicimus, magnam quasi vim consummandis accommodantia mysteriis. Quae Orientem versus nos orare litterarum forma praestituit? Benedicimus fontem baptismatis, oleum unctionis. Huc accedit quod ter immergimus quos baptizamus, oleo ungimus, verbis abrenuntiare Satanae et angelis ejus informamus. Unde haec et alia in hunc modum non pauca, nisi quia tacita ac mystica traditione a Patribus ecclesiastico more reverentiori diligentia sunt in mysteriis observata silentio, quam publicata scripto.



CAP. CXXVIII.---Quid agendum sit in causis, de quibus certa in canonibus inveniuntur judicia.

[Col. 0698C] (Ex decr. Innocentii papae, cap. 18.) De causis de quibus nulla solvendi, ligandique auctoritas in libris Veteris Testamenti, quatuor Evangeliorum, cum scriptis totis apostolorum non appareat, ad divina recurrito scripta Graece. Si nec in illis, ad catholicae Ecclesiae historias catholicas, a doctoribus catholicis scriptas manum mitte. Si nec in illis, canones apostolicae sedis intuere. Si nec in his, sanctorum exempla perspicaciter recordare. Quod si in his omnibus inspectis hujus quaestionis qualitas non lucide investigatur, seniores provinciae congrega, et eos interroga. Facilius namque invenitur, quod a pluribus sentientibus quaeritur. Verus enim repromissor Dominus ait: Si duo ex vobis, vel tres conveniant super terram in nomine meo, de omni re [Col. 0698D] quamcunque patierint, fiet illis a Patre meo.



CAP. CXXIX.---Ut cuncta quae Deo offeruntur, consecrata habeantur.

(Ex concil. Aurelian, cap. 7.) Omnia quae Deo offeruntur, consecrata habentur, in vineis, terris, sylvis, utensilibus, vestimentis, pecoribus, et reliquis possessionibus, et quae Ecclesiis sine dubio Christo, qui sponsus earum est, offeruntur.



CAP. CXXX.---De eadem re.

(Ex concil. Rothomag., cap. 3.) Omnes decimae terrae, sive de frugibus, sive de pomis arborum Domini sunt, et illi sanctificantur. Boves, et oves, et caprae, quae sub pastoris virga transeunt, quidquid decimum venerit, sanctificabitur Domino. Non eligetur nec [Col. 0699A] bonum nec malum, nec altero commutabitur. Si quis mutaverit, et quod mutat, et quod mutatum est, sanctificabitur Domino, et non redimetur. Sed quia modo multi inveniuntur decimas dare nolentes, statuimus ut secundum Domini nostri praeceptum admoneantur semel, et secundo et tertio. Si non emendaverint, anathematis vinculo constringantur usque ad satisfactionem, et ad emendationem congruam.



CAP. CXXXI.---Ut decima nullo modo negligatur.

(Ex concil. Mogunt., cap. 35.) Admonemus atque praecipimus ut decimas Deo omnino dare non negligatur, quas Deus ipse sibi dari constituit, quia timendum est ut quisquis Deo suum debitum abstrahit, ne forte Deus per peccatum suum auferat ei [Col. 0699B] necessaria sua.



CAP. CXXXII.---De illis qui decimas dare nolunt.

(Ex concil. Cavallon., cap. 18.) Questi sunt praeterea quidam fratres, quod essent aliqui episcopi et abbates, qui decimas non sinerent dare ad Ecclesias, ubi illi coloni Missam audiunt. Proinde decrevit sacer iste conventus, ut episcopi et abbates de agris et vineis, quae ad suum vel fratrum stipendium habent, decimas ad Ecclesias deferri faciant. Familiae vero ibi dent decimas suas, ubi infantes eorum baptizantur, et ubi per totum anni circulum missas audiunt.



CAP. CXXXIII.---Quod decimae ab omnibus Christianis ex debito reposci debeant.

(Ex concil. Mogunti., cap. 8.) Decimas Deo et sacerdotibus [Col. 0699C] Dei dandas, Abraham factis, Jacob promissis insinuat. Deinde lex statuit, et omnes doctores sancti commemorant. Et profecto dignum erat ut Israelitae decimas pecorum, et frugum, et omnium pecuniarum Domino darent, qui eos liberaverat a decem plagis, quibus percussit Aegyptios, et in novissima plaga primogenita cunctorum disperdidit, gratiamque suis praestitit, ut impetratis pecuniis spoliarent Aegyptum. De quibus decimis Augustinus doctor venerabilis dicit: Decimae ex debito requiruntur. Quid si diceret Deus, nempe meus es, o homo, mea est terra quam colis, mea sunt semina quae spargis, mea animalia quae fatigas, meus est solis calor; et cum omnia mea sint, tu qui minus accommodas, solam decimam merebaris, sed reservo [Col. 0699D] tibi novem, da mihi decimam. Si non dederis mihi decimam, auferam novem. Si dederis mihi decimam, multiplicabo novem. Cum itaque Judaicu populus praeceptum decimarum tanta diligenti observaret, ut de minimis quibusque holusculis, ruta videlicet, menta et cimino, ut ipse Dominus testatur, decimas daret, cur non majori studio plebs Evangelica eamdem impleat jussionem? Cui et major numerus est sacerdotum, et sincerior cultus sacramentorum? Ideo ergo dandae sunt, ut hac Deus devotione placatus, largius praestet quae necessaria sunt, sicut superius ostendimus. Et ut sacerdotes ac ministri Ecclesiae cura et sollicitudine necessitatum corporalium, sine quibus haec vita transigi non potest, [Col. 0700A] relevati, liberiores fiant ad meditationem divinae legis et doctrinae administrationem, atque spiritalis servitii voluntariam expletionem. Et ut munus populi in quotidiana oblatione Domino immoletur, nec non secundum statuta canonica in sustentationem pauperum, et restaurationem ecclesiarum proficiat. Quatuor enim partes juxta canones fieri de fidelium oblationibus debent, ut una sit episcopi, altera clericorum, tertia pauperum, quarta restaurationi ecclesiarum servetur.



CAP. CXXXIV.---De illis qui decimam dare noluerint nisi pretio redimantur.

(Ex concil. Mediomatricis, cap. 3.) De decimis quas populus dare non vult, nisi quolibet munere ab eo redimantur, ab episcopis prohibendum est ne [Col. 0700B] fiat.



CAP. CXXXV.---Ut decima Dei census nuncupetur.

(Ex concil. Agrippin., cap. 6.) Item, quod decima, quae a fidelibus datur, Dei census nuncupanda est, et ideo ex integro reddenda. Cujus tertia pars secundum canonem Toletanum, episcoporum esse debet. Nos vero hac potestate uti nolumus, sed tantum singulis annis quartam partem usu Romanorum pontificum, et observantia sanctae Ecclesiae Romanae de eadem habere volumus. Quod si quis contentiosus inde repertus fuerit, sive clericus, sive ille laicus sit, communione privabitur, et synodali censura judicabitur.



CAP. CXXXVI.---De oblationibus parochitarum cujus esse debeant.

[Col. 0700C] (Ex concil. Toletano.) De his quae ad parochitanas ecclesias offeruntur, in terris, vineis, mancipiis, peculiis, antiquorum canonum instituta serventur, ut omnia in episcopi potestate consistant. De his autem quae altaribus offeruntur, tertia pars fideliter episcopis deferatur, duae clericis, decimae autem secundum quosdam singulis annis tertia pars, aut in tertio tota. Sed tamen nos sequentes Romanos, singulis annis quartam partem, aut in quarto totam episcopi recipiant.



CAP. CXXXVII.---Quod in unaquaque Ecclesia tam de reditibus quam oblationibus quatuor debeant fieri portiones.

(Ex epist. Gelasii papae, cap. 27.) Quatuor autem tam de reditibus quam de oblationibus fidelium, prout cujuslibet Ecclesiae facultas admittit, sicut [Col. 0700D] dudum rationabiliter est decretum, convenit fieri portiones. Quarum sit una pontificis, altera clericorum, tertia pauperum, quarta fabricis applicanda. De quibus sicut sacerdotis intererit integram ministris Ecclesiae memoratam dependere quantitatem, sic clerus ultra delegatam sibi summam nihil insolenter noverit expetendum. Ea vero quae ecclesiasticis aedificiis attributa sunt, huic operi veraciter praerogata, locorum doceat instauratio manifesta sanctorum, quia nefas est si sacris aedibus destitutis in lucrum suum praesul impendia his designata convertat. Ipsam nihilominus ascriptam pauperibus portionem, quamvis divinis rationibus se dispensasse monstraturus esse videatur, tamen juxta quod scriptum [Col. 0701A] est: Ut videant opera vestra bona, et glorificent Patrem vestrum qui in coelis est, oportet etiam praesenti testificatione praedicari, et bonae famae praeconiis non taceri.



CAP. CXXXVIII.---Item quod de decimis quatuor debeant fieri portiones.

(Ex concil. Nannetensi, cap. 6.) Instruendi sunt presbyteri, pariterque admonendi, quatenus noverint decimas et oblationes quas a fidelibus accipiunt, pauperum et hospitum et peregrinorum esse stipendia, et non quasi suis, sed quasi commendatis uti. De quibus omnibus sciant se rationem posituros in conspectu Dei, et nisi eas fideliter pauperibus et his qui praemissi sunt administraverint, damna passuros. Qualiter vero dispensari debeant, canones sancte [Col. 0701B] instituunt. Scilicet, ut quatuor partes inde fiant, una ad fabricam ecclesiae relevandam, altera pauperibus distribuenda, tertia presbytero cum suis clericis habenda, quarta episcopo reservanda, ut quidquid exinde jusserit, prudenti consilio fiat.



CAP. CXXXIX.---Ubi terminari debeant contentiones ortae inter Christianos.

(Ex decr. Marcelli papae, cap. 3.) Quaecunque ergo contentiones inter Christianos ortae fuerint, ad Ecclesiam deferant, et ab ecclesiasticis viris terminentur. Et si obedire noluerint, quousque obediant a liminibus sanctae Ecclesiae excludantur.



CAP. CXL.---De his qui oblationes parentum aut testamenta, vel quod ipsi donaverint Ecclesiis, retinere aut auferre conantur.

(Ex concil. habito apud Valentias, cap. 4.) Clerici [Col. 0701C] etiam vel saeculares, qui oblationes parentum aut donatas, aut testamentis relictas retinere perstiterint, aut id quod ipsi donaverint Ecclesiis vel monasteriis crediderint auferendum, sicut synodus sancta constituit, velut necatores pauperum, quousque reddant ab Ecclesiis excludantur.



CAP. CXLI.---De illis qui Deum haeredem faciunt.

(S. Isidor. dicit.) Augustinus ait in libro de Haeredibus: Noli sub imagine pietatis augere pecuniam, dicens: Filiis meis servo has res. Quare non potius servas illi qui te ex nihilo fecit, qui te pascit, et filios servat? Nonne melius creatori tuo thesaurizabis quam filiis? Item idem: Qua fronte haereditatem a Christo quaeris, quum Christum tua haereditate fraudaveris? Qui dixit: Thesaurizate vobis thesauros [Col. 0701D] in coelo?



CAP. CXLII.---De his qui oblationes defunctorum aut negant aut difficulter reddunt.

(Ex concil. apud Valentias, cap. 4.) Qui oblationes defunctorum aut negant Ecclesiis, aut cum difficultate reddunt, tanquam egentium necatores excommunicentur



CAP. CXLIII.---De eadem re.

(Ex decr. Urbani papae, cap. 4.) Ipse enim res fidelium, oblationes appellantur, quia Domino offeruntur. Non ergo debent in alios usus quam ecclesiasticos, et praedictorum Christianorum fratrum vel indigentium converti, quia vota sunt fidelium, et pretia peccatorum, atque ad praedictum opus explendum [Col. 0702A] Domino traditae. Si quis autem, quod absit, secus egerit, videat ne damnationem Ananiae et Saphyrae percipiat, et reus sacrilegii efficiatur sicut illi fecerunt qui pretia praedictarum rerum fraudabant, de quibus in praedictis legitur apostolorum Actibus.



CAP. CXLIV.---De eadem re.

(Ex concil. Gangren., cap. 7.) Si quis oblationes Ecclesiae extra Ecclesiam accipere vel dare voluerit praeter conscientiam episcopi vel ejus cui hujuscemodi officia commissa sunt, nec cum ejus voluerit agere consilio, anathema sit.



CAP. CXLV.---De eadem re.

(Ex eodem, cap. 8.) Si quis dederit vel acceperit oblata praeter episcopum vel eum qui constitutus est ab eo ad dispensandam misericordiam pauperibus, [Col. 0702B] et qui dat et qui accipit, anathema sit.



CAP. CXLVI.---Ut omnes Ecclesiae vel decimae in episcoporum potestate consistant.

(Ex concil. Cabillon., cap. 1.) In sancto Cabillonensi concilio decretum est ut omnes Ecclesiae cum dotibus suis et decimis, et omnibus rebus suis, in episcopi proprii potestate consistant, atque ad ordinationem vel dispositionem suam semper pertineant.



CAP. CXLVII.---Quod tricennalis possessio firma sit.

(Ex concil. Toletan. V, cap. 35.) Sicut dioecesim alienam tricennalis possessio tollit, ita territorii conventum non admittit. Ideoque basilicae quae novae conditae fuerint, ad eum procul dubio episcopum pertinebunt, cujus conventus esse constiterit.



CAP. CXLVIII.---Ut singularum Ecclesiarum rusticanae parochiae semper maneant inconcussae.
[Col. 0702C]

(Ex concil. Chalced., cap. 17). Singularum Ecclesiarum rusticas parochias vel possessiones manere inconcussas illis episcopis qui eas retinere noscuntur, et maxime si per tricennium eas absque vi obtinentes, sub dispensatione rexerunt. Quod si intra tricennium facta fuerit de his altercatio, licere eis qui se laesos asserunt, apud sanctam synodum provinciae de his movere certamen decrevimus.



CAP. CXLIX.---Quod tricennalis possessio, si intacta permansit, mutari non debeat.

(Ex epist. Gelasii papae, cap. 11.) Illud etiam adnecti placuit ut si, quod absit, facultates Ecclesiae, nec non et dioeceses ab aliis quibusque possidentur episcopis, jure sibi vindicent quod tricennalis lex conclusit, [Col. 0702D] quia et ultra triginta annos nulli liceat pro eo appellare, quod legum tempus excludit.



CAP. CL.---Idem de rebus per triginta annos possessis.

(Ex concil. Matiscen., cap. 7.) Ut de rebus Ecclesiarum quae ab eis per triginta annorum spatium sine ulla interpellatione possessae sunt, testimonia non recipiantur, sed eo modo contineantur, sicut res ad fiscum dominicum pertinentes contineri solent.



CAP. CLI.---De illis, qui de ecclesiis coemiteria faciunt.

(Ex concil. Meldensi, cap. 9.) Antiquus in his regionibus in Ecclesia sepeliendorum mortuorum usus fuit, et plerumque loca divino cultui mancipata, et [Col. 0703A] ad offerendas Deo hostias praeparata coemeteria sive polyandria facta sunt. Unde volumus ut ab hac re deinceps abstineatur, ut nemo in Ecclesia sepeliatur, nisi forte talis sit persona sacerdotis, aut cujuslibet justi hominis, qui per vitae meritum talem vivendo suo corpori defuncto locum acquisivit. Corpora vero quae antiquitus in Ecclesiis sepulta sunt, nequaquam projiciantur, nisi sint paganorum, sed tumuli qui apparent profundius in terram mittantur, et pavimento desuper facto nullo tumulorum vestigio apparente, Ecclesiae reverentia conservetur. Ubi vero tanta est multitudo cadaverum, ut hoc facere difficile sit, locus ille pro coemeterio habeatur, ablato inde altari, et in alio loco constituto, ubi religiose et pure Deo sacrificium offerri valeat.



CAP. CLII.---De illis qui in sacris locis se sepelire petierint.
[Col. 0703B]

(August. dicit.) Quibus peccata dimissa non sunt, a sacris locis post mortem adjuvari non possunt, quia quos peccata gravia deprimunt, si in sacris locis sepelire se faciunt; restat ut de sua praesumptione judicentur, quatenus eos sacra loca non liberant, sed culpa temeritatis accusat.



CAP. CLIII.---De eadem re.

(Gregor. dicit in dialogo suo.) Cum gravia peccata non deprimunt, hoc prodest mortuis si in Ecclesiis sepeliantur, quod eorum proximi quoties ad eadem loca sacra veniunt, suorum, quorum sepulturam aspiciunt, recordantur, et pro eis Domino preces fundunt. Nam quos peccata gravia deprimunt, non [Col. 0703C] ad absolutionem potius quam ad damnationis cumulum majorem, eorum corpora in Ecclesiis ponuntur. Quod melius ostendimus, si ea quae diebus nostris gesta sunt breviter enarremus. Vir namque vitae venerabilis Felix Portuensis episcopus, in Sabinensi provincia ortus atque enutritus est, qui quamdam sanctimonialem feminam in loco eodem fuisse testatur, quae carnis quidem continentiam habuit, sed linguae procacitatem atque stultiloquium non declinavit. Haec igitur defuncta, atque in Ecclesia sepulta est. Nocte autem eadem ejusdem Ecclesiae custos per revelationem vidit, quia ducta ante sacrum altare per medium secabatur, et pars una illius igni cremabatur, pars autem altera intacta remansit. Cumque hoc surgens mane fratribus narraret, et locum [Col. 0703D] vellet ostendere in quo fuerat igne consumpta, ipsa flammae combustio ita ante altare apparuit in marmoribus, ac si illic eadem femina corporeo fuisset igne concremata. Ex qua re aperte datur intelligi, quia hi quibus peccata dimissa non fuerint, ad evitandum judicium sacris locis post mortem non valent adjuvari.



CAP. CLIV.---De eadem re.

(Item Greg.) Joannes quoque magnificus in hac urbe locum praefectorum servans, cujus veritatis atque gravitatis sit novimus, qui mihi testatus est, Valerianum patricium in civitate quae Brixa dicitur fuisse defunctum. Cui ejusdem civitatis episcopus accepto pretio locum in Ecclesia praebuit, in quo sepeliri debuisset. Qui videlicet Valerianus usque ad [Col. 0704A] aetatem decrepitam levis ac lubricus exstitit, modumque suis pravitatibus ponere contempsit. Eadem vero nocte qua sepultus est, beatus Faustinus martyr, in cujus Ecclesia corpus ejus fuit humatum custodi suo apparuit dicens: Vade et dic episcopo, projiciat hinc fetentes carnes quas hic posuit, quia, si non fecerit, ipse die trigesimo morietur. Quam visionem custos episcopo timuit confiteri, et rursus admonitus declinavit. Die autem trigesimo, ejusdem civitatis episcopus, cum vespertina hora sanus atque incolumis ad lectum redisset, subita et inopinata morte defunctus est.



CAP. CLV.---De eadem re.

(Item Greg.) Adest quoque in praesenti senex venerabilis pater Venentius Lunensis episcopus, et [Col. 0704B] magnificus Liberius vir nobilissimus atque veracissimus, qui se scire suosque homines interfuisse testantur ei rei, quam narrant nuper in Genuensi urbe contigisse. Ibi namque, ut dicunt, Valentinus nomine Mediolanensis Ecclesiae defensor defunctus est, vir valde lubricus, et cunctis levitatibus occupatus, cujus corpus in ecclesia beati martyris Syri sepultum est. Nocte autem media in eadem ecclesia factae sunt voces, ac si quis violenter ex ea repelleretur ac traheretur foras. Ad quas nimirum voces currebant custodes, et viderunt duos quosdam teterrimos spiritus, qui ejusdem Valentini pedes quadam ligatura strinxerant, et eum ab ecclesia clamantem ac nimium vociferantem foras trahebant. Qui videlicet territi, ad sua strata reversi sunt. [Col. 0704C] Mane autem facto, aperuerunt sepulcrum in quo idem Valentinus positus erat, ejusque corpus non invenerunt. Cumque extra ecclesiam quaererent ubi projectum esset, invenerunt hoc in sepulcro alio positum, ligatis adhuc pedibus sicut de ecclesia fuit abstractum. Ex qua re, Petre, collige, quia hi quos peccata gravia deprimunt, si in sacro loco sepelire se faciant, restat ut etiam de sua praesumptione judicentur, quatenus eos sacra loca non liberent, sed etiam culpa temeritatis accuset.



CAP. CLVI.---De eadem re.

(Item Greg.) Nam quid quoque in hac urbe contigerit, cunctorum qui hic habitant multitudo testatur: quod quidam artis eorum primus cum defunctus [Col. 0704D] fuisset, juxta ecclesiam beati Januarii martyris, juxta portam sancti Laurentii a conjuge sua sepultus est. Sequenti autem nocte ex sepultura eadem, audiente custode, ejus spiritus coepit clamare: Ardeo, ardeo. Cum vero has diu voces emitteret, custos hoc ejus nuntiavit uxori. Uxor vero illius eos qui diligenter inspicerent ejusdem artis viros transmisit ad ecclesiam, volens cognoscere qualiter corpus ejus esset in sepulcro de quo talia clamaret. Qui aperientes sepulcrum, vestimenta quoque intacta repererunt, quae nunc usque in eadem ecclesia, pro ejusdem causae testimonio servantur; corpus vero illius omnino non invenerunt, ac si in eodem sepulcro positum non fuisset. Ex qua re colligendum est qua [Col. 0705A] ulti [.....] ejus damnata sit, cujus et caro est ab ecclesia rojecta. Quid igitur sacra loca sepultis prosunt, quando hi qui indigni sunt ab eisdem sacris locis divinitus projicinatur.



CAP. CLVII.---Ut corpora defunctorum in ecclesia non sepeliantur.

(Ex concil. Bragga., cap. 4.) Item placuit ut corpora defunctorum nullo modo intra basilicam sepeliantur, sed si necesse est de foris circa murum basilicae. Nam si firmissimum hoc privilegium usque nunc retinent Galliae civitates, ut nullo modo intra ambitum murorum civitatum, cujuslibet defuncti corpus sit humatum, quanto magis venerabilium martyrum debet reverentia obtineri?



CAP. CLVIII.---De eadem re.

[Col. 0705B] (Ex concil. Meldensi, cap. 10.) Ut nemo quemlibet mortuum in ecclesia quasi haereditario jure, nisi quem episcopus aut presbyter pro qualitate conversationis et vitae dignum duxerit, sepelire praesumat, nec quisquam ossa cujuslibet mortui de sepulcro suo ejicere, aut sepulturam cujusquam temerario ausu quoquo modo violare, sed unumquemque in loculo sibi a Deo parato atque concesso, adventum sui judicis praestolari concedat.



CAP. CLIX.---Ut nemo pro sepeliendis mortuorum corporibus aliquid muneris exigat.

(Ex concil. Nanneten., cap. 11.) Praecipiendum secundum canonum auctoritatem, ut de sepulcris et hominibus sepeliendis nihil muneris exigant, nisi forte qui sepelitur, vivens jusserit ecclesiae, in cujus [Col. 0705C] atrio sepelitur, de suis rebus aliquid tribuere, aut etiam post mortem illius quibus commissum est ejus eleemosynam facere, de rebus illius aliquid dare sponte voluerint: tamen nullatenus a presbyteris illis aliquid exigatur, sive ab illis qui locis et vicis praesunt. Prohibendum etiam secundum majorum instituta, ut in ecclesia nullatenus sepeliantur, sed in atrio, aut in porticu, aut in exedris ecclesiae. Infra ecclesiam vero, aut prope altare ubi corpus Domini et sanguis conficitur, nullatenus habeant licentiam sepeliendi.



CAP. CLX.---De sepultura conjugatorum in primis connubiis.

(Hieron dicit.) Ebron dicitur esse civitas trium virorum, quia in ea sepulti sunt tres patriarchae in spelunca duplici cum tribus uxoribus suis, id est, [Col. 0705D] Abraham et Sara, Isaac et Rebecca, Jacob et Lia, praeter ipsum Adam et Evam uxorem suam. Tobias dicit ad filium suum: Cum acceperit Deus animam meam, corpus meum sepelies, et honorem habebis matri tuae omnibus diebus, et cum ipsa compleverit tempus, sepelies eam juxta me in uno sepulcro.



CAP. CLXI.---De eadem re.

(Item ejusd.) Quos conjunxit unum conjugium, conjungat unum sepulcrum: quia una caro est, et quod Deus conjunxit, homo non separet.



CAP. CLXII.---De eadem re.

August. dicit.) Unaquaeque mulier sequatur virum suum, sive in vita, sive in morte.



CAP. CLXIII.---Quorum mens una fuerat, sepultura non separet.
[Col. 0706A]

(Item August.) Soror sancti Benedicti sepulta est in sepulcro quod ipse sibi praeparaverat ut quorum mens una semper fuit in Domino, eorum quoque corpora sepultura non separaret. Ita in primo connubio conjuncti, quia una et eadem caro est, in uno sepulcro sepeliantur.



CAP. CLXIV.---De rebus immobilibus Ecclesiae.

(Ex concil. apud Sylvanectim praesente Ludovico rege, cap. 5.) Nulli liceat alienare rem immobilem Ecclesiae, sive domum, sive agrum, sive hortum, sive rusticum mancipium, neque creditoribus specialis hypothecae titulo obligare. Alienationis autem verbum contineat conditionem, donationem, permutationem [Col. 0706B] et emphyteoseos perpetuum contractum. Sed omnes omnino sacerdotes ab hujusmodi alienatione abstineant, poenas timentes, quas Leoniana constitutio minatur.



CAP. CLXV.---De eadem re.

(Ex eodem, cap. 6.)---Si princeps voluerit rem immobilem sanctis locis praestare et accipere ab eo aliam immobilem rem, et eo modo permutationem contrahere, liceat hoc facere ei divina pragmatica sanctione ab eo promulgata.



CAP. CLXVI.---De praestariis viduatarum Ecclesiarum ut non valeant.

(Ex conc. apud Belvacum, cui Ludovicus imperator intereat, cap. 10.) Ut precariae et commutationes, tempore viduatarum Ecclesiarum factae, ab his qui [Col. 0706C] loca episcoporum occupaverant, rescindantur, et cum autoritate Ecclesiastica, vel civili, si faciendae sunt fiant.



CAP. CLXVII.---De eadem re.

(Ex eodem, cap. 11.) Precariae a nemine de rebus Ecclesiasticis fieri praesumantur, nisi quantum de qualitate convenienti datur ex proprio, duplum accipiatur ex rebus Ecclesiae, in suo tantum qui dederit nomine, si res proprias et Ecclesiasticas usu fructuario tenere voluerit. Si autem res proprias ad praesens dimiserit, ex rebus ecclesiasticis triplum fructuario usu, in suo tantum quis nomine sumat, quia sic eas quemque tractare, ut alienarum rerum dispensatorem convenit, non propriarum rerum largitorem.



CAP. CLXVIII.---De eadem re.
[Col. 0706D]

(Ex eodem concil., cap. 12.) A nulla potestate quis cogatur facere precariam de rebus Deo et sanctis ejus dicatis, cum ratio et usus obtineat, neminem cui non vult, contra utilitatem et rationem, praestitum de proprio facere beneficium.



CAP. CLXIX.---De eadem re.

(Ex eodem, cap. 13.) Ut precariae, de quinquennio in quinquennium secundum antiquam consuetudinem et auctoritatem renoventur.



CAP. CLXX.---De donatione, vel venditione, vel commutatione ecclesiasticae rei.

(Ex concil. habito apud Valentias, cap. 50.) Irrita erit episcoporum donatio, vel venditio, vel [Col. 0707A] commutatio rei ecclesiasticae, absque collaudatione et subscriptione clericorum.



CAP. CLXXI.---De commutationibus rerum ecclesiasticarum.

(Ex concil. apud Belvacum, cap. 5.) Ut commutationes rerum ecclesiasticarum valde caveantur, et subtilissime si aliquo modo fieri debent, inspiciantur. Quae autem inconsultae factae sunt, juxta decretum canonicum Hilarii papae, quas illicite decessor episcopus admiserit, vel ab aliis illicite commissae sunt, ab eo qui successor est emendentur.



CAP. CLXXII.---De eadem re.

(Ex concil. Matiscen., cap. 4.) A sancta synodo decretum est, et imperialis auctoritas denuntiat, ne commutationes rerum, vel mancipiorum ecclesiasticorum [Col. 0707B] quaelibet persona sine licentia et consensu regio praesumat facere.



CAP. CLXXIII.---De ecclesiasticis mancipiis.

(Ex concil. apud Carisiacum, cap. 2.) Neque mancipia ecclesiastica quisquam, nisi ad libertatem commutet, videlicet ut mancipia quae pro ecclesiastico homine dabuntur, in ecclesiae servitute permaneant, et ecclesiasticus homo qui commutatur, perpetua libertate fruatur. Quod enim semel Domino consecratum est, ad humanos usus jam transferri non potest. Ait enim lex: Si quis mutaverit, et quod mutat, et quod mutatum est, sanctificabitur Domino.



CAP. CLXXIV.---De eadem re.

(Ex eodem, cap. 3.) Injustum videtur et impium, [Col. 0707C] ut mancipia quae fideles viri seu feminae pro remedio animae suae Deo et sanctis ejus consecrarunt, cujuscunque muneris pretio vel commutationis commercio, iterum in secularem servitutem redigantur, cum canonica auctoritas servos fugitivos tantummodo distrahi permittat, et ideo omnes rectores Ecclesiarum summopere caveant, ne unius eleemosyna alterius peccatum fiat. Et est absurdum ut Ecclesiastica dignitate servus decedens, humanae obnoxius sit servituti.



CAP. CLXXV.---De regalibus praeceptis super prestaria.

(Ex concil. ad S. Medardum, cap. 11.) Praecepta regalia super precariis Ecclesiasticis fieri nec ratio sinit, nec auctoritas quolibet modo permittit. Quoniam [Col. 0707D] praecepta in jure ecclesiastico firmare indignum judicatur, necesse est ut majestas regia non nisi ab ecclesiastico rectore petatur. Idem autem custos Ecclesiae solertissime caveat, ne sui ordinis et Ecclesiasticae communionis forte immemor, contra auctoritatem praeceptum regium pro quacunque assentatione fieri petat. Qui etsi fecerit, non audiatur. Si autem et obtinuerit, regia discretione, et episcopali judicio idem rescindatur, et petitor injustus, pro principis injusta suggestione digne corripiatur.



CAP. CLXXVI.---De episcopo qui mancipium Ecclesiae manumitti desiderat.

(Ex concil. Toletan. V, cap. 68.) Episcopus qui [Col. 0708A] mancipium juris Ecclesiae, non retento ecclesiastico patrocinio, manumitti desiderat, duos meriti ejusdem et peculii coram concilio Ecclesiae cui praeeminet, per commutationem subscribentibus sacerdotibus offerat, ut rata et justa inveniatur definitio commutationis. Tunc enim liberam manumissionem sine patrocinio Ecclesiae concedere poterit, quia eum quem libertati tradere disponit, jam juri proprio acquisivit. Hujusmodi autem liberto adversus Ecclesiam, cujus juris exstitit, accusandi vel testificandi denegetur licentia. Quod si praesumpserit, placet ut, stante commutatione, in servitutem propriam Ecclesiae revocetur.



CAP. CLXXVII.---De sacerdotibus, qui res suas Ecclesiae relinquunt.

[Col. 0708B] (Ex eodem concil. V, cap. 69.) Consensus totius concilii definivit ut sacerdotes, qui aut res suas Ecclesiae relinquunt, aut nihil habentes, aliqua tamen praedia, aut familias Ecclesiis suis conquirunt. Liceat illis aliquos de familiis ejusdem Ecclesiae manumittere, juxta rei collatae modum, quem antiqui canones decreverunt, ita ut cum peculio et posteritate sua, si ingenui sunt, sub patrocinio Ecclesiae maneant, utilitates injunctas sibi juxta quod potuerint prosequentes.



CAP. CLXXVIII.---Ut presbyteri rem Ecclesiae vendere non praesumant.

(Ex concil. Carthag., cap. 33.) Item placuit ut presbyteri non vendant rem Ecclesiae, ubi sunt constituti, [Col. 0708C] nescientibus episcopis suis: quomodo et episcopis non liceat vendere praedia Ecclesiae, ignorante concilio vel presbyteris suis. Non habenti ergo necessitatem, nec episcopo liceat matricis Ecclesiae, nec presbytero rem tituli sui usurpare.



CAP. CLXXIX.---Ut nullus ordinatus de ministeriis Ecclesiae aliquid vendere praesumat.

(Ex concil. Braggar., cap. 30.) Si quis presbyter aut diaconus inventus fuerit de eleemosynis Ecclesiae aliquid venundasse, quia sacrilegium commisit, placuit eum in ordinatione Ecclesiae non haberi. In judicio tamen episcopi dimittendum, sive dignus sit, sive indignus in suo recipi gradu.



CAP. CLXXX.---De presbyteris qui de jure tituli sui aliquid distrahunt.

[Col. 0708D] (Ex eodem, cap. 31.) Quicunque presbyter de jure tituli sui quolibet modo aurum, argentum, vel gemmas, vestes quoque, si sunt, vel si accesserint aliqua mobilia ad ornamenta divina, aliquid in perpetuum alienare tentaverit, donator, alienator ac venditor, honoris sui amissione mulctetur.



CAP. CLXXXI.---De eadem re.

(Ex eodem, cap. 32.) Si quis episcopus nulla ecclesiasticae rationis necessitate compulsus, in suo clero, aut ubi forte non est presbyter, de rebus ecclesiasticis aliquid praesumpserit vendere, res ipsas, Ecclesiae propriae restaurare cogatur, et in judicio episcoporum dejiciatur auditus, et tanquam furti aut latrocinii reus suo privetur honore.



CAP. CLXXXII. Quod quantum remedium veniae oblatio ecclesiastica tribuit conferenti, tantum damnum praeparat fundatori.
[Col. 0709A]

(Ex concil. Toletan., cap. 33.) Omnis itaque rei ecclesiasticae quantitas, sicut remedium veniae tribuit conferendi, ita damnum rite praeparat fraudatori. Et ideo nullus sacerdotum, vel ministrorum ex rebus Ecclesiae, quae in quibuscunque locis a fidelibus largiuntur, aliquid auferat, et juri suo, aut cathedrae propriae unitati connectat. Verum, ut hujus rei soliditas potior habeatur, propinquis ejus, qui construxerunt vel ditaverunt Ecclesiam, licitum sit hanc bonae intentionis habere solertiam, ut, si sacerdotem seu ministrum aliquid ex collatis rebus praeviderint defraudare, aut commonitionis honesta conventione compescant, aut talia episcopo, [Col. 0709B] aut judici corrigenda denuntient. Quod si talia episcopus agere tentat, metropolitano ejus haec insinuare procurent. Si autem metropolitanus talia gerit, regis haec auribus insinuare non differant. Ipsis tamen haeredibus in eisdem rebus non liceat, quasi juris proprii potestatem praeferre, non rapinam, non fraudem ingerere, non violentiam quamcunque praesumere. Si quis haec monita temerare praesumpserit, et male rapta cum confusione restituet, et excommunicationis annuae sententiam sustinebit.



CAP. CLXXXIII. De clericis qui documenta, quibus ecclesiae possessio firmatur, distrahunt.

(Ex concil. Agathen., cap. 5.) Si quis vero de clericis [Col. 0709C] documenta, quibus Ecclesiae possessio firmatur aut supprimere, aut negare, aut adversariis fortasse tradere, damnabili et punienda obstinatione praesumpserit, quidquid per absentiam documentorum damni Ecclesiae illatum est, et de propriis facultatibus reddat, et communione privetur. Hi autem qui in damnum Ecclesiae praecepta et testimonia sanctae Ecclesiae impie sollicitati a traditoribus susceperunt, pari sententia feriantur.



CAP. CLXXXIV. De libertis, qui a patrocinio Ecclesiae discesserunt.

(Ex concil. Tolet. V, cap. 71.) Liberti Ecclesiae, qui a patrocinio ejus discedentes, quibuslibet personis adhaeserunt, si admoniti redire contempserint, manumissio eorum irrita sit, quia per obedientiae [Col. 0709D] contemptum ingrati actione tenentur.



CAP. CLXXXV. De libertis Ecclesiae.

(Ex eodem concil. V, cap. 70.) Liberti Ecclesiae, quia nunquam moritur eorum patrona a patrocinio ejusdem nunquam discedant, nec posteritas quidem eorum, sicut priores canones decreverunt. Et ne forte libertas eorum in futura prole non pateat, ipsaque posteritas naturali ingenuitate obtinens, sese ab Ecclesiae patrocinio non subtrahat, necesse est tam iidem liberti, quam ab eis progeniti professionem episcopo suo faciant, per quam se ex familia Ecclesiae liberos effectos esse fateantur, ejusque patrocinium non relinquant, sed juxta virtutem suam obsequium ei, vel obedientiam praebeant.



CAP. CLXXXVI. De libertis, qui a quibuscunque manumissi Ecclesiae patrocinio commendati sunt.
[Col. 0710A]

(Ex eodem V, cap. 72.) Liberti, qui a quibuscunque manumissi sunt, atque Ecclesiae patrocinio commendati existunt, sicut regulae antiquorum Patrum constituerunt, sacerdotali defensione a cujuslibet insolentia protegantur, sive in statu libertatis eorum, seu in peculio quod habere noscuntur.



CAP. CLXXXVII. De manumissis in Ecclesia.

(Ex concil. Arausic., cap. 6.) In Ecclesia manumissos, vel per testamentum Ecclesiae commendatos, si quis in servitutem, vel in obsequium, vel ad colonariam conditionem imprimere tentaverit, animadversione ecclesiastica coercebitur.



CAP. CLXXXVIII. De fugitivis ecclesiasticis servis.

[Col. 0710B] (Ex eodem Toletan.) Fugitivos etiam servos ecclesiasticos domos suas, aut familias deserentes, qui etiam si revocati fuerint, teneri non possunt, simili ratione ab episcopo, si voluerit, aut si ita illi meruerint, distrahantur.



CAP. CLXXXIX. De episcopis, qui nihil suis Ecclesiis conferunt, et tamen ex familia liberos facere praesumunt.

(Ex eodem.) Episcopi, qui nihil ex proprio suo Ecclesiae Christi conferunt, liberos ex familiis Ecclesiae ad condemnationem suam facere non praesumant. Impium est enim ut qui res suas Ecclesiae Christi non contulerit, damnum Ecclesiae inferat. Tales igitur libertos successor episcopus, absque aliqua oppositione ad jus Ecclesiae revocabit.



CAP. CXC. De illis, qui pro aliquo reatu fugiunt ad Ecclesiam.
[Col. 0710C]

(Ex concil. Aurelian., cap. 10.) In synodo Aurelianensi prima sub Clodoveo rege, in qua sederunt episcopi viginti quatuor, de his qui ad Ecclesiam pro reatibus suis fugiunt, id constitutum est observandum, quod antiqui canones decreverunt, et lex Romana constituit, ut ab Ecclesia, vel ab Ecclesiae atriis, vel a domo episcopi vel a claustro, quia haec pro emunitate habentur, eos abstrahi omnino non liceat, sed nec alteri consignari, nisi ad Evangelia datis sacramentis, de morte, et debilitate, et omni poenarum genere sint securi, ita, ut ei cui reus fuerit criminosus, de satisfactione conveniat. Quod si sacramenta sua convictus fuerit violasse, reus perjurii non solum a communione Ecclesiae, vel omnium [Col. 0710D] clericorum, verum etiam, et a catholicorum convivio separetur. Quod si cui reus est, noluerit sibi intentione faciente componi, et ipse reus de Ecclesia actus timore discesserit, ab Ecclesiae clericis non requiratur.



CAP. CXCI.---De raptore, si cum rapta ad Ecclesiam confugerit.

(Ex eodem, cap. 2.) De raptoribus autem feminarum id constituendum esse censuimus, ut si ad ecclesiam raptor cum rapta confugerit, et feminam ipsam violentiam pertulisse constiterit, statim liberetur de potestate raptoris, et parentibus reddatur, et raptor mortis, vel poenarum impunitate concessa, liberam habeat eundi facultatem. Si vero parentes [Col. 0711A] mulieris ecclesiasticis viris obedire noluerint, excommunicentur.



CAP. CXCII.---De servo, si pro qualibet culpa dominum suum ad Ecclesiam fugerit.

(Ex eodem, cap. 3.) Servus qui ad Ecclesiam confugerit pro qualibet culpa, si a domino pro commissa culpa ecclesiastici sacramentum susceperint, statim ad servitium domini sui redire cogatur. Et postquam dato sacramento domino suo fuerit consignatus, si aliquid poenae pro eadem culpa qua accusatur probatus fuerit pertulisse, pro contemptu Ecclesiae, et praevaricatione fidei a communione et convivio catholicorum, sicut superius comprehensum est, extraneus habeatur. Si vero servus pro culpa sua ab Ecclesia defensatus, sacramenta domini clericis [Col. 0711B] exigentibus de impunitate perceperit, exire nolentem a domino liceat occupari.



CAP. CXCIII.---De eadem re.

(Ex eodem, cap 5.) Similiter in Matiscensi synodo decretum est ut hi qui fugiunt suos inimicos, aut in Ecclesiam, aut in atrium Ecclesiae, aut in domum episcopi, aut in claustrum regularium non inde abstrahantur, nisi prius super sacra accepta securitate a persecutoribus de morte, de debilitate, et omni poenarum genere, sint securi: etiam si servi sint illorum, qui eos insequuntur, ita ut ei cui rei criminosi fuerint de satisfactione conveniant. Quod si is qui super sacra prius juraverat, post convictus fuerit juramentum violasse, reus perjurii communione privetur, quousque satisfaciat.



CAP. CXCIV.---De eadem re.
[Col. 0711C]

(Ex concil. apud Theodonis villam, cap. 11.) Reum confugientem ad Ecclesiam, seu in atrium Ecclesiae, aut in officinas regularium fratrum, vel in curiam aut in domum episcopi, quia haec in antiquis canonibus pro emunitate tenentur, nemo abstrahere audeat, neque inde donare ad poenam, vel ad mortem, ut honor Dei et sanctorum ejus prae omnibus conservetur, sed rectores ecclesiarum pacem et vitam, ac membra ei cum juramento obtinere studeant: sed tamen legitime componat, quidquid inique fecerat: et si insequutor magistris ecclesiae obedire noluerit, canonice constringatur.



CAP. CXCV.---De eadem re.

(Ex concil. Arausico, cap. 5.) Eos qui ad Ecclesiam [Col. 0711D] confugerint, tradi non debere, sed loci reverentia et intercessione defendi. Si quis autem mancipia clericorum pro suis mancipiis ad Ecclesiam confugientibus crediderit occupanda, per omnes Ecclesias districtissima damnatione feriatur.



CAP. CXCVI.---De emunitate Ecclesiae.

(Ex concil. Triburi., cap. 30.) Si quis in atrio Ecclesiae pugnam committit, aut homicidium facit, quidquid pro emunitate violata emendandum est. altario solvatur, cujuscunque fuerit Ecclesia illa.



CAP. CXCVII.---De fugientibus ad Ecclesiam.

(Ex concil. Mediomatricis, cap. 2.) Si quis contumax vel superbus timorem Dei, vel reverentiam Ecclesiarum sanctarum non habuerit, et fugientem [Col. 0712A] servum suum, vel quem ipse persecutus fuerit, de atrio Ecclesiae, vel de porticibus quomodolibet Ecclesiae adhaerentibus per vim abstraxerit, et Deum omnipotentem in hoc contempserit, pro emunitate D. CCCC, solidos episcopo componat, et ipse publica poenitentia juxta judicium episcopi multetur, ut sit honor Dei et reverentia sanctorum, et ut Ecclesia Dei semper invicta permaneat.



CAP. CXCVIII.---Quid in Ecclesia Dei legi debeat.

(Ex concil. Aureliano, cap. 3.) Nihil aliud in Ecclesia legatur aut cantetur, nisi ea quae auctoritatis divinae sunt, et Patrum orthodoxorum sanxit auctoritas, nec falsa angelorum nomina colant, sed ea tantum quae prophetica et Evangelica docet Scriptura, id est Michael, Gabriel, Raphael.



CAP. CXCIX.---Ut excommunicandi sint qui libros famosos legerint.
[Col. 0712B]

(Ex decr. Adriani papae, cap. 2.) Hi qui inventi fuerint libros famosos et ignotos in Ecclesia legere, vel cantare, excommunicentur.



CAP. CC.---De illis quae clam concipiunt.

(Ex concil. Matiscen., cap. 6.) In hoc sancto concilio decretum est ut unusquisque presbyter in sua plebe publice annuntiet, ut si aliqua femina clanculo corrupta conceperit, et perpererit, nequaquam diabolo coactante filium, aut filiam suam interficiat, sed quocunque praevalet ingenio, ante januas Ecclesiae partum deportari, ibique poni faciat, ut coram sacerdote in crastinum delatus, ab aliquo fideli suscipiatur et nutriatur, et tali ex causa homicidii [Col. 0712C] reatum et, quod majus est parricidium evadat. Nam qui filium, aut filiam interficit, parricida omnimodis tenetur.



CAP. CCI.---De infantibus in adulterio natis, et ad Ecclesiam expositis.

(Ex concil. Arelaten., cap. 5.) Si expositus ante Ecclesiam cujuscumque fuerit miseratione collectus, contestationis ponat epistolam, ut si is qui collectus est intra X dies quaesitus, agnitusque non fuerit, securus habeat qui collegit. Sane, qui post praedictum tempus calumniator exstiterit, ut homicida ecclesiastica districtione damnabitur, sicut Patrum sanxit auctoritas.



CAP. CCII.---De eadem re.

(Ex concil. Vasensi, cap. 9.) De expositis, quia [Col. 0712D] collata ab omnibus querela processit, eos non ad misericordiam jam, sed canibus exponi, quos colligere calumniarum metu, quamvis infelix a praeceptis misericordiae mens humana detractet, id observandum est ut secundum statuta fidelissimorum Augustorum, piissimorumque principum, quisquis expositum colliget, Ecclesiam contestetur, contestationem collegat. Nihilominus de altari Dominico die minister annuntiet ab ecclesiastico expositum esse collectum, ut intra dies decem ab expositionis die expositum recipiat, si quis se probaverit agnovisse, collectiori pro ipsorum X dierum misericordia, prout valuerit, ad praesens retribuat, aut in perpetuum cum Dei gratia, si voluerit, possideat. Si quis [Col. 0713A] expositorum hoc ordine collectorum repetitor, vel calumniator exstiterit, ut homicida habendus est.



CAP. CCIII.---De avaritia sacerdotum.

(Ex concil. Toletan., cap. 33.) Avaritia radix cunctorum malorum, cujus sitis etiam sacerdotum mentes obtinet. Multi enim fidelium in amore Christi et martyrum, in parochiis episcoporum basilicas construunt, oblationes conscribunt, sacerdotes haec auferunt, atque in usus suos convertunt. Inde est quod cultores sacrorum deficiunt, dum stipendia sua perdunt. Inde labentium basilicarum ruinae non reparantur, quia avaritia sacerdotali omnia auferuntur. Pro qua re constitutum est a praesenti concilio, episcopos ita dioeceses suas regere, ut nihil ex earum jure praesumant auferre: sed juxta priorum [Col. 0713B] auctoritatem conciliorum, tam de oblationibus, quam de decimis, et de tributis ac frugibus tertiam consequantur. Quod si amplius quippiam ab eis praesumptum exstiterit, per concilium restauretur, appellantibus ipsis conditoribus, aut certe propinquis eorum, si jam illi a saeculo discesserunt. Noverint autem conditores basilicarum in rebus quas eisdem ecclesiis conferunt, nullam potestatem habere, sed juxta canonum instituta, sicut ecclesiam, ita et dotem ejus ad ordinationem episcopi pertinere.



CAP. CCIV.---De illis qui ecclesias incenderint.

(Ex decr. Julii papae.) Si quis ecclesiam igne comburit, XV annos poeniteat, et eam sedule restituat, et pretium suum distribuat pauperibus.



CAP. CCV.---De quodam clerico a diabolo vexato.
[Col. 0713C]

(Ex dialogo Greg. papae.) Ex eodem quoque tempore quidam Aquinensis Ecclesiae clericus daemonio vexabatur, qui a venerabili viro Constantio Ecclesiae ejus anstistite per multa fuit martyrum loca transmissus, ut sanari posset. Sed sancti Dei martyres noluerunt ei sanitatis donum tribuere, ut quanta esset in Benedicto gratia demonstrarent. Ductus itaque est ad omnipotentis Dei famulum Benedictum, qui Jesu Christo Domino preces fundens, antiquum hostem de obsesso homine protinus expulit. Cui sanato praecepit dicens: Vade, et post haec carnem non comedas, et ad sacrum ordinem nunquam accedere praesumas. Quacunque autem die sacrum ordinem temerare praesumpseris, statim juri diaboli [Col. 0713D] iterum manciparis. Discessit itaque clericus sanus ac sicut terrere solet animum poena recens, ea quae vir Dei praecepit interim custodivit. Cum ergo post annos multos omnes priores illius de hac luce migrassent, et minores suos sibimet superponi in sacris ordinibus cerneret, verba viri Dei quasi ex longo tempore oblitus postposuit, atque ad sacrum ordinem accessit. Quem mox is qui reliquit diabolus tenuit, eumque vexare quousque animam ejus excuteret, non cessavit.



CAP. CCVI.---De rebus Ecclesiae quae, mortuo episcopo, a presbyteris venditae fuerint.

(Ex concil. Ancirano, cap. 14.) De his quae pertinent ad Ecclesiam, quaecunque, cum non esset [Col. 0714A] episcopus, presbyteri vendiderunt, placuit rescisso contractu ad jura ecclesiastica revocari. In judicio autem erit episcopi, si pretium debeat recipi necne: quia plerumque rerum districtarum reditus ampliorem summam pro pretio dato reddiderit.



CAP. CCVII.---De eo qui spernit ablationem presbyteri, qui uxorem habuit.

(Ex concil. Gangren., cap. 4.) Quicunque discernit a presbytero qui uxorem habuit, quod non oporteat, eo ministrante, de oblatione percipere, anathema sit.



CAP. CCVIII.---Quod non permittantur ecclesiastici ad caemeteria haereticorum accedere.

(Ex concil. Laodicen., cap. 8.) Quod non permittantur ecclesiastici ad haereticorum coemeteria, vel ad ea quae ab eis appellantur martyria, orationis [Col. 0714B] causa vel sanitatis accedere. Sed hujusmodi si fideles fuerint, certo tempore communione privari: poenitentes autem et confitentes se deliquisse, convenit suscipi.



CAP. CCIX.---Quod non oporteat ab haereticis eulogias accipere.

(Ex eodem, cap. 32.) Quod non oporteat ab haereticis eulogias accipere, quae sunt maledictiones potius quam benedictiones.



CAP. CCX.---Quod nullus Christianus ad pseudomartyres ire debeat.

(Ex eodem, cap. 34.) Quod omnem Christianum non oporteat deserere martyres Christi, et ire ad pseudomartyres, id est, haereticorum, et quos ipsos constat haereticos exstitisse. Hi namque alienati [Col. 0714C] sunt a Deo. Sint igitur anathema qui ad tales accesserint.



CAP. CCXI.---Quod non oporteat plebeios psalmos in Ecclesia recitari.

(Ex eodem concilio, cap. 59.) Quod non oporteat plebeios psalmos in Ecclesia cantari, nec libros praeter canonem legi, sed sola sacra volumina Novi Testamenti vel Veteris



CAP. CCXII.---De illis qui conventus, qui ad confessiones martyrum fiunt, abominantur.

(Ex concil. Antioch., cap. 20.) Si quis superbiae usus affectu, conventus abominatur qui ad confessiones martyrum celebrantur, et ministeria quae in eis fiunt simul cum eorum memoriis exsecratur, anathema sit.



CAP. CCXIII.---Ut victus ab exorcistis energumenis in domo Dei sedentibus administretur.
[Col. 0714D]

(Ex concil. Carthag., cap. 91.) Energumenis in domo Dei sedentibus victus quotidianus per exorcistas opportuno tempore ministretur.



CAP. CCXIV.---Ut sacra vasa non ab aliis quam a sacris viris tractari debeant.

(Ex decr. Syxti papae, cap. 49.) Cognoscat sapientia vestra, fratres charissimi, quia in hac sancta apostolica sede a nobis et reliquis episcopis, caeterisque Domini sacerdotibus, statutum est ut sacra vasa non ab aliis quam a sacratis Dominoque dicatis contrectentur hominibus. Indignum enim valde est ut sacra Domini vasa, quaecunque sunt, humanis [Col. 0715A] usibus serviant, aut ab aliis quam a Domino famulantibus eique dicatis tractentur viris, ne pro talibus praesumptionibus iratus Dominus plagam imponat populo suo, et hi qui etiam non peccaverunt, mala patiantur, aut pereant: quia perit justus saepissime pro impio. Attendite, fratres, ne talia vestris in Ecclesiis permittatis deinceps fieri, ne grex pretioso sanguine Christi redemptus, in praecipitium, quod absit! ruat.



CAP. CCXV.---De sacratis foeminis quae sacra vasa et pallas altaris tractare praesumpserint.

(Ex decr. Sotheris papae, cap. 46.) Sacratas Deo foeminas vel monachas sacra vasa, vel sacras pallas penes vos contingere, et incensum circum altaria deferre perlatum est ad apostolicam sedem. Quae omnia reprehensione et vituperatione plena esse [Col. 0715B] nulli recte sapientium dubium est. Quapropter hujus sanctae sedis auctoritate haec omnia vobis resecare funditus, quantocius poteritis, censemus: et ne pestis haec latius divulgetur, per omnes provincias abstergi diutissime mandamus.



CAP. CCXVI.---De vasis sacris, de pallis altaris et velis ecclesiae, si vetustate consumpta fuerint, quid inde faciendum sit.

(Ex epist. Clementis papae, cap. 56.) De vasis sane sacris ita gerendum est: Altaris palla, cathedra, candelabrum, et velum, si fuerint vetustate consumpta, incendio dentur: quoniam non licet ea quae in sacrario fuerunt, male tractari, sed incendio universa tradentur. Cineres quoque eorum in baptisterium inferantur, ubi nullus transitus habeatur, in [Col. 0715C] pariete, aut in fossis pavimentorum jactentur, ne introeuntium pedibus inquinentur. Pallas vero et vela quae in sanctuarii sordidata fuerint ministerio, diaconi cum humilibus ministris intra sacrarium lavent, non ejicientes foras a sacrario velamina Dominicae mensae, ne forte pulvis Dominici corporis male decidat, syndone foris delata, et erit hoc operanti peccatum. Idcirco in sacrario ministris praecipimus cum diligentia custodire. Pallae in alia pelvi laventur, in alia vela.


INCIPIUNT DECRETA DE RECIPIENDIS, VEL NON RECIPIENDIS LIBRIS, SCRIPTA A GELASIO PAPA, CUM SEPTUAGINTA ERUDITISSIMIS EPISCOPIS IN SEDE APOSTOLICA URBIS ROMAE. (Ex decr. Gelasii papae de recipiendis libris.)



CAP. CCXVII.---De ordine librorum Veteris Testamenti
[Col. 0715D]

    Genesis liber unus.
    Exodi liber unus.
    Levitici liber unus.
    Numeri liber unus.
    Deuteronomii liber unus
    Jesu Nave liber unus.
    Judicum liber unus.
    Regum libri quatuor.
    Ruth liber unus.
    Paralipomenon libri duo.
    Psalmorum liber unus.
    Salomonis libri quinque.
    Job liber unus.
    [Col. 0716A] Tobiae liber unus.
    Hesdrae liber unus.
    Hester liber unus.
    Judith liber unus.
    Machabaeorum libri duo.





CAP. CCXVIII.---De ordine prophetarum.

    Esaiae liber unus.
    Hieremiae, cum Cinoth, id est Lamentationibus suis, liber unus.
    Ezechielis liber unus.
    Danielis liber unus
    Oseae liber unus.
    Amos liber unus.
    Micheae liber unus.
    Joel liber unus.
    [Col. 0716B] Abdiae liber unus.
    Ionae liber unus.
    Naum liber unus.
    Abacuc liber unus.
    Sophoniae liber unus.
    Aggaei liber unus.
    Zachariae liber unus.
    Malachiae liber unus.





CAP. CCXIX. De ordine librorum Novi Testamenti, quos sancta Romana Ecclesia tenet, et quos universalis Ecclesia observat.

    Evangeliorum libri quatuor.
    Secundum Matthaeum liber unus.
    Secundum Marcum liber unus.
    Secundum Lucam liber unus.
    [Col. 0716C] Secundum Joannem liber unus.
    Actus apostolorum liber unus.




Epistolae Pauli numero XIV.

    Ad Romanos epistola una.
    Ad Corinthios epistolae duae.
    Ad Galatas epistola una.
    Ad Ephesios epistola una.
    Ad Philippenses epistola una.
    Ad Colossenses epistola una.
    Ad Thessalonicenses epistola una.
    Ad Timotheum epistolae duae.
    Ad Titum epistolae duae.
    Ad Philemonem epistola una.
    Ad Hebraeos epistola una.
    Apocalypsis Joannis liber unus.





CAP. CCXX. Ordo VII epistolarum canonic.
[Col. 0716D]

    Petri apostoli epistolae duae.
    Jacobi apostoli epistola una.
    Joannis apostoli epistolae tres.
    Judae Zelotis apost. epistola una.


(Ex decr. ejusdem.) Post propheticas et evangelicas atque apostolicas Scripturas, quibus Ecclesia catholica per gratiam Dei fundata est, etiam illud intimandum putavimus, quod quamvis universae per orbem diffusae catholicae Ecclesiae unus thalamus Christi sit, sancta tamen Romana catholica et apostolica Ecclesia nullis synodicis constitutis caeteris Ecclesiis praelata est, sed Evangelica voce Domini Salvatoris nostri primatum obtinuit: Tu es Petrus, inquiens, [Col. 0717A] et super hanc petram aedificabo Ecclesiam meam, et portae inferi non praevalebunt adversus eam, et tibi dabo claves regni coelorum. Et quaecunque ligaveris super terram, erunt ligata et in coelo. Et quaecunque solveris super terram, erunt soluta et in coelo. Cui data est etiam societas beatissimi Pauli apostoli vasis electionis, qui non diverso, sicut haeretici garriunt, sed uno tempore, uno eodemque die gloriosa morte cum Petro in urbe Roma sub Caesare Nerone agonizans coronatus est, et pariter supradictam sanctam Romanam Ecclesiam Christo Domino consecrarunt, hancque omnibus urbibus in universo mundo sua praesentia, atque venerando triumpho praetulerunt. Est ergo prima Petri apostoli sedes Romana Ecclesia non habens maculam, nec rugam, nec aliquid hujusmodi. [Col. 0717B] Secunda autem sedes apud Alexandriam, beati Petri nomine a Marco ejus discipulo et evangelista consecrata est, ipseque a Petro apostolo in Aegyptum directus, verbum veritatis praedicavit, et gloriosum consummavit martyrium. Tertia vero sedes apud Antiochiam ejusdem beatissimi Petri nomine habetur honorabilis, eo quod illic, priusquam Romam venisset, habitavit, et illic primum nomen Christianorum novellae gentis exortum est. Et quamvis aliud fundamentum nemo possit ponere, praeter id quod positum est, quod est Christus Jesus, tamen ad aedificationem nostram eadem sancta Romana Ecclesia, post illas Veteris vel Novi Testamenti, quas regulariter suscepimus, etiam has suscipi non prohibet Scripturas: Sanctam synodum Nicaenam [Col. 0717C] trecentorum decom et octo Patrum, mediante Maximo Constantino Augusto, in qua Arius haereticus condemnatus est. Sanctam synodum Constantinopolitanam, mediante Theodosio seniore Augusto, in qua Macedonius haereticus debitam damnationem excepit. Sanctam synodum Ephesinam, in qua Nestorius damnatus est, cum consensu beatissimi Coelestini papae, mediante Cyrillo Alexandrinae sedis antistite, et Archadio episcopo ab Italia destinato. Sanctam synodum Chalcedonensem, mediante Martiano Augusto, et Anatholio Constantinopolitano episcopo, in qua Nestoriana et Eutychiana haeresis simul cum Dioscoro ejusque complicibus damnatae sunt. Sed et si qua sunt concilia a sanctis Patribus hactenus instituta. praeter istorum quatuor auctoritatem, et custodienda [Col. 0717D] et recipienda decrevimus. Jam nunc subjiciendum de opusculis sanctorum Patrum, quae in Ecclesia catholica recipiantur: Opuscula B. Cypriani martyris et Carthaginensis episcopi. Item opuscula B. Gregorii Nazianzeni episcopi. Item opuscula Basilii Cappadoceni episcopi. Item opuscula B. Athanasii Alexandrini episcopi. Item opuscula B. Joannis Constantinopolitani episcopi. Item opuscula B. Theophili Alexandrini episcopi. Item opuscula B. Cyrilli Alexandrini episcopi. Item opuscula B. Hylarii Pictaviensi episcopi. Item opuscula B. Ambrosii Mediolanensis episcopi. Item opuscula B. Augustini Hypponeregiensis episcopi. Item opuscula B. Hieronymi presbyteri. Item opuscula Prosperi viri religiosissimi. [Col. 0718A] Item epistola B. Leonis papae ad Flavianum Constantinopolitanum episcopum destinata. Cujus textum quispiam si usque ad unum iota disputaverit, et non eam in omnibus venerabiliter receperit, anathema sit. Item opuscula atque tractatus omnium Patrum orthodoxorum qui in nullo a sanctae Ecclesiae Romanae consortio deviarunt, nec ab ejus fide, vel praedicatione sejuncti sunt, sed ipsius communionis per gratiam Dei usque in ultimum diem vitae suae fuere participes, legendos decernimus. Item decretales epistolas, quas beatissimi papae diversis temporibus ab urbe Roma pro diversorum patrum consolatione dederunt, venerabiliter suscipiendas. Item gesta sanctorum martyrum, quae multiplicibus tormentorum cruciatibus et mirabilibus [Col. 0718B] confessionum triumphis irradiant, quis ista catholicorum dubitet, et majora eos in agonibus fuisse perpessos, nec suis viribus, sed Dei gratia et adjutorio universa tolerasse? Sed ideo secundum antiquam consuetudinem singulari cautela in sancta Romana Ecclesia non leguntur, quia et eorum qui scripsere nomina penitus ignorantur, et ab infidelibus aut dictis superflua, aut minus apta, quam rei ordo fuerit, scripta esse putantur: sicut cujusdam Cyrici, et Julittae, sicut Georgii, aliorumque hujusmodi passiones, quae ab haeriticis perhibentur conscriptae. Propter quod, ut dictum est, ne vel levis subsannandi oriretur occasio, in sancta Romana Ecclesia non leguntur. Nos tamen cum praedicta Ecclesia, omnes martyres et eorum gloriosos agones, qui Deo [Col. 0718C] magis quam hominibus noti sunt, omni devotione veneramur. Item Vitas patrum Pauli, Antonii, Hylarionis, et omnium eremitarum, quas tantum vir beatissimus scripsit Hieronymus, cum omni veneratione suscipimus. Item actus beati Sylvestri apostolicae sedis praesulis, licet ejus qui conscripsit nomen ignoretur, a multis tamen in urbe Roma catholicis legi cognovimus, et pro antiquo usu multae haec imitantur Ecclesiae. Item scriptura de inventione Dominicae crucis, et alia scriptura de inventione capitis beati Joannis Baptistae, novellae quidem relationes sunt, et nonnulli eas catholici legunt. Sed cum haec ad catholicorum manus advenerint, beati Pauli apostoli praecedat sententia: Omnia probate, quod bonum est tenete. Item, Rufinus vir religiosus [Col. 0718D] plurimos ecclesiasticae operis edidit libros, nonnullas etiam scripturas interpretatus est. Sed quoniam beatissimus Hieronymus in aliquibus eum de arbitrii libertate notavit, illa sentimus, quae praedictum beatum Hieronymum sentire cognoscimus. Et non solum de Rufino, sed etiam de universis, quos vir saepius memoratus zelo Dei et fidei religione reprehendit. Item Origenis nonnulla opuscula, quae vir beatissimus Hieronymus non repudiat, legenda suscipimus. Reliqua autem omnia cum suo auctore dicimus esse renuenda. Item Chronica Eusebii Caesariensis, atque ejusdem Historiae ecclesiasticae libros, quamvis in primo narrationis suae libro tepuerit, et post in laudibus atque excusatione Origenis schismatici [Col. 0719A] unum conscripserit librum: propter rerum tamen singularem notitiam, quae ad instructionem pertinet, usquequaque non dicimus renuendos. Item Orosium virum eruditissimum collaudamus, quia valde nobis necessariam adversus paganorum calumnias ordinavit historiam, miraque brevitate contexuit. Item venerabilis viri Sedulii Paschale opus, quod Heroicis descripsit versibus insigni laude praeferimus. Item Juvenci nihilominus laboriosum opus non spernimus, sed miramur. Caetera quae ab haereticis et schismaticis conscripta vel praedicta sunt, nullatenus recipit catholica et apostolica Romana Ecclesia. E quibus pauca quae ad memoriam venerint, et a catholicis vitanda sunt, credimus esse subdenda.



CAP. CCXXI.---De notitia librorum apocryphorum, qui a sanctis Patribus aeterna damnatione damnati sunt.
[Col. 0719B]

(Item ejusdem.) In primis Ariminensem synodum a Constantino Caesare Constantini filio congregatam, mediante Tauro praefecto, ex tunc et in aeternum confitemur esse damnatam. Item Itinerarii nomine Petri apostoli, quod appellatur sancti Clementis, libri VIII, apocryphi. Actus nomine Andreae apostoli, apocryphus. Actus nomine Thomae apostoli, apocryphus. Actus alius nomine Petri apostoli, apocryphus. Actus nomine Philippi apostoli, apocryphus. Evangelia Thaddaei nomine, apocrypha. Evangelia nomine Barnabae, apocrypha. Evangelia nomine Petri apostoli, apocrypha. Evangelia nomine Thomae, quibus Manichaei utuntur, apocrypha. Evangelia nomine [Col. 0719C] Bartholomaei, apocrypha. Evangelia nomine Andreae apostoli, apocrypha. Evangelia quae falsavit Lucianus, apocrypha. Evangelia quae falsavit Ysicius, apocrypha. Liber de infantia Salvatoris, apocryphus. Liber de Nativitate Salvatoris, et de Maria, vel obstetrice, apocryphus. Liber qui appellatur Pastoris, apocryphus. Libri omnes quos fecit Leutius discipulus diaboli, apocryphi. Liber qui appellatur Fundamentum, apocryphus. Liber qui appellatur Thesaurus, apocryphus. Liber de filiabus Adelgenesis, apocryphus. Centimetrum de Christo Virgilianis compaginatum versibus, apocryphum. Liber qui appellatur Actus Teclae et Pauli, apocryphus. Liber qui appellatur Nepotis, apocryphus. Liber Proverbiorum ab haereticis conscriptus, et sancti Sixti nomine signatus, [Col. 0719D] apocryphus. Revelatio quae appellatur Pauli, apocrypha. Revelatio quae appellatur Thomae, apocrypha. Revelatio quae appellatur Stephani, apocrypha. Liber qui appellatur Transitus sanctae Mariae, apocryphus. Liber qui appellatur Poenitentia Adam, apocryphus. Liber de Ogiae nomine Gigantis, qui post diluvium cum dracone ab haereticis pugnasse perhibetur, apocryphus. Liber qui appellatur Testamentum Job, apocryphus. Liber qui appellatur Poenitentia Origenis, apocryphus. Liber qui appellatur Poenitentia sancti Cypriani, apocryphus. Liber qui appellatur Jamnae et Mambrae, apocryphus. Liber qui appellatur Sors apostolorum, apocryphus. Liber Lusa apostoli, apocryphus. Libri canones apostolorum, [Col. 0720A] apocryphi. Liber Physiologus ab haereticis conscriptus, et beati Ambrosii nomine praesignatus, apocryphus. Historia Eusebii Pamphili, apocrypha. Opuscula Tertulliani, sive Africani, apocrypha. Opuscula Postumiani et Galli, apocrypha. Opuscula Montani, et Priscillae, et Maximillae, apocrypha. Opuscula omnia Fausti Manichaei, apocrypha. Opuscula alterius Clementis Alexandrini, apocrypha. Opuscula Cassiani presbyteri Galliarum, apocrypha. Opuscula Victorini Pictaviensis, apocrypha. Opuscula Fausti Regiensis Galliarum, apocrypha. Opuscula Frumentii, apocrypha. Epistola Jesu ad Abagarum, apocrypha. Epistola Abagari ad Jesum, apocrypha. Passio Quiricae et Julitae, apocrypha. Passio Georgii, apocrypha. Scripta quae appellantur Salomonis contradictio, [Col. 0720B] apocrypha. Phylacteria omnia, quae non angelorum, ut illi confingunt, sed daemonum magis nominibus conscripta sunt, apocrypha. Haec et his similia, quae Simon Magus, Nicolaus, Cerinthus, Marcion, Basilides, Ebion, Paulus etiam Samosatenus, Fotinus et Bonosus, qui simili errore defecerunt, Montanus quoque cum suis obscoenissimis sequacibus, Apollinaris, Valentinus sive Manichaeus, Faustus, Sabellius, Arius, Macedonius, Eunomius, Novatus, Sabbacius, Galistus, Donatus et Eustatius, Nibinianus, Pelagius, Julianus Edanensis, Coelestinus, Maximianus, Priscillianus ab Hispania, Lampedius, Dioscorus, Eutychius, Petrus et alius Petrus, e quibus unus Alexandriam, alius Antiochiam maculavit, Achatius Constantinopolitanus cum consortibus [Col. 0720C] suis, necnon et omnes haereses quas ipsi eorumque discipuli, sive schismatici docuerunt vel conscripserunt, quorum nomina minime retinemus, non solum repudiata, verumetiam ab omni catholica Romana Ecclesia eliminata, atque cum suis auctoribus, auctorumque sequacibus sub anathematis indissolubili vinculo, in aeternum confitemur esse damnata.



CAP. CCXXII.---Quando, et quo tempore libri Veteris et Novi Testamenti legendi sint.

In Septuagesima ponunt Heptaticum, usque in XV diem ante Pascha. XV die ante Pascha ponunt Hieremiam, usque in coenam Domini. In coena Domini legunt tres lectiones de Lamentatione Hieremiae: Quomodo sedet sola civitas, etc. Et tres [Col. 0720D] de tractatu sancti Augustini in Psalmo LXIII: Exaudi, Deus, orationem meam cum deprecor. Et tres de Apostolo, ubi ait ad Corinthios: Convenientibus vobis in unum. Secunda lectio sic incipit: Similiter postquam coenavit. Tertia: De spiritalibus autem, nolumus vos ignorare, fratres. In Parasceve tres lectiones de Lamentatione Hieremiae. Et tres de tractatu sancti Augustini in Psalmo LXIII. Et tres de Apostolo, ubi ait in epistola ad Hebraeos: Festinemus ingredi in illam requiem. Secunda lectio: Omnis namque pontifex. Tertia: De quo grandis nobis sermo est. In Sabbato sancto tres lectiones de Lamentatione Hieremiae. Et tres de tractatu sancti Augustini in Psalmo LXIII: Exaudi, Deus, orationem [Col. 0721A] meam cum deprecor. Et tres de Apostolo, ubi ait in epistola ad Hebraeos: Christus assistens pontifex. Secunda lectio: Ubi enim Testamentum. Tertia: Umbram enim habens, lex bonorum futurorum. In Pascha Domini, Homilias de ipsa die pertinentes. Infra hebdomadam, Homilias. In octavas paschae ponunt Actus apostolorum. Et epistolas canonicas, et Apocalypsin, usque in octavas Pentecostes. In octavis Pentecostes ponunt Regum et Paralipomenon usque in Calend. Augusti. In Dominica prima mensis Augusti ponunt Salomonem, usque in Calend. Septembris. In Dominica prima Septembris ponunt Job, Tobiam, Hester, et Ezra, usque in Calend. Octobris. In Dominica prima mensis Octobris ponunt Machabaeorum, usque in Calendas [Col. 0721B] Novembris. In Dominica prima mensis Novembris ponunt Ezechielem, et Danielem, et minores Prophetas, usque in Calend. Decemb. In Dominica prima mensis Decembris, ponunt Esaiam prophetam usque in Natalem Domini. In vigilia Natalis Domini legunt primum de Esaia tres lectiones. Prima lectio: Primo tempore alleviata est terra Zabulon. Secunda: Consolamini. Tertia: Consurge, consurge. Deinde leguntur Sermones vel Homiliae ad ipsum diem pertinentes. In Natali sancti Stephani Homiliae de ipso die. In natali sancti Joannis similiter. In natali Innocentum similiter. In octavas Domini Homiliae de ipso die. In Dominica prima post natalem Domini ponuntur epistolae Pauli usque Septuagesimam. In Epiphania lectiones tres de [Col. 0721C] Esaia. Prima lectio sic incipit: Omnes sitientes. Secunda, Surge, illuminare. Tertia, Gaudens gaudebo. Deinde leguntur Sermones vel Homiliae ad ipsum diem pertinentes.



CAP. CCXXIII.---De vasculis, quibus mysteria sacra conficiuntur.

(Ex concil. Tribur. cui interfuit rex Arnolphus, cap. 9.) Vasa quibus sacrosancta conficiuntur mysteria, calices sunt et patenae. De quibus Bonifacius martyr et episcopus interrogatus, si liceret in vasculis ligneis sacramenta conficere, respondit: Quondam sacerdotes aurei ligneis calicibus utebantur: nunc econtra lignei sacerdotes aureis utuntur calicibus. Zepherinus XVI, Romanus episcopus, patenis [Col. 0721D] vitreis missas celebrare constituit. Tunc deinde Urbanus decimus octavus papa omnia ministeria sacra fecit argentea. In hoc enim, sicut et in reliquis cultibus magis et magis per incrementum temporum decus succrevit Ecclesiarum. Nostris enim diebus, qui servi patrisfamilias sumus, ne decus matris Ecclesiae imminuatur, sed magis cumuletur et amplificetur, statuimus ut deinceps nullus sacerdos sacrum mysterium corporis et sanguinis Jesu Christi Domini nostri in ligneis vasculis ullo modo conficere praesumat, ne unde placari debet, inde irascatur Deus.



CAP. CCXXIV.---De ecclesia a compluribus cohaeredibus obsessa.

(Ex eodem concil. cui interfuit rex Arnolphus, [Col. 0722A] cap. 32.) Quaecunque ecclesia a compluribus cohaeredibus sit obsessa, concordia, unanimitate undique procuretur, ne propter aliquas disceptationes servitium Dei minuatur, et cura populi irreligiose agatur. Si vero contingat pro ea comparticipes diffidere, et sub uno presbytero nolle eam procurare, et propterea jurgia et contentiones tam inter ipsos quam inter clericos incipiant frequentare: quia, juxta Apostolum, servos Dei non oportet litigare, episcopus tollat inde reliquias, et sub magna cura honorifice collocet eas, atque ejusdem ecclesiae claudat ostia, et sub sigillo signet ea. Et ut sacrum mysterium nullus celebret in ea antequam concordi unanimitate unum omnes eligant presbyterum, qui idoneus sit sacrosanctum locum procurate, et populo [Col. 0722B] Dei utiliter praeesse.



CAP. CCXXV.---De altaribus, in quibus sacrae reliquiae non inveniuntur.

(Ex concil. Africano, cap. 50.) Altaria in quibus corpora, vel reliquiae martyrum non esse probantur ab episcopis ejusdem loci destruantur.



CAP. CCXXVI.---In altari in quo episcopus missam celebrat, eo die presbyter aliam iterare non praesumat.

(Ex concil. Urbico.) Nec in altari, in quo missam episcopus cantavit, presbyter eo die missam celebrare praesumat.



CAP. CCXXVII.---Ut in oblatione corporis et sanguinis Domini incensum imponi debeat.

(Ex conc. Rothomag., cap. 1.) Ut tempore quo Evangelium legitur, finitoque offertorio, super oblationem [Col. 0722C] incensum, in mortem videlicet Redemptoris nostri, ponatur, decrevimus.



CAP. CCXXVIII.---Ut quoties basilicam ad quam itur praesentia novae plebis impleverit toties sacrificium subsequens offeratur

(Ex epist. Leonis, papae ad Dioscorum Alexandrin. episcopum missa, cap. 2) Ut autem in omnibus observantia nostra concordet, illud quoque volumus custodiri, ut cum solemnior festivitas conventum populi numerosioris indixerit, et ad eamdem tanta fidelium multitudo convenerit, quam recipere basilica una non possit, sacrificii oblatio indubitanter iteretur, ne his tantum admissis ad hanc devotionem, qui prius advenerint, videantur hi qui postmodum confluxerint non recepti, cum plenum pietatis [Col. 0722D] atque rationis sit, ut quoties basilicam ad quam itur praesentia novae plebis impleverit, toties sacrificium subsequens offeratur. Necesse est enim, ut quaedam populi pars sua devotione privetur, si unius tantum missae more servato, sacrificium offerre non possint, nisi prima diei parte convenerint.



CAP. CCXXIX.---Ut nullus presbyter titulum super titulum usurpare praesumat.

(Ex concil. Nanneten.) Ut si quilibet presbyterorum defunctus fuerit, vicinus presbyter apud seniorem saecularem nulla precatione, vel aliquo xenio ecclesiam illam obtineat, quia titulus per se constans antea exstitit, sed neque capellam sine consultu episcopi. Quod si fecerit, definitam sententiam [Col. 0723A] sibi prolatam suscipiat, sicuti de episcopo canonica decrevit auctoritas, ut si per ambitionem majorem civitatem appetierit, et illam perdat quam tenuit, et illam nequaquam obtineat, quam usurpare tentavit.



CAP. CCXXX.---Ut episcopus aut presbyter, postquam missam inceperit, et orationem dixerit, nisi passio aliqua intervenerit, antequam inceptum ministerium adimpleat, ab altario Dei nullo modo discedere audeat.

(Ex decr. Zachariae papae, cap. 14.) Ut episcopus aut presbyter, dum ingressus fuerit ad missarum solemnia celebranda, nisi passio aliqua intervenerit, nullo modo audeat data oratione recedere, ut ab alio episcopo, aut presbytero suppleantur missarum solemnia, sed qui initium ponit, suppleat usque [Col. 0723B] ad finem. Quia scriptum est: Qui perseveraverit usque in finem, hic salvus erit. Si quis vero praesumpserit praeter quod posuimus agere, a sacro corpore et sanguine Domini nostri Jesu Christi sit suspensus.



CAP. CCXXXI.---Ut nullus episcopus vel presbyter ad celebrandum missarum solemnia cum baculo ire, aut velato capite altario Dei assistere praesumat.

(Ex decr. ejusdem, cap. 13.) Ut nullus episcopus, presbyter, aut diaconus ad celebrandum missarum solemnia praesumat cum baculo introire, aut velato capite altario Dei assistere, quoniam et apostolus Paulus prohibet viros velato capite orare in Ecclesia, et si temere praesumpserit, communione privetur.



CAP. CCXXXII.---Ne corpora sanctorum transferantur de loco ad locum.
[Col. 0723C]

(Ex concil. Mogunt., cap. 51.) Deinceps vero corpora sanctorum de loco ad locum nullus transferre praesumat, sine consilio principis, vel episcoporum sanctaeque synodi licentia.



CAP. CCXXXIII.---Qui mortui in ecclesia sepeliantur.

(Ex eodem, cap. 52.) Nullus mortuus infra ecclesiam sepeliatur, nisi episcopi, aut abbates, aut digni presbyteri, vel fideles laici.



CAP. CCXXXIV.---Quod omnes fideles in ecclesia nihil agere debeant, nisi orare.

(Ex concil. Turonen., cap. 38.) Sacerdotes debent fideles admonere, ut quando ad ecclesiam conveniunt, [Col. 0723D] sine strepitu ac tumultu eam ingrediantur, in qua etiam quandiu in orationis causa morantur, nequaquam inanes inter se proferant confabulationes, sed tempore quo missarum solemnia celebrantur, non solum ab otiosis et inutilibus verbis, verumetiam et a perniciosis cogitationibus funditus abstinendum sit.



CAP. CCXXXV.---Quod divina clementia fixis in terram genibus exoranda sit, nisi in majoribus solemnitatibus.

(Ex eodem, cap. 37.) Sciendum est quod exceptis diebus Dominicis, et illis solemnitatibus quibus sancta et universalis Ecclesia ob recordationem Dominicae resurrectionis solet stando orare, fixis in terram genibus suppliciter clementiam nobis [Col. 0724A] profuturam nostrorumque criminum indulgentiam deposcendum est: cujus rei in Evangelio ipse Dominus nobis dedit exemplum. Sed et Stephanus martyr, et apostolus Paulus eadem fecisse, liber Actus apostolorum testis est, ex quibus intelligi datur, oportere Christianum humiliter in terram prosterni, ne forte illi dicatur: Cur superbiat terra et cinis?



CAP. CCXXXVI.---Quod non liceat mortuis osculum dare.

(Ex concil. Agathen., cap. 3.) Non licet mortuis osculum dare, nec palliis quae in sacrificio super altare ponuntur, corpora eorum involvere, vel super feretrum ponere.



CAP. CCXXXVII.---Ubi fideles sepeliri debeant.

[Col. 0724B] (Ex concil. Triburien., cui interfuit rex Arnolphus, cap. 15.) Restat propter instantem, quae tunc maxima occurrit, necessitatem ubicunque facultas rerum et opportunitas temporum suppetat sepulturam morientium apud ecclesiam, ubi sedes est episcopi, celebrari. Si autem hoc propter itineris longinquitatem aut adjacentem alicujus inopportunitatis difficultatem impossibile videatur, exspectet eum terra sepulturae suae quo canonicorum aut monachorum sive sanctimonialium congregatio sancta communiter degat, ut eorum orationibus judici suo commendatus occurrat, et remissionem delictorum quam meritis non obtinet, illorum intercessionibus percipiat. Quod si et hoc ineptum et difficile aestimetur, ubi decimam persolvebat vivus, sepeliatur [Col. 0724C] mortuus.



CAP. CCXXXVIII.---Ut sacerdotes ad tempus orationibus vacent, antequam sacrificent.

(Ex decret. Innocentii papae, cap. 26.) Nam Paulus ad Corinthios scribit dicens: Abstinete vos ad tempus ut vacetis orationi, et hoc utique laicis praecepit, multo magis sacerdotibus, quibus et orandi et sacrificandi juge officium est: semper debebunt ab hujusmodi consortio abstinere. Qui si contaminatus fuerit carnali concupiscentia, quo pudore vel sacrificare forsitan usurpabit, aut qua conscientia, quove merito exaudiri se credit, cum dictum sit: Omnia munda mundis coinquinatis autem et infidelibus nihil mundum?



CAP. CCXXXIX.---De laicis qui proprias ecclesias habent.
[Col. 0724D]

(Ex concil. Remensi, praesente Ludovico imperatore, cap. 5.) Si laici capellas proprias habuerint, a ratione et auctoritate alienum habetur ut ipsi decimas accipiant, et inde canes aut genitiarias suas pascant, sed potius presbyteri ecclesiarum eas accipiant, et inde restaurationem ecclesiarum, et luminaria, et hospitum ac pauperum receptionem exhibeant, et pro sancta Ecclesia, ac pro statu regni Dei misericordiam studiose implorent.



CAP. CCXL.---De ecclesiis monachorum.

(Ex concil. apud Confluentiam cui interfuit Henricus, et Carolus, reges, cap. 6.) Hoc quoque statutum est quatenus ecclesiae quorumcunque monachorum [Col. 0725A] in singulis parochiis sitae episcoporum, ut decet, divinitus subdantur regimini, eisque debita obsequia in exercendis ecclesiasticae curae negotiis sollicite exhibeant, ipsi proculdubio monachi episcopis suis in omnibus obediant.



CAP. CCXLI.---De illis qui dum suae proprietatis loca alicubi dare voluerint, decimam nusquam tradere se posse cognoscant.

(Ex eodem concilio cui interfuit Henricus, et Carolus, [Col. 0726A] reges, cap. 8.) Si quis vero laicus vel clericus seu utriusque sexus persona proprietatis suae loca, vel res alicubi donare delegaverit, decimationum proventum priori Ecclesiae legitime signatum inde abstrahere nullam habeat potestatem. Quod si facere tentaverit, talis traditio irrita prorsus ducatur, et ipse ad emendationem ecclesiastica coerceatur censura.


[Col. 0725] FINIS LIBRI TERTII.



[LIBER QUARTUS.]



INDEX CAPITULORUM LIBRI QUARTI.

    [Col. 0725B] I. Quid sit baptismus.
    II. Ut praeter Pascha et Pentecosten nisi morte periclitantibus, baptismus non fiat.
    III. Quo tempore baptisma celebrandum sit, ut qui baptizantur non infideles, sed fideles inveniantur.
    IV. De duobus temporibus baptismatis.
    V. Item quo tempore baptismus fieri debeat.
    VI. De eadem re.
    VII. De eadem re.
    VIII. Ut viginti dies ante baptismum ad purgationem exorcismi catechumeni veniant.
    IX. Quod omnes ad baptismum venientes quinta feria majoris hebdomadae fidem episcopo vel presbytero reddere debeant
    [Col. 0725C] X. Ut omnes baptizandi prius sint exorcizandi.
    XI. Ut baptizandi nomine dato a carne et vino se abstineant.
    XII. Quod neophyti a lautioribus cibis aliquod tempus et a conjugibus se abstinere debeant.
    XIII. Ut omnis presbyter vas baptismale habeat.
    XIV. Ut nullus presbyter nisi in civitatibus baptizare praesumat, excepta causa infirmitatis.
    XV. Qualiter ei qui fidelis existere voluerit, baptismum sit tribuendum.
    XVI. De martyribus qui sine baptismo martyrium susceperunt.
    XVII. Quod catechumenis sacramentum in Pascha dari non debeat
    XVIII. De catechumenis a baptisterio removendis.
    [Col. 0725D] XIX. De catechumenis segregandis et informandis.
    XX. De catechumenis peccantibus.
    XXI. De illis qui nuper sunt baptizati, quod promoveri non debeant.
    XXII. De presbyteris si in Trinitate juxta praeceptum Domini non baptizaverint.
    XXIII. De eadem re.
    XXIV. Quod in baptismo et in confirmatione, si necesse fuerit, unus patrinus possit esse.
    XXV. Ut unus patrinus, vel patrina ad suscipiendum infantem accedant.
    XXVI. Ut ille qui non est confirmatus a baptismo nullum recipiat
    XXVII. Ut nullus fiat patrinus nisi recte credat.
    XXVIII. Ut presbyteri a patrinis requirant si symbolum teneant.
    [Col. 0726B] XXIX. De symbolo octo dies ante Pascha publice in omnibus Ecclesiis recitando.
    XXX. De gentilibus infirmis, si baptismum desiderant.
    XXXI. De gravida baptizanda.
    XXXII. De parvulis infirmis baptizandis.
    XXXIII. De illis qui in aegritudine baptizantur.
    XXXIV. De illis qui parvulos recentes negant esse baptizandos.
    XXXV. De infirmis baptizandis.
    XXXVI. De aegrotantibus si baptismum desiderant, et post obtumescunt.
    XXXVII. De mortuis non baptizandis
    XXXVIII. De subito obtumescente, si testes habuerit baptizando.
    [Col. 0726C] XXXIX. De his qui apud haereticos baptizantur in nomine sanctae Trinitatis.
    XL. De eadem re.
    XLI. Ut baptismus in Trinitate susceptus non iteretur
    XLII. De illis qui nesciunt qua fide baptizati sint.
    XLIII. De presbytero qui grammaticam ignorabat, et tamen in Trinitate baptizabat.
    XLIV. De illis qui aliquam habent dubitationem baptismatis ut rebaptizentur.
    XLV. De infantibus si certos testes habere non possunt, eos non esse baptizatos.
    XLVI. De presbyteris per quorum negligentiam sine baptismate aliquis mortuus fuerit
    XLVII. Ut nullus presbyter in propria provincia [Col. 0726D] alicui infirmo baptismum denegare praesumat.
    XLVIII. De illis qui denuo baptizati sunt.
    XLIX. De hoc, si parvulus aegrotans ad quemlibet presbyterum baptismi gratia defertur.
    L. De illis qui bis vel ter baptizati sunt.
    LI. De illis qui bis ignorantes baptizati sunt.
    LII. De parvulorum animabus qui sine baptismate moriuntur.
    LIII. De energumenis baptizatis.
    LIV. De energumenis et catechumenis baptizandis.
    LV. De rebaptizatis.
    LVI. De presbytero qui recte baptizatum denuo baptizaverit, et non recte baptizatum ab haereticis non baptizaverit.
    LVII. Ut diaconi suam mensuram custodiant.
    [Col. 0727A] LVIII. De inordinato, si quasi ordinatus baptizare praesumpserit.
    LIX. Ut presbyteri populum admoneant, suos infantulos ad confirmationem episcopo praesentent.
    LX. Ut omnes perfectae aetatis jejuni ad confirmationem venian
    LXI. De duobus sacramentis, id est, baptismo et manus impositione.
    LXII. Ut omnes Christiani ad confirmationem festinent.
    LXIII. Item de manus impositione.
    LXIV. Item de confirmatione.
    LXV. Quod omnes fideles accepto baptismate chrisma coeleste percipere debeant.
    LXVI. Ut omnes renati fonte baptismatis, donum [Col. 0727B] sancti Spiritus per manus impositionem accipere debeant.
    LXVII. Ut episcopi non nisi jejuni confirmationes faciant, excepta causa infirmitatis.
    LXVIII. Ut episcopis in campo, si necesse sit, liceat confirmare: melius est autem in ecclesia aut in atrio ecclesiae.
    LXIX. Ut a solis episcopis baptizati sint, consignandi.
    LXX. Ut presbyteri baptizatos in frontibus chrismate signare non audeant.
    LXXI. De presbyteris qui pro baptismate pretia requirunt.
    LXXII. De presbyteris qui veteri chrismate baptizare [Col. 0727C] praesumunt
    LXXIII. Ut presbyter in sua plebe sine chrismate ire non debeat.
    LXXIV. De presbytero qui se deprehenderit non esse baptizatum.
    LXXV. De presbyteris, quomodo in coena Domini de chrismate, de oleo sanctificato, de oleo infirmorum facere debeant.
    LXXVI. De eadem re.
    LXXVII. De eadem re.
    LXXVIII. De eadem re.
    LXXIX. De presbyteris qui pro accipiendo chrismate ad civitates venire solent.
    [Col. 0728A] LXXX. De chrismate quod semper sub sera esse debeat.
    LXXXI. De Judaeis, quomodo ante baptismum examinari debeant.
    LXXXII. De Judaeis, ut nullus eis vim ad credendum debeat inferre.
    LXXXIII. Ut Judaeorum filii baptizati ab eorum consortio separari debeant.
    LXXXIV. Ut nulla communio sit Hebraeis ad fidem Christianam translatis cum aliis nondum baptizatis.
    LXXXV. De Judaeis qui apostataverunt.
    LXXXVI. De Judaeorum servis.
    LXXXVII. De mancipiis Judaeorum quae ad baptismum confugiunt.
    [Col. 0728B] LXXXVIII. Item de mancipiis Judaeorum, aut Christianis, aut ad fidem Christianam venire desiderantibus.
    LXXXIX. De illis qui de haeresi ad fidem venire desiderant.
    XC. De Judaeis, si Christianum mancipium circumciderint.
    XCI. Quid sanctus Gregorius de Judaeis praeceperit.
    XCII. De illis baptizatis qui pro periculo mortis a diaconibus baptizati fuerint.
    XCIII. De illis qui presbyteros cogunt denarios pro balsamo dare.
    XCIV. De chrismatis panno.
    XCV. Quod catechumeni cum baptizatis manducare [Col. 0728C] non debeant.
    XCVI. De scrutinio faciendo.
    XCVII. De ministerio baptismatis.
    XCVIII. Quod bigamus vocetur, qui ante baptismum uxorem, et aliam post baptismum habuit.
    XCIX. De episcopis et presbyteris et diaconibus rebaptizatis.
    C. De eo qui per ignorantiam ordinatur antequam baptizetur.
    CI. De illis qui gratiam sancti Spiritus vendere conantur.




Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER QUARTUS. DE SACRAMENTO BAPTISMATIS ET CONFIRMATIONIS.
[Col. 0727]


ARGUMENTUM LIBRI.
[Col. 0727C]

Libro hoc de baptismo et confirmatione, deque iis quae circa haec observanda sunt, tractatur.



CAP. I.---Quid sit baptismus.

(Ex decr. Fabian. papae, cap. 5.) Baptismus Graece, [Col. 0728C] Latine tinctio interpretatur. Quod idcirco tinctio dicitur, quia ibi homo spiritu gratiae in melius mutatur, et longe aliud quam erat efficitur, baptizatus in nomine Patris, et Filii, et Spiritus sancti. Sicut in tribus testibus stat omne verbum, ita hoc sacramentum [Col. 0729A] confirmat ternarius numerus nominum divinorum, id est, Patris, et Filii, et Spiritus sancti.



CAP. II.---Ut praeter Pascha et Pentecosten nisi morte periclitantibus baptismus non fiat.

(Ex epist. Leon. papae, cap. 11.) Unde quia manifestissime patet, baptizandis in Ecclesia electis haec duo tempora, id est Pasca et Pentecosten, esse legitima, dilectionem vestram monemus, ut nullos alios dies huic observantiae misceatis. Quia si sunt alia quoque festa quibus multa in honorem Dei reverentia debeatur, principalis tamen et maximi sacramenti custodienda nobis est mystica et rationabilis exemplatio, non interdicta licentia qua in baptismo tribuendo quolibet tempore periclitantibus subvenitur. Ita enim ad has duas festivitates connexas [Col. 0729B] sibimet atque cognatas, incolumium et pacis securitate degentium libera vota deferimus, ut in mortis periculo, in obsidionis discrimine, in persecutionis angustiis, in timore naufragii, nullo tempore hoc verae salutis singulare praesidium cuiquam denegemus.



CAP. III.---Quo tempore baptisma celebrandum sit, et ut qui baptizantur non infideles sed fideles inveniantur.

(Ex decr. Victoris papae, fratribus per Alexandriam constitutis, cap. 2.) In paschali vero tempore et Pentecoste baptisma celebrandum est catholicum, sed tamen si necesse fuerit, aut mortis periculum ingruerit, gentiles ad fidem venientes quoquo loco, vel momento, ubicunque evenerit, sive in flumine, [Col. 0729C] sive in mari, sive in fontibus tantum Christianae confessione credulitatis clarificata baptizantur. Ipsi quoque, quod in baptismo polliciti sunt, summopere est attendendum, ne infideles sed fideles inveniantur. Ipsi vero qui infidelitatis nota asperguntur, infames efficiuntur, atque inter fideles minime reputantur.



CAP. IV.---De duobus temporibus baptismatis.

(Ex decr. Gelasii papae, cap. 10.) Baptizandi sibi quispiam passim quocunque tempore nullam credat inesse fiduciam, praeter Paschale festum et Pentecostes venerabile sacramentum, excepto duntaxat gravissimi languoris incursu, in quo verendum est ne, morbi crescente periculo, sine remedio salutari [Col. 0729D] fortassis aegrotans exitio praeventus abscedat.



CAP. V.---Item quo tempore baptismus fieri debeat.

(Ex decr. Syrici papae, cap. 2.) Sequitur de diversis baptizandorum, prout unicuique libitum fuerit, improbabilis et emendanda confusio, quae a nostris consacerdotibus, quod commoti dicimus, non ratione auctoritatis alicujus, sed sola temeritate praesumitur, ut passim ac libere natalitiis Christi, seu apparitionis, necnon et apostolorum, seu martyrum festivitatibus innumerae, ut asseris, plebes baptismi mysterium consequantur, cum hoc sibi privilegium et apud nos, et apud omnes Ecclesias, Dominicum specialiter cum Pentecoste suo Pascha defendat.



CAP. VI.---De eadem re.
[Col. 0730A]

(Ex concil. apud Compendium, cap. 3.) Ut extra statuta tempora canonum, id est in Pascha et Pentecoste, baptisma non celebretur: quia sacri canones hoc modis omnibus, nisi aliquod periculum institerit, fieri prohibent, in tantum ut etiam eos qui alio tempore baptizantur, a gradibus ecclesiasticis abstineant, nec ad clerum admittantur.



CAP. VII.---De eadem re.

(Ex concil. Wormac., cap. 10.) Sacrosancti baptismi sacramentum, non nisi in Paschali festivitate, et Pentecoste unusquisque fidelium noverit esse praebendum: exceptis his quibus mortis periculo urgente, ne in aeternum pereant, talibus oportet remediis subvenire.



CAP. VIII.---Ut viginti dies ante baptismum ad purgationem exorcismi cathechumeni veniant.
[Col. 0730B]

(Ex concil. Braggar., cap. 3.) Hoc omnimodis praecipimus et antiqui canones praecipiunt, ut ante baptismum viginti dies ad purgationem exorcismi catechumeni veniant, et in illis viginti diebus juxta canonicum praeceptum, et erudiantur et consecrentur



CAP. IX.---Quod omnes ad baptismum venientes quinta feria majoris hebdomadae, fidem episcopo vel presbytero reddere debeant.

(Ex concil. Laodicensi, cap. 46.) Quod oporteat eos qui ad baptisma veniunt fidem discere, et quinta feria septimanae majoris episcopo aut presbyteris reddere.



CAP. X.---Ut omnes baptizandi prius sint exorcizandi
[Col. 0730C]

(Ex decr. Caelest. pap. Galliarum episc. missis, cap. 12.) Illud etiam quod circa baptizandos in universo mundo sancta Ecclesia uniformiter agit, non otioso contemplamur intuitu, cum sive parvuli, sive [adulti] ad regenerationis veniunt sacramentum, non prius fontem vitae adeant, quam et exufflationibus clericorum spiritus ab eis immundus abigatur, ut tunc vere appareat quomodo princeps hujus mundi mittatur foras.



CAP. XI.---Ut baptizandi nomine dato a carne et vino se abstineant.

(Ex concil. Carthag., cap. 85.) Baptizandi nomen suum dent sub abstinentia vini et carnium, ac manus [Col. 0730D] impositione crebro examinent baptismum.



CAP. XII.---Quod neophyti a lautioribus cibis aliquod tempus, et a conjugiis se abstinere debeant.

(Ex eodem, cap. 87.) Neophyti aliquandiu a lautioribus epulis, et spectaculis, vel conjugibus abstineant.



CAP. XIII.---Ut omnis presbyter vas baptismale habeat.

(Ex concil. Meldens., cap. 7.) Omnis presbyter qui fontem lapideum habere nequiverit, vas conveniens ad hoc solummodo baptizandi officium habeat, quod extra ecclesiam non deportetur. Similiter ad corporale lavandum, et ad pallas altaris propria vasa habeantur, in quibus nihil aliud fiat.



CAP. XIV.---Ut nullus presbyter nisi in civitatibus baptizare praesumat, excepta causa infirmitatis.
[Col. 0731A]

(Ex eodem, cap. 48.) Nemo presbyterorum baptizare praesumat, nisi in civitatibus atque temporibus constitutis, nisi causa aegritudinis, vel certae necessitatis, et loca illa auctoritatem et privilegia debita retineant.



CAP. XV.---Qualiter ei qui fidelis existere voluerit, baptismum sit tribuendum.

(Ex decr. Clementis papae, cunctis fidelibus missis, cap. 62.) Si quis ergo fidelis voluerit existere, et desiderat baptizari, exutus prioribus malis de reliquo pro bonis actibus haeres bonorum coelestium ex gestis propriis fiat. Accedat ad sacerdotem suum, et ipsi det nomen suum, atque ab eo audiat mysteria regni coelorum. Jejuniis frequentibus operam impendat, [Col. 0731B] ac semetipsum in omnibus probet, ut tres menses jam consummando, in die festo possit baptizari. Baptizetur unusquisque in aquis perennibus, nomine trinae beatitudinis invocato super se, perunctus primo oleo per orationem sanctificato, ut ita demum per haec consecratus, possit percipere locum cum sanctis.



CAP. XVI.---De martyribus qui sine baptismo martyrium susceperunt.

(Ex dictis August.) Catechumenum quamvis in bonis operibus defunctum, vitam habere non credimus, excepto duntaxat nisi martyrii sacramenta compleantur. Baptizatus confitetur fidem suam coram sacerdote, et interrogatus respondebit. Hoc idem martyr coram persecutore facit, qui et confitetur [Col. 0731C] fidem, et interrogatus respondet. Ille post confessionem aspergitur martyrio, vel vero aspergitur sanguine, vel tingitur igne. Ille manus impositione pontificis accipit Spiritum sanctum. Hic habitaculum efficitur Spiritus sancti dum non est ipse qui loquitur, sed spiritus qui in illo loquitur. Ille communicat Eucharistiae in commemoratione mortis Domini: hic ipsi Christo commoritur. Ille confitetur se mundi actibus renuntiaturum, hic ipse renuntiavit vitae. Illi omnia peccata remittuntur, isti exstinguuntur.



CAP. XVII.---Quod catechumenis sacramentum in Pascha dari non debeat.

(Ex concil. Carthag., cap. 5.) Item placuit ut per solemnissimos Paschales dies sacramentum catechumenis non detur, ni solum salis, quia si fideles per [Col. 0731D] illos dies sacramentum non mutant, nec catechumenos oportet mutare.



CAP. XVIII.---De catechumenis a baptisterio removendis.

(Ex concil. Arausic., cap. 17.) Ab baptisterium catechumeni nunquam admittendi sunt, nisi ipsi baptizentur.



CAP. XIX.---De catechumenis segregandis, et informandis.

(Ex eodem, cap. 18.) A fidelium benedictione catechumeni, etiam inter domesticos ordines, in quantum caveri potest, segregandi informandique sunt, ut se et signandos vel benedicendos semotim offerant.



CAP. XX.---De catechumenis peccantibus.
[Col. 0732A]

(Ex concil. Neocaesar., cap. 6.) Catechumenus, si ingrediatur ecclesiam, et in ordine eorum, qui instruuntur, assistat, hic autem deprehensus fuerit peccans, siquidem genu flectit, audiat, ut non delinquat ulterius. Si vero et audiens peccaverit, expellatur.



CAP. XXI.---De illis qui nuper sunt baptizati, quod promoveri non debeant.

(Ex concil. Laodiensi, cap. 3.) De his qui nuper sunt illuminati baptismate, quod eos in sacerdotali non conveniat ordine promoveri.



CAP. XXII.---De presbyteris, si in Trinitate juxta praeceptum Domini non baptizaverint.

(Ex canone apostolor.) Si quis episcopus aut presbyter juxta praeceptum Domini non baptizaverit in [Col. 0732B] nomine Patris, et Filii, et Spiritus sancti, sed in tribus sine initio principiis, aut in tribus filiis, aut in tribus paracletis, abjiciatur.



CAP. XXIII.---De eadem re.

(Ex eodem.) Si quis episcopus aut presbyter, non trinam mersionem unius mysterii celebraverit, sed semel mergit in baptismate, quod dari videtur in morte Domini, deponatur. Non enim dixit Dominus: In morte mea baptizate, sed: Euntes docete omnes gentes, baptizantes eos in nomine Patris, et Filii, et spiritus sancti.



CAP. XXIV.---Quod in baptismo, et in confirmatione, si necesse fuerit, unus patrinus possit esse.

(Ex decr. Ygini papae, cap. 10.) In catechumeno, et in baptismo, et in confirmatione unus pater potest [Col. 0732C] fieri, si necessitas cogit: non est tamen consuetudo Romana, sed per singula singuli suscipiunt.



CAP. XXV.---Ut unus patrinus, vel patrina ad suscipiendum infantem accedat.

(Ex decr. Leonis papae apud S. Medardum.) Ut non plures ad suscipiendum de baptismo infantem accedant, quam unus, sive vir, sive mulier. In confirmationibus quoque idipsum fiat.



CAP. XXVI.---Ut ille qui non est baptizatus, vel confirmatus, a baptismo nullum recipiat.

(Ex concil. Mogunt., cap. 2.) In baptismo vel in chrismate non potest alium suscipere in filium ipse qui non est baptizatus, vel confirmatus.



CAP. XXVII.---Ut nullus patrinus fiat, nisi recte credat.

[Col. 0732D] (Ex concil. Parisiensi, cap. 2.) Ut nemo a sacro fonte aliquem suscipiat, nisi Orationem dominicam et Symbolum juxta suam linguam et intellectum teneat, et coram presbytero decantet, et ut intelligant omnes pactum, quod cum Deo pepegerunt.



CAP. XXVIII.---Ut presbyteri a patrinis requirant si Symbolum teneant.

(Ex concils. Womarciens. IV, cap. 1.) Annuntient presbyteri, ut neque viri, neque foeminae de sacro fonte filiolos, vel filiolas suscipiat, nisi memoriter Symbolum et Orationem dominicam tenuerint.



CAP. XXIX.---De symbolo octo dies ante Pascha publice in omnibus ecclesiis recitando.

(Ex concil. Agathen. cap. 1.) Symbolum etiam placuit [Col. 0733A] ab omnibus ecclesiis una die, id est, octo dies ante Dominicam resurrectionem, publice in ecclesia competentibus tradi.



CAP. XXX.---De gentilibus infirmis, si baptismum desiderant.

(Ex eodem concilio, cap. 3.) Gentiles, si in infirmitate desideraverint sibi manum imponi, si fuerint ex aliqua parte honesta vita, placuit eis manum imponi, et fieri Christianos.



CAP. XXXI.---De gravida baptizanda.

(Ex concil. Neocaesar., cap. 6.) Gravidam oportet baptizari, quando voluerit. Nihil enim in hoc quae parit nascenti communicat, propterea quod uniuscujusque propositum in confessione declaratur.



CAP. XXXII.---De parvulis infirmis baptizandis.

[Col. 0733B] (Ex concil. Habergerunda, cap. 5.) De parvulis vero, qui nuper materno utero aediti sunt, placuit constitui, ut si infirmi, ut assolet, fuerint, et lac maternum non appetunt, etiam eadem die qua nati sunt, si oblati fuerint, baptizentur.



CAP. XXXIII.---De illis qui in aegritudine baptizentur.

(Ex concil. Neocaesar., cap. 12.) Si quis ergo in aegritudine fuerit baptizatus, presbyter ordinari non debet: non enim fides illius est voluntaria, sed ex necessitate descendit, nisi forte postea ipsius studium, et fides hujus probabilis videtur, aut hominum raritas cogit.



CAP. XXXIV.---De illis qui parvulos recentes negant esse baptizandos.

(Ex concil. Africano, cap. 66.) Item placuit, ut [Col. 0733C] quicunque parvulos recentes ab uteris matrum baptizandos negat, aut dicit in remissionem quidem peccatorum eos non baptizari sed nihil ex Adam trahere originalis peccati quod lavacro regenerationis expietur, unde sit consequens, ut in eis forma baptismatis in remissionem peccatorum non vera sed falsa intelligatur, anathema sit, quoniam non aliter intelligendum est quod ait Apostolus: Per unum hominem peccatum intravit in mundum, et per peccatum mors, et ita in omnes homines pertransiit, in quo omnes peccaverunt, nisi quemadmodum Ecclesia catholica ubique diffusa semper intellexit. Propter hanc enim regulam fidei, etiam parvuli, qui nihil peccatorum in seipsis adhuc committere potuerunt, ideo in peccatorum remissionem [Col. 0733D] veraciter baptizantur, ut in eis regeneratione mundetur quod generatione traxerunt.



CAP. XXXV.---De infirmis baptizatis.

(Ex concil. Laodien., cap. 47.) Quod oporteat eos qui in aegritudine percipiunt baptisma, postquam convaluerint, fidem perdiscere, et scire cujus muneris participes facti sint.



CAP. XXXVI.---De aegrotantibus, si baptismum desiderant, et post obmutescunt.

(Ex concil. Africano, cap. 12). Ut aegrotantes, si pro se respondere non possunt, cum voluntatis corum testimonium sui qui periculo proprio adfuere dixerint, baptizentur, et ut scoenicis atque histrionibus, caeterisque hujusmodi personis reconciliatio non negetur.



CAP. XXXVII.---De mortuis non baptizandis.
[Col. 0734A]

(Ex concil. Carthag., cap. 6.) Cavendum est ne mortuos etiam baptizari posse fratrum infirmitas credat, quibus nec Eucharistiam dare animadvertat.



CAP. XXXVIII.---De subito obmutescente, si testes habuerit, baptizando.

(Ex concil. Arausic., cap. 11.) Subito obmutescens, prout statutum est, baptizari et poenitentiam accipere potest, si voluntatis praeteritae testimonium aliorum verbis habet, aut praesentes in suo nutu.



CAP. XXXIX.---De his qui apud haereticos baptizantur in nomine sanctae Trinitatis.

(Ex concil. Rothomag., cap. 3.) Baptisma unum est, sed in Ecclesia catholica, cujus nos membra [Col. 0734B] effecti sumus, ubi una fides est, ubi in nomine Patris, et Filii, et Spiritus sancti datur. Et ideo qui apud illos haereticos baptizati sunt, qui in sanctae Trinitatis confessione baptizant, et veniunt ad nos, recipiantur quidem quasi baptizati, ne sanctae Trinitatis invocatio vel confessio annulletur, sed doceantur integre, et instruantur, sensu sanctae Trinitatis, et mysterio quod in sancta Ecclesia tenetur: et si consentiunt credere, vel acquiescunt confiteri, purgatae fidei integritate, firmentur manus impositione. Si vero parvuli sunt hebetes, qui doctrinam non capiant, respondeant pro illis qui eos offerunt juxta morem baptizandi, et ita interrogentur, ut sciant quid respondere debeant, et sic manus impositionem [Col. 0734C] accipiant.



CAP. XL.---De eadem re.

(Ex concil. Wormaciens., cap. 5.) Quicunque baptizatus fuerit ab haereticis in nomine Patris, et Filii, et Spiritus sancti, nullo modo rebaptizari debet, sed per solam manus impositionem purgandus est.



CAP. XLI.---Ut baptismus in Trinitate susceptus non iteretur.

(Ex concil. Carthagin., cap. 1.) Ut baptismus in Trinitate susceptus non iteretur. Ergo si vobis placet, consideremus primum titulum de rebaptizatis, et sanctitatem vestram postulo, ut mentis vestrae placita producatis ad descendentem in aquam, et interrogatum in Trinitate secundum Evangelii fidem, [Col. 0734D] et apostolorum doctrinam, et confessum bonam conscientiam in Deum de resurrectione Jesu Christi, liceat iterum interrogari in eadem fide, et in aqua iterum tingi? Universi episcopi dixerunt: Absit, absit! illicitam esse sancimus rebaptizationem, et satis esse alienum a sincera fide et a catholica disciplina.



CAP. XLII.---De illis qui nesciunt qua fide baptizati sunt.

(Ex decr. Leonis papae episcopis per Siciliam constitutis missis, cap. 29.) Hi autem de quibus scripsisti, qui se baptizatos sciunt, sed cujus fidei fuerint qui eos baptizaverunt se nescire profitentur, quoniam quolibet modo formam baptismatis acceperunt, baptizandi non sunt. sed per manus impositionem, [Col. 0735A] virtutem Spiritus sancti, quam ab haereticis accipere non potuerunt, catholicis copulandi sunt.



CAP. XLIII.---De presbytero, qui grammaticam ignorabat, et tamen in Trinitate baptizabat.

(Ex epist. Zachariae papae ad Bonifacium Mogunt. archiepiscopum.) Virgilius et Sedonius religiosi viri apud Bavariorum provinciam degentes, suis nos litteris visunt, per quas intimaverunt, quod tua reverenda fraternitas injungeret eis Christianos denuo baptizare. Quod audientes, nimis sumus conturbati, et in admirationem quamdam incidimus, si haberetur, ut dictum est. Retulerunt quippe, quod fuerit in eadem provincia sacerdos, qui Latinam linguam penitus ignorabat, et dum baptizaret, nesciens Latini [Col. 0735B] eloquii infringere linguam, diceret: Baptizo te in nomine Patria, et Filia, et Spiritus sancti, ac per hoc tua reverenda fraternitas consideravit rebaptizare. Sed, sanctissime frater, si ille qui baptizavit, non errorem introducens aut haeresim, sed pro sola ignorantia Romanae locutionis infringendo linguam, ut praefati sumus, baptizans dixisset, non possumus consentire ut denuo baptizentur: quia quod tua bene compertum habet sancta fraternitas, quicunque baptizatus fuerit ab haereticis in nomine Patris, et Filii, et Spiritus sancti, nullo modo rebaptizari debet, sed per solam manus impositionem purgari debet. Nam, sanctissime frater, si ita est, ut nobis relatum est, non amplius a te illis praedicetur aliquid hujusmodi, sed ut sancti Patres docent et praedicant, [Col. 0735C] tua sanctitas studeat conservare.



CAP. XLIV.---De illis qui aliquam habent dubitationem baptismatis, ut rebaptizentur.

(Ex decr. Leonis papae ad Rusticum Narbonens. episcopum missi, cap. 27.) Si nulla exstant indicia inter propinquos aut familiares, nulla inter clericos aut vicinos, quibus hi de quibus quaeritur baptizati fuisse doceantur, agendum est ut renascantur, ne manifeste pereant. In quibus quod non ostenditur gestum, ratio non sinit ut videatur iteratum. Qui autem possunt meminisse quod ad ecclesiam veniebant cum parentibus suis, possunt recordari an quod eorum parentibus dabatur acceperint. Sed si hoc etiam ab ipsa memoria alienum est, conferendum [Col. 0735D] eis videtur quod collatum esse nescitur, quia non temeritas intervenit praesumptionis, ubi est diligentia pietatis.



CAP. XLV.---De infantibus, si certos testes habere non possunt, eos non esse baptizatos.

(Ex concil. Africano, cap. 39.) Item placuit de infantibus quoties non inveniuntur certissimi testes qui eos baptizatos esse sine dubitatione testentur, neque ipsi sunt per aetatem de traditis sibi sacramentis idonei respondere, absque ullo scrupulo eos esse baptizandos, ne ista trepidatio eos faciat sacramentorum purgatione privari. Hinc enim legati Maurorum fratres nostros consuluerunt, quia multos tales a barbaris redimunt.



CAP. XLVI.---De presbyteris per quorum negligentiam sine baptismate aliquis mortuus fuerit.
[Col. 0736A]

(Ex decr. Sixti papae, cap. 5.) Perpendant presbyteri quanti discriminis sit animas innocentium per eorum negligentiam a regno Dei excludi. Si enim gaudium est in coelo super uno peccatore poenitentiam agente, quid putas, quanta ira et indignatio super illum erit, qui per suam negligentiam januas paradisi innocentibus claudit? Et ideo presbyteri summa diligentia caveant, ne animas pro quibus sanguis Christi effusus est, per suam incuriam a coelesti beatitudine separent; sed si, quod absit! evenerit, gravi poenitentiae luctu diebus vitae suae se submittat, per cujus evenerit neglectum.



CAP. XLVII.---Ut nullus presbyter in propria provincia, vel in alia cuiquam infirmo baptismum denegare praesumat.
[Col. 0736B]

(Ex decr. Martini papae, cap. 3.) Quicunque presbyter in propria provincia aut in alia, vel ubicunque inventus fuerit, commendatum sibi infirmum baptizare noluerit, vel pro intentione itineris, vel de aliqua excusatione, et sic sine baptismo moritur, deponatur.



CAP. XLVIII.---De illis qui denuo baptizati sunt.

(Ex decr. Leonis papae, ad Nicetam episcopum Aquiliensem, cap. 47.) His vero, de quibus similiter dilectio tua nos credidit consulendos, qui ad iterandum baptismum vel metu coacti, vel errore traducti sunt, et nunc se contra catholicae fidei sacramentum egisse cognoscunt, ea est custodienda moderatio, [Col. 0736C] qua in societatem nostram non nisi per poenitentiae remedium, et per impositionem episcopalis manus, communionis recipiant unitatem. Tempora autem poenitudinis habita moderatione tuo constituenda judicio, prout conversorum animos inspexeris esse devotos, pariterque etiam habentes aetatis senilis intuitum, et periculorum quorumque aut aegritudinum respicientes necessitates. In quibus si quis ita graviter urgeatur, ut dum adhuc poenitet, de salute ipsius desperetur oportet ei per sacerdotalem sollicitudinem communionis gratia subveniri.



CAP. XLIX.---De hoc, si parvulus aegrotans ad quemlibet presbyterum baptismi gratia defertur.

(Ex decr. Eugenii papae, cap. 6.) Si parvulus aegrotans ad quemlibet presbyterorum baptismi gratia de cujuslibet parochia allatus fuerit, ei baptismi [Col. 0736D] sacramentum non denegetur. Si quis hoc munus petenti concedere detrectaverit, et ille parvulus absque baptismatis gratia mortuus fuerit, noverit ille se, qui eum non baptizavit, pro ejus anima rationem redditurum, et apud synodum acerrime corrigendum.



CAP. L.---De illis qui bis vel ter confirmati vel baptizati sunt.

(Ex concil. Terraconensi, cap. 6.) Dictum nobis est quod quidam de plebe bis, aut ter, ab episcopis ignorantibus tamen eisdem episcopis confirmentur. Unde nobis visum est eamdem confirmationem, sicut nec baptismum, iterari minime debere: quia bis vel amplius baptizatos aut confirmatos non saeculo [Col. 0737A] sed soli Domino sub habitu regulari vel clericali religiosissime famulari decretum est.



CAP. LI.---De illis qui bis ignorantes baptizati sunt.

(Ex poenitentiali Theod., cap. 14.) Qui bis ignorantes baptizati sunt non indigent pro eo poenitere, nisi quod secundum canones non possunt ordinari, nisi magna aliqua necessitas cogat. Qui autem non ignari iterum baptizati sunt, quasi iterum Christum crucifixerint, septem annos poeniteant, quartam, et sextam feriam, et tres Quadragesimas poeniteant. Si pro vitio aliquo fuerit, similiter. Si pro munditia putaverint, tribus annis similiter poeniteant.



CAP. LII. De parvulorum animabus, qui sine baptismate moriuntur.

Ex epist. Gregor. papae scripta Secundino servo Dei [Col. 0737B] recluso.) In extremo vero epistolae requisisti quid eis respondendum sit, qui dilectionem tuam de parvulorum animabus requirunt, qui sine gratia baptismatis moriuntur, dicentes: Si corpus originali tenetur culpa, unde anima quae a Deo datur rea erit, quae adhuc in actuali delicto non consensit corpori? Sed hac de re dulcissima mihi tua charitas sciat, quia de origine animae inter sanctos Patres requisitio non parva versata est, sed utrum ipsa ab Adam descenderit, an certe singulis detur, incertum remansit, eamque in hac vita insolubilem fassi sunt esse quaestionem. Gravis est enim quaestio, nec valet ab homine comprehendi: quia si de Adae substantia anima cum carne nascitur, cur non etiam cum carne moritur? Si vero cum carne quae ab Adam prolata est, [Col. 0737C] obligata peccatis tenetur. Sed cum hoc sit, incertum non est, quia nisi sacra baptismatis gratia fuerit renatus homo, omnis anima originalis peccati vinculis est obstricta. Hinc enim scriptum est: Non est mundus in conspectu ejus, nec unius diei infans super terram. Hinc David ait: In iniquitatibus conceptus sum, et in delictis peperit me mater mea. Hinc ipsa Veritas dicit: Nisi quis renatus fuerit ex aqua et Spiritu sancto, non intrabit in regnum coelorum. Hinc Paulus apostolus ait: Sicut in Adam omnis moriuntur, ita et in Christo omnes vivificabuntur. Cum ergo infans qui nihil peccavit in conspectu omnipotentis Dei esse non valet mundus, cur Psalmista ex legitimo conjugio prolatus, in iniquitate conceptus est? Cur? nisi quia qui mundatus aqua [Col. 0737D] baptismatis non fuerit mundus non est? Cur in Adam omnis homo moritur, si originalis peccati vinculis non tenetur? Sed quia genus humanum in parente primo velut in radice putruit, ariditatem erexit in ramis, et inde omnis homo cum peccato nascitur, unde primus homo permanere voluit in peccato. De his autem subtilius ac latius loqui debueram, sed dum me et curarum tumultus premunt, et harum portitor ut laxaretur importunus exstitit, unde multa debui, pauca locutus sum.



CAP. LIII.---De energumenis baptizatis.

(Ex concil. Arausic., cap. 13.) Energumeni baptizati de purgatione sua curantes, si se sollicitudini clericorum tradunt, monitisque obtemperant, omnimodis [Col. 0738A] communicent, sacramenti ipsius virtute vel muniendi ab incursu daemonis quo infestantur, vel purgandi, quorum jam ostenditur vitae purgatio.



CAP. LIV.---De energumenis et catechumenis baptizandis.

(Ex eodem, cap. 14.) Energumenis et catechumenis in quantum vel necessitas exegerit, vel opportunitas permiserit, de baptismate consulendum.



CAP. LV.---De rebaptizatis.

(Ex concil. Everdensi, cap. 14.) Cum rebaptizatis fideles religiosi nec in cibo participent.



CAP. LVI.---De presbytero qui recte baptizatum denuo baptizaverit, et non recte baptizatum ab haereticis non baptizaverit.

(Ex concil. Lugdunensi, cap. 47.) Episcopus aut presbyter si eum qui secundum veritatem habuerit [Col. 0738B] baptisma denuo baptizaverit, aut si pollutum ab impiis, et non recte baptizatum non baptizaverit, deponatur, tanquam deridens crucem et mortem Domini, nec sacerdotes veros a falsis sacerdotibus jure discernens.



CAP. LVII.---Ut diaconi suam mensuram custodiant.

(Ex decr. Gelasii papae, cap. 7.) Diacones quoque propriam constituimus servare mensuram, nec ultra tenorem paternis canonibus deputatum quippiam tentare permittimus: nihil eorum suo ministerio penitus applicare, quae primis ordinibus propriae decrevit antiquitas. Absque episcopo et presbytero baptizare non audeant, nisi praedictis fortassis officiis longius constitutis necessitas extrema compellat, quod et laicis Christianis facere plerumque [Col. 0738C] conceditur.



CAP. LVIII.---De inordinato, si quasi ordinatus baptizare praesumpserit.

(Ex decr. Hormisdae papae, cap. 4.) Si quis baptizat, aut aliquid divinum officium exercuerit per temeritatem non ordinatus, abjiciatur ab Ecclesia, et nunquam ordinetur.



CAP. LIX.---Ut presbyteri populum admoneant ut suos infantulos ad confirmationem episcopo praesentent.

(Ex conc. Wormaciens., cap. 2.) Annuntient presbyteri populis, ut quam citius potuerint, suos infantulos ad confirmandum episcopo praesentari faciant. Quod si neglexerint, et presbyter et populus canonicis disciplinis subjaceant.



CAP. LX.---Ut omnes perfectae aetatis, jejuni ad confirmationem veniant.
[Col. 0738D]

(Ex concil. Aurelian., cap. 5.) Ut jejuni ad confirmationem veniant perfectae aetatis, et moneantur confessiones facere prius, ut mundi donum sancti Spiritus valeant accipere, et quia nunquam erit Christianus, nisi confirmatione episcopali fuerit chrismatus.



CAP. LXI.---De duobus sacramentis, id est, baptismo et manus impositione.

(Melchia. papa Hispaniarum episcopis haec scribit, cap. 6.) De his vero super quibus rogitastis vos informari, id est, utrum majus esset sacramentum manus impositionis episcoporum, aut baptismus, scitote utrumque magnum esse sacramentum. Et sicut unum a majoribus fit, id est, a summis pontificibus [Col. 0739A] quod a minoribus perfici non potest, ita et majori veneratione venerandum et tenendum est. Sed ita conjuncta sunt haec duo sacramenta, ut ab invicem nisi morte praeveniente nullatenus possint segregari, et unum sine altero rite perfici non potest.



CAP. LXII.---Ut omnes Christiani ad confirmationem festinent.

(Ex concil. Wormac., cap. 6.) Ut ad praedicationem et confirmationem episcopi omnes devote conveniant, eique fideliter ministrent et obediant.



CAP. LXIII.---Item de manus impositione.

(Eusebius papa fratribus per Campaniam et Tusciam constitutis scribit.) Manus quoque impositionis sacramentum magna veneratione tenendum est, [Col. 0739B] quod ab aliis perfici non potest, nisi a summis sacerdotibus. Nec tempore apostolorum ab aliis quam ab ipsis apostolis legitur aut scitur peractum esse: neque ab aliis, sicut jam dictum est, quam ab illis qui eorum locum tenent unquam perfici potest aut fieri debet. Nam si aliter praesumptum fuerit, irritum habeatur et vacuum, nec inter ecclesiastica unquam reputabitur sacramenta.



CAP. LXIV.---Item de confirmatione.

(Ex concil. Moguntin., cap. 5.) Praecipimus ut ad accipiendum per manus impositionem pontificis Spiritus sancti donum, sollicite et devote omnes concurrant, et episcopo suo ea quae necessaria sunt fideliter ministrent, eique ab omnibus et per omnia obediatur.



CAP. LXV.---Quod omnes fideles, accepto baptismate, chrisma percipere debeant.
[Col. 0739C]

(Ex concil. Laodicensi, cap. 48.) Quod oporteat eos qui baptizantur post lavacrum chrisma coeleste percipere, et regni Christi participes inveniri.



CAP. LXVI.---Ut omnes renati fonte baptismatis, donum sancti Spiritus per manus impositionem accipere debeant.

(Ex epist. Anteri papae, cap. 15.) Omnes enim fideles per manus impositionem episcoporum, post baptismum accipere debent Spiritum sanctum, ut pleni Christiani inveniantur. De Spiritu sancto accipimus, ut spiritales efficiamur: quia animalis homo non percipit ea quae sunt Spiritus Dei, quia cum Spiritus sanctus infunditur, cor fidele ad prudentiam, ad constantiam dilatatur. De Spiritu sancto accipimus, [Col. 0739D] ut sapiamus inter bonum et malum discernere, justa diligere, injusta respuere, ut invidiae ac superbiae repugnemus, ut luxuriae ac diversis illecebris, et foedis indignisque cupiditatibus resistamus. De Spiritu sancto accipimus; ut amore et gloriae ardore succensi erigere a terrenis mentem ad superna et ad divina valeamus.



CAP. LXVII.---Ut episcopi non nisi jejuni confirmationes faciant, excepta causa infirmitatis.

(Ex concil. Meldensi, cap. 6.) Ut episcopi non nisi jejuni per impositionem manuum Spiritum sanctum tradant exceptis infirmis, et morte periclitantibus. Sicut autem duobus temporibus, Pascha videlicet et Pentecoste, a jejunis celebrari debet baptismus: [Col. 0740A] ita etiam traditionem sancti Spiritus a jejunis pontificibus convenit celebrari.



CAP. LXVIII.---Ut episcopis in campo, si necesse sit, liceat confirmare: melius est autem in ecclesia, aut in atrio ecclesiae.

(Ex concil. Remensi, cap. 10.) Episcopo liceat in campo, si necesse sit, confirmare.



CAP. LXIX.---Ut a solis episcopis baptizati sint consignandi.

(Ex decr. Innocentii pap. Decentio episc. missis, cap. 3.) De consignandis vero infantibus manifestum est non ab alio quam ab episcopo fieri licere, nam presbyteri, licet sint secundi sacerdotes, pontificatus tamen apicem non habent. Hoc autem pontificibus solis deberi, ut vel consignent, vel paracletum Spiritum tradant, non solum consuetudo ecclesiastica [Col. 0740B] demonstrat, verum illa lectio Actuum apostolorum, quae asserit Petrum et Joannem esse directos, quo jam baptizatis tradant Spiritum sanctum. Nam presbyteris seu extra episcopum seu praesente episcopo cum baptizant, chrismate baptizatos ungere licet, sed quod ab episcopo fuerit consecratum, non tamen frontem ex eodem oleo signare, quod solis debetur episcopis, cum tradunt Spiritum paracletum.



CAP. LXX.---Ut presbyteri baptizatos in frontibus chrismate signare non audeant.

(Ex regum Greg. ad Januarium episcopi Caralitanum, cap. 200.) Presbyteri baptizatos infantes signare in frontibus suis chrismate non praesumant, sed presbyteri baptizatos tangant in pectore, ut episcopi postmodum confirment in fronte.



CAP. LXXI.---De presbyteris qui pro baptismate pretia requirunt.
[Col. 0740C]

(Ex epist. Gelasii papae, cap. 5.) Baptizandis consignandisque fidelibus pretia nulla praefigant, nec illationibus quibuslibet impositis exagitare cupiant renascentes: quoniam quod gratis accepimus, gratis dare mandamur. Et ideo nihil a praedictis prorsus exigere moliantur, quo vel paupertate cogente deterriti, vel indignatione revocati, redemptionis suae causas adire despiciant, certum habentes, quod qui prohibita deprehensi fuerint admisisse, vel commissa non potius sua sponte correxerint, periculum subituri proprii sint honoris.



CAP. LXXII.---De presbyteris qui veteri chrismate baptizare praesumunt.

[Col. 0740D] (Ex concil. Lugdun., cap. 3.) Si quis de alio chrismate, quam de illo novo quod proprii episcopi largitione vel concessione accepit, baptizare nisi praeoccupante morte tentaverit, pro temeritatis ausu ipse in se suae damnationis protulisse sententiam manifestatur



CAP. LXXIII.---Ut presbyter in sua plebe sine chrismate ire non debeat.

(Ex concil. Vasensi, cap. 5.) Nullum presbyterorum in plebe sibi commissa sine chrismate unquam debere progredi, quia inter nos placuit semel in baptismate chrismari. De eo autem qui in baptismate quacunque necessitate faciente non chrismatus fuerit, in confirmatione sacerdotis perficietur.



CAP. LXXIV.---De presbytero qui se deprehenderit non esse baptizatum
[Col. 0741A]

(Ex concil. apud Compendium, cap. 5.) Si quis presbyter ordinatus deprehenderit se non esse baptizatum, baptizetur et ordinetur iterum et omnes quos prius baptizavit.



CAP. LXXV.---De presbyteris, quomodo in coena Domini de chrismate, de oleo sanctificato, de oleo infirmorum facere debeant.

(Ex concil. Meldensi, cap. 1.) Ut presbyter in coena Domini ampullas tres secum deferat, unam ad chrisma, alteram ad oleum ad catechumenos inungendos, tertiam ad infirmos, juxta sententiam apostolicam, ut quando quis infirmatur inducat presbyteros Ecclesiae, etc.



CAP. LXXVI.---De eadem re.

[Col. 0741B] (Ex concil. apud Valentias, cap. 2.) Presbyteri qui dioecesanas Ecclesias regunt, non a quibuslibet episcopis, sed a suo, nec per juniorem clericum, sed per seipsos, aut per illum qui ejusdem ordinis sit, ante Paschae solemnitatem chrisma petant.



CAP. LXXVII.---De eadem re.

(Ex concil. Meldensi, cap. 5.) Ut nemo episcoporum, vel quilibet minister ecclesiasticus propter sacrum chrisma aliquid muneris accipiat, neque denarios, vel quaelibet munuscula, quae per ministros episcoporum a presbyteris inordinabiliter exiguntur.



CAP. LXXVIII.---De eadem re.

(Ex concil. Vasensi, cap. 10.) Per singula territoria presbyteri vel ministri ab episcopis non prout libitum fuerit a vicinioribus, sed a suis propriis per [Col. 0741C] annos singulos petant chrisma, appropinquante solemnitate Paschali, nec per quemcunque alium quam per seipsos aut per vicarios ejusdem ordinis, quia inhonorum est inferioribus summa committi. Optimum autem est ut ipse suscipiat, qui in tradendo usurus est.



CAP. LXXIX.---De presbyteris qui pro accipiendo chrismate ad civitates venire solent.

(Ex concil. Meldensi, cap. 6.) De presbyteris qui accipiendi chrismatis gratia ad civitates in coena Domini venire solliciti erant, sancitum est ut de his qui longe positi sunt, de octo vel decem unus ab archidiacono eligatur, qui acceptum chrisma sibi et sociis diligenter perferat. Hi vero qui non longius a civitate quam quatuor aut quinque millibus habitant, [Col. 0741D] more solito ad accipiendum chrisma per se veniant. Discendi vero gratia, alio non Quadragesimali tempore ad civitatem convocentur, propter plebes sibi commissas.



CAP. LXXX.---De chrismate, quod semper sub sera esse debeat.

(Ex concil. Turonen., cap. 3.) Praeterea et illud omnimodis observandum est, ut sacrum chrisma et oleum consecratum semper sub sera sit, ne illud unde Christo incorporamur, et unde omnes fideles sanctificantur, unde reges et sacerdotes inunguntur, aliquis infidelis aut immundus tangat, aut aliquis perfidus ad Dei judicium subvertendum subripiat, quod experimento didicimus.



CAP. LXXXI.---De Judaeis, quomodo ante baptismum examinari debeant
[Col. 0742A]

(Ex concil. Agathensi, cap. 35.) Judaei quorum perfidia frequenter ad fomitem redit, si ad legem catholicam venire voluerint, octo menses inter catechumenos ecclesiae limen introeant, et si pura fide venire noscuntur, tunc demum baptismatis gratiam mereantur. Quod si casu aliquo periculum infirmitatis intra praescriptum tempus incurrerint, et desperati fuerint, baptizentur.



CAP. LXXXII.---De Judaeis, ut nullus eis vim ad credendum debeat inferre.

(Ex concil. Toletan. V. cap. 57.) De Judaeis autem hoc praecepit sancta synodus, nemini deinceps ad credendum vim inferre. Cui enim vult Deus miseretur, [Col. 0742B] et quem vult indurat. Non enim tales inviti salvandi sunt, sed volentes, ut integra sit forma justitiae. Sicut homo propria arbitrii voluntate serpenti obediens periit, sic vocante se gratia Dei propriae mentis conversione homo quisque credendo salvatur. Ergo non vi, sed libera arbitrii facultate, ut convertantur salvandi sunt, non potius impellendi. Qui autem jampridem ad Christianitatem coacti sunt, sicut factum est temporibus religiosissimi principis Sisenandi, quia jam constat eos sacramentis divinis associatos, et baptismi gratiam suscepisse, et chrismate unctos esse, et corporis Domini et sanguinis exstitisse participes, oportet ut fidem etiam quam vi vel necessitate susceperant, tenere cogantur, ne nomen Domini blasphemetur, fidesque quam susceperunt [Col. 0742C] vilis ac contemptibilis habeatur.



CAP. LXXXIII.---Ut Judaeorum filii baptizati ab eorum consortio separari debeant.

(Ex eod. V, cap. 60.) Judaeorum filios vel filias baptizatos, ne parentum ultra involvantur erroribus, ab eorum consortio separari decernimus, deputatos aut monasteriis, aut Christianis viris, aut mulieribus Deum timentibus, ut sub eorum conversatione cultum fidei discant, atque in melius constituti, tam in moribus quam in fide proficiant.



CAP. LXXXIV.---Ut nulla communio sit Hebraeis ad fidem Christianam translatis cum aliis nondum baptizatis.

(Ex eod. V, cap. 62.) Saepe malorum consortia etiam bonos corrumpunt, quanto magis eos qui ad vitia [Col. 0742D] proni sunt? Nulla igitur ultra communio sit Hebraeis ad fidem Christianam translatis cum his qui adhuc in veteri ritu consistunt, ne torte eorum participatione subvertantur. Quicunque igitur amodo ex his qui baptizati sunt infidelium consortia non vitaverint, et hi Christianis donentur, et illi publicis caedibus deputentur.



CAP. LXXXV.---De Judaeis qui apostataverint.

(Ex eodem concilio V, cap. 59.) Plerique qui ex Judaeis dudum ad Christianam fidem premoti sunt, nunc blasphemantes Christum, non solum Judaicos ritus perpetrasse noscuntur, sed etiam et abominandas circumcisiones exercere noscuntur. De quibus, consultu piissimi ac religiosissimi domini nostri Sisenandi [Col. 0743A] regis, hoc sanctum decrevit concilium, ut hujusmodi transgressores pontificali auctoritate correcti ad cultum Christiani dogmatis revocentur, ut quos voluntas propria non emendat, animadversio sacerdotalis coerceat. Eos autem quos circumciderunt, si filii eorum sunt, a parentum consortio separentur, si servi pro injuria corporis sui libertati tradantur.



CAP. LXXXVI.---De servis Judaeorum.

(Ex eodem XIII, cap. 9.) Item ut si Judaeorum servi necdum conversi ad Christi gratiam convolaverint, libertati donentur.



CAP. LXXXVII.---De mancipiis Judaeorum quae ad baptismum confugiunt.

(Ex concil. apud Arvernen., cap. 30.) Licet prioribus [Col. 0743B] canonibus jam fuerit definitum ut de mancipiis paganis quae apud Judaeos sunt si ad ecclesiam confugerint, et baptismum petierint, etiam ad quoscunque Christianos refugerint, taxato et oblato a fidelibus justo pretio, ab eorum dominio liberentur, ideo statuimus hoc, ut tam justa constitutio ab omnibus catholicis observetur.



CAP. LXXXVIII.---Item de mancipiis Judaeorum, aut Christianis aut ad fidem Christianam venire desiderantibus.

(Ex concil. Matiscen., cap. 16.) Praesenti concilio, Deo auctore, sancimus ut nullum Christianum mancipium Judaeo deinceps serviat, sed datis pro quolibet bono mancipio duodecim solidis, ipsum mancipium quicunque Christianorum, seu ad ingenuitatem, seu ad servitium licentiam habeat redimendi, et si [Col. 0743C] Christianum fieri desiderat et non permittitur, similiter faciat: quia nefas est ut quod Christus Dominus sanguinis sui effusione redemit, blasphemum Christianae religionis in vinculis tenere. Quod si acquiescere his quae statuimus quicunque Judaeus noluerit, quandiu ad pecuniam constitutam venire distulerit, liceat mancipium ipsum cum Christianis ubicunque voluerit habitare.



CAP. LXXXIX.---De illis qui de haeresi ad fidem venire desiderant.

(Ex concil. Arelatens., cap. 9.) Si ad ecclesiam aliquis de haeresi venerit, interrogent eum de Symbolo, et si viderint eum in Patre, et Filio, et Spiritu sancto esse baptizatum, manus ei tantum imponatur, ut accipiat Spiritum sanctum.



CAP. XC.---De Judaeis, si Christianum mancipium circumciderint.
[Col. 0743D]

(Ex concil. apud Theogonis villam habito, cap. 4.) Si quis Judaeorum Christianum mancipium, vel cujuslibet sectae alterius, emerit et circumciderit, a Judaei ipsius potestate sublatus in libertate permaneat.



CAP. XCI.---Quid sanctus Gregorius de Judaeis praeceperit.

(Ex reg. Greg. ad Joannem Terracinensem episcopum.) Joseph praesentium lator Judaeus insinuavit nobis de loco quodam, in quo ad celebrandas festivitates suas Judaei in Terracinensi castro consistentes convenire consueverant, quod tua eos fraternitas [Col. 0744A] expulisset, et in alium locum pro colendis similiter festivitatibus suis te quoque noscente, et consentiente migraverint, et nunc de eodem loco etiam expelli se denuo conqueruntur. Quod si ita est, volumus tua fraternitas ab hujusmodi se querela suspendat, et loco quem, sicut praediximus, cum tua conscientia quo congregentur, adepti sunt, eos, sicut mos fuit, ibidem liceat convenire. Hos enim, qui a Christiana religione discordant, mansuetudine, benignitate admonendo, suadendo, ad unitatem fidei necesse est congregare, ne quos dulcedo praedicationis, et praeventus futuri judicis terror ad credendum invitare poterat, minis et terroribus repellantur. Oportet ergo ut ad audiendum de te verbum Dei benigne conveniant, quam austeritate [Col. 0744B] quae supra modum extenditur, expavescant.



CAP. XCII.---De illis baptizatis, qui pro periculo mortis a diaconibus baptizati fuerint.

(Ex concil. Turonico, cap. 3.) Si quis diaconus regens plebem, sine episcopo vel presbytero, aliquos pro periculo mortis baptizaverit, episcopus eos per benedictionem et confirmationem perficere debebit. Quod si ante de saeculo recesserit, sub fide qua quisque credit, poterit esse justus.



CAP. XCIII.---De illis qui presbyteros cogunt denarios pro balsamo dare

(Ex concil. Cavallon., cap. 5.) Quidam fratres dixerunt consuetudinis antiquae fuisse in eorum Ecclesiis, ut pro balsamo emendo ad chrisma faciendum, sive pro luminaribus Ecclesiae concinnandis, [Col. 0744C] binos vel quaternos denarios presbyteri darent. Unde omnes uno consensu statuimus, ut sicut pro dedicandis basilicis, et dandis ordinibus nihil accipiendum est, ita etiam pro balsamo sive luminaribus emendis nihil presbyteri chrisma accepturi dent. Episcopi itaque de Ecclesiae facultatibus balsamum emant, et luminaria singuli in Ecclesiis suis.



CAP. XCIV.---De chrismatis panno.

(Ex concil, apud Belvacum, cap. 8.) Si quis voluerit chrismatis pannum iterum linire et super alium baptizatum mittere, non est absurdum.



CAP. XCV.---Quod catechumeni cum baptizatis manducare non debeant

[Col. 0744D] (Ex concil. Mogunt., cap. 5.) Catechumeni manducare non debent cum baptizatis, neque osculum eis dare, quanto minus gentilis?



CAP. XCVI.---De scrutinio faciendo.

(Ex concil. Romano, cap. 15.) De scrutinio faciendo decrevimus, ut in episcopiis, et ubi conventus est populi, et cleri, et possibilitas permittit, ibi celebretur.



CAP. XCVII.---De ministerio baptismatis.

(Ex concil. Mogunt., cap. 9.) Baptisterii et catechumenorum ventilata est ratio, ut sacerdotes plenius intelligant qualiter condignis ordinibus efficiant Christianum.



CAP. XCVIII.---Quod bigamus vocetur, qui ante baptismum uxorem, et aliam post baptismum habuit.
[Col. 0745A]

(Ex decr. Innocentii papae, cap. 52.) Deinde ponitur non dici oportere bigamum, eum qui catechumenus habuerit, atque amiserit uxorem, si post baptismum fuerit aliam sortitus, eamque primam videri, quae novo homini copulata sit: quia illud conjugium per baptismi sacramentum cum caeteris criminibus sit ablutum, quod cum de una utique dicitur, certi, si tres habuerit in veteri positus homine uxores, erit ei quae post baptismum quarta est, sic interpretantibus prima. Virginis aeque nomen accipiet, quae quarto ducta est loco. Quis, oro, istud non videat contra Apostoli esse praeceptum, qui ait: [Col. 0745B] Unius uxoris virum oportere fieri sacerdotem? Sed objicitur, quod in baptismo totum, quicquid in veteri homine gestum est, sit solutum. Dicite mihi, cum pace vestra loquor, crimina tantum dimittuntur in baptismo? An et illa quae secundum Domini praecepta, ac Dei instituta complentur? Uxorem ducere crimen est, aut non est crimen? Si crimen est, ergo praefata venia dixerim, erit auctor in culpa, qui ut crimina committerentur, in paradiso cum ipse eos jungeret, benedixit. Si vero non est crimen quia quod Deus junxit, nefas sit crimen appellari, et Salomon addidit: etenim a Deo praeparatur viro uxor, quomodo creditur inter crimina esse dimissum, quod Deo auctore legitur consummatum? Quid de talium filiis percensetur? Nunquid [Col. 0745C] non erunt admittendi in haereditatis consortio, qui ex ea suscepti sunt, quae ante baptismum fuit uxor? Eruntque appellandi, vel naturales, vel spurii, quia non est legitimum matrimonium, nisi illud, ut vobis videtur, quod post baptismum assumitur? Ipse Dominus cum interrogaretur a Judaeis, si liceret dimittere uxorem, atque exponeret fieri non debere, addidit: Quod vero Deus conjunxit, homo non separet. Ac ne de his locutus esse credatur, quae post baptismum sortiuntur, meminerint hoc, et a Judaeis esse interrogatum, et Judaeis esse responsum. Quae vero et sollicitus quaero, si una eademque sit uxor ejus, qui ante catechumenus, postea sit fidelis, filiosque ex ea, quum esset catechumenus, susceperit, ac postea alios cum fidelis, utrum sint fratres appellandi [Col. 0745D] an non? Habeant postea defuncto patre cum caeteris herciscundae haereditatis consortium, quibus filiorum nomen regeneratio spiritalis creditur abstulisse? Quod quum ita sentire, atque judicare absurdum est, quae malum ratio est hoc defendi, et vacua magis opinione jactari, quam aliqua auctoritate roborari, quum non possit inter peccata deputari, quod lex praecepit, et Deus conjunxit? Nunquid si quis catechumenus virtutibus studuerit, humilitatem secutus fuerit, patientiam tenuerit, eleemosynas fecerit, morti destinatos qualibet ratione eripuerit, adulteria exhorruerit, castitatem tenuerit, quaero, si haec quum factus fuerit, fidelis amittit, quia per baptismum totum, quod vetus homo gesserit putatur [Col. 0746A] auferri? Aspiciamus gentilem hominem Cornelium orationibus atque eleemosynis revelationem, Petrumque ipsum vidisse. Nunquid per baptismum haec illi ablata sunt propter quae ei baptisma esse concessum videtur? Si ita creditur, mihi credite, non modicum erratur: quia quicquid bene gestum fuerit, et secundum praecepta legalia custoditum non potest facientibus deperire. Nuptiarum ergo copula, quia Dei mandato perficitur, non potest dici peccatum, et quod peccatum non est, solvi inter peccata omnino credi non debet, eritque integrum aestimare, aboleri non posse prioris nomen uxoris, quum non dimissum sit pro peccato, quod ex Dei sit voluntate completum.



CAP. XCIX.---De episcopis et presbyteris, et diaconibus rebaptizatis.
[Col. 0746B]

(Ex decr. Felicis papae, cap. 1.) Communis dolor et generalis est gemitus, quod intra Africam rebaptizatos etiam episcopos, presbyteros, diaconosque cognovimus. Quae res sine dubio ad vestrae quoque pervenit notitiam sanctitatis, qualiter in Africanis regionibus astutia diaboli saevierit in populum Christianum, atque in id multiplici deceptione proruperit, ut non modo vulgus incautum, sed ipsos quoque in mortis profunda demerserit sacerdotes, nullus non orbis ingemuit, nulla terra nescivit. Unde in grandi moerore positi, dissimulare non possumus pereuntium atque a nobis exigendarum discrimen animarum. Quapropter competens adhibenda est talibus medela vulneribus, ne immatura curandi [Col. 0746C] facilitas, mortifera captis peste nihil prosit, sed segnius tractata pernicies reatu non legitimae curationis involvat pariter saucios et medentes. In primis itaque venientis ad vos, et remedium postulantis sollicite discutienda est professio, et persona decepti, ut medela possit congruens exhiberi: et qui satisfacturus Deo per poenitentiam rebaptizatum se legitime doluerit, utrum ad hoc facinus concurrerit, an impulsus accesserit, requiratur, sciens quod se decipiat ipse qui fallit, nihilque per nostram facilitatem tribunalis excelso judicio derogari, cui illa sunt rata, quae pia, quae vera, quae justa sunt. Et aliter necessitatis, aliter tractanda est ratio voluntatis. Deterior est autem causa illius, qui forte pretio sollicitatus est, ut periret. Nihil enim intentatum [Col. 0746D] relinquit inimicus. Cui ne de sua liceat gaudere captura, succurrendum est irretitis, et conterendus venantis est laqueus, ut infucatim lamentantibus lapsum, tam justitiae moderatione quam compunctione pietatis, ad aulam quam reliquerant, sit ingressus. Nec pudeat forsan, aut pigeat, in dictis jejuniorum, gemituumque temporibus obedire, aut aliis observantiae salubrioris obtemperare praeceptis: quia humilibus datur gratia, non superbia. Sit ergo ruinae suae dolore prostratus, quisquis in Christo fieri quaerit erectus. Et per dispensationis nostrae ministerium, quod vestram sequi convenit charitatem, nec alicui fas est, vel velle, vel posse transcendere, causas ejus, qui contra apostolicam doctrinam, [Col. 0747A] ad iterationem se nimis infaustam baptismatis dedit, vel ejus qui aliquibus argumentis excusandum callide proprium putaverit esse consensum, sacerdotali vigore et humanitate tractemus, ut in eis fides, quae nisi est una, jam nulla est, adjutorio Domini judicis ad salutem, sine nostrae properationis offensione, reparetur: quia cum peccatoris a nobis satisfactio protrahitur, non praeter nostram laudem atque laetitiam, mens ejus ad veniam purgatior invenitur. Et ideo memineritis hanc super his nos habere sententiam, ut servata discretione peccantium non eadem cuncti qui lapsi sunt, lance pensentur: quoniam majoris castigationis est exigendus usuram, cui domus Domini commissa fuerit disciplina. Ut ergo ab Ecclesiae summatibus inchoemus, eos [Col. 0747B] quos episcopos, presbyteros, vel diaconos fuisse constiterit, et seu optantes forsitan, seu coactos lavacri illius unici, salutarisque claruit fecisse jacturam, et Christum, quem non solum dono regenerationis, verum etiam gratia praecepti honoris induerant, exuisse, cum constet neminem ad secundam tinctionem venire potuisse, nisi se palam Christianum negaverit, et professus fuerit esse paganum, quod cum generaliter sit in omnibus exsecrandum, multo magis in episcopis, presbyteris, et diaconibus auditu saltem dictuque probatur horrendum: sed quia idem Dominus, atque Salvator clementissimus est, et neminem vult perire, usque ad exitus sui diem in poenitentia, si resipiscunt, jacere conveniet, nec orationi non modo fidelium, sed ne catechumenorum [Col. 0747C] quidem omnimodis interesse. Quibus communio laica in morte redhibenda est. Quam rem diligentius explorare vel facere pro baptismo sacerdotis cura debebit. De clericis autem, et monachis, aut puellis Dei, aut secularibus servari praecipimus hunc tenorem, quem Nicaena synodus circa eos qui lapsi sunt, vel fuerunt, servandum esse constituit, ut scilicet, qui nulla necessitate, nullius rei timore atque periculo, se ut rebaptizaretur haereticis impie dediderunt: si tamen eos ex corde poeniteat, tribus annis inter audientes sint. Septem vero annis subjaceant inter poenitentes manibus sacerdotum: duobus etiam ad oblationes modis omnibus non sinantur, sed tantummodo popularibus in oratione socientur, nec confundatur Deo colla submittere, quia eum non [Col. 0747D] timuit, abnegare. Quod si, utpote mortales, intra metas praescripti temporis coeperit vitae finis urgere, subveniendum est imploranti, et seu ab episcopo, qui poenitentiam dederit, seu ab alio, qui tamen datam esse probaverit, aut similiter a presbytero viaticum abeunti de saeculo non negetur. Pueris autem quibus quod adhuc investes sunt, a puritate vocabulum est, seu clericis, seu laicis, aut etiam similibus puellis, quibus ignorantia suffragatur aetatis, aliquandiu sub manus impositione detentis, reddenda communio est, nec eorum expectanda poenitentia quos excipit a coercitione censura. Quod est a nobis proinde constitutum, ne hi quibus in terreni labe contagii, plus minusve restat ad vitam, dum [Col. 0748A] adhuc in poenitentia sunt, poenitenda forte committant. Quod si ante praefinitum poenitentiae tempus, despectus a medicis, aut evidentibus mortis pressus indiciis, recepta quisquam communionis gratia convalescit, servemus in eo quod Nicaeni canones ordinaverunt, ut habeatur inter illos, qui in oratione sola communicant, donec impleatur spatium temporis eidem praestitutum. Nec catechumenos nostros, qui sub tali professione baptizati sunt, praeterimus: quia non est causa dissimilis, sicut iidem sancti canones ordinarunt, ejus qui quolibet modo Christum, quem semel confessus est, abjuraret. Tribus annis inter audientes sint, et postea catechumenis permittantur orare, per manus impositionem communionis catholicae gratiam recepturi, exceptis [Col. 0748B] sane tantummodo episcopis, presbyteris, diaconibus, quibus solo mortis suae tempore reconciliandum esse jam diximus: caeteros, id est, sive clericos, sive monachos, seu laicos, sexus utriusque personas, quos violentia et periculis coactos, iterationem baptismatis subiisse constiterit, vel qui aliquo commento, hujus se facinoris piaculis dixerint non teneri, in poenitentia per triennium durare decernimus, et per manus impositionem ad societatem recipi sacramenti, illo per omnia custodito, ne ex his unquam, qui in qualibet aetate alibi quam in Ecclesia catholica, aut baptizati, aut rebaptizati sunt, ad ecclesiasticam militiam prorsus permittantur accedere. Quibus satis esse debet, quod in catholicorum numerum sunt recepti, [Col. 0748C] quoniam de suo ordine et communione videbitur ferre judicium, quisquis hoc violarit antistitum: vel qui non removerit eum quem ex his ad ministerium clericale obrepsisse cognoverit. Curandum vero maxime, et omni cautela est providendum ne quis fratrum coepiscoporumque nostrorum, aut etiam presbyterorum in alterius civitate, vel dioecesi poenitentem, vel sub manu positum sacerdotis aut eum qui conciliatum se esse dixerit, sine episcopi vel presbyteri testimonio et litteris, aut in parochia presbyter, aut episcopus in civitate, suscipiat. Quod aliqua dissimulatione neglectum, culpam tangit etiam clericorum, qui in locis in quibus hoc minus curatum fuerit commorantur. His itaque rite [Col. 0748D] dispositis, et ad Ecclesiarum vestrarum notitiam, nostra deliberatione perlatis, parere vos convenit. Quibus licet ad animarum reparationem nihil deesse videatur, tamen si cui novi aliquid, et quod praeterire nos potuit fuerit revelatum, secundum beatum Paulum apostolum tacente priore fidenter insinuet: quia Spiritus sanctus ubi vult spirat, maxime cum sua causa tractatur. Nec nos pigebit audire, et si qua sunt omissa non arroganter abnuere, sed rationabiliter ordinare. Datum Iduum Martiarum die, Dynamio, et Sibidio quartum consulibus.



CAP. C.---De eo qui per ignorantiam ordinatur antequam baptizetur.

(Ex dictis S. Isidori episcopi.) Si quis per ignorantiam [Col. 0749A] ordinatur antequam baptizetur, debent ab eo baptizati baptizari, et ipse non ordinetur, sed Romanus pontifex judicat non hominem qui baptizat, sed Spiritum Dei subministrare gratiam baptismi, licet paganus sit qui baptizat.



CAP. CI.---De illis qui gratiam sancti Spiritus vendere conantur.

(Ex concil. Tribur., cui interfuit rex Arnolphus, cap. 22.) Dictum est solere in quibusdam locis pro [Col. 0750A] perceptione chrismatis nummos dari: solere quoque pro baptismo et communione. Hoc symoniacae haeresis semen detestata est sancta Sinodus, et anathematizavit, et ut de caetero nec pro ordinatione, nec pro chrismate, vel baptismo, vel pro balsamo, nec pro sepultura, vel communione, quicquam exigatur: sed gratis dona Christi, gratuita dispensatione donentur.


[Col. 0749] FINIS LIBRI QUARTI.



[LIBER QUINTUS.]



INDEX CAPITULORUM LIBRI QUINTI.

    [Col. 0749A] CAP. I. Quod omne crimen sacrificiis Deo oblatis deleatur, quaeque in sacrificiis debent adhiberi quae rejici.
    II. Quod in Eucharistia nec pura aqua nec purum [Col. 0749B] vinum offerri debeat.
    III. Ut in sacrificio panis et vinum cum aqua mixtum offeratur.
    IV. Ut nihil aliud in sacrificio offeratur nisi panis et vinum aqua mixtum.
    V. De passione Domini in consecratione corporis miscenda.
    VI. Quae species ad altare non ad sacrificium sed ad benedictionem simplicem offerantur.
    VII. De eadem re.
    VIII. Nihil in sacrificio praeter quod Dominus statuit offerendum.
    IX. Ut presbyteri vas mundum habeant ubi corpus Domini cum diligentia recondatur.
    X. Ut presbyter Eucharistiam in promptu habeat.
    [Col. 0749C] XI. Tot oblationes quot populo sufficiant offerendas, relictas in crastinum non reservandas.
    XII. Oblationes de sabbato in sabbatum innovandas.
    XIII. Ut praesente et praecipiente presbytero, diaconus populum communicet.
    XIV. Quod discretio magna esse debeat de perceptione corporis et sanguinis Dominici.
    XV. De quotidiana perceptione Eucharistiae.
    XVI. De eadem re.
    XVII. Laici ter minimum in anno communicent.
    XVIII. An Eucharistiam qui semper peccat, semper accipere debeat.
    XIX. Quod singulis diebus Dominicis in Quadragesima fideles communicandi sint.
    [Col. 0749D] XX. Ut in coena Domini Eucharistiae perceptio non negligatur.
    XXI. De histrionibus et magis, an communionem cum caeteris fidelibus accipere debeant.
    XXII. Quam diu unusquisque ante sacram communionem ab uxore se abstinere debeat.
    XXIII. Quod inter catholicos non connumeretur, qui in istis temporibus, Pascha, Pentecoste, Natali Domini non communicaverit.
    XXIV. Ut oblatio altaris singulis Dominicis diebus fiat.
    XXV. De eadem re.
    [Col. 0750A] XXVI. De diaconibus quod presbyteris communionem dare non debeant.
    XXVII. De eulogiis populis a presbytero dandis.
    XXVIII. Oratio simplex eulogiae.
    [Col. 0750B] XXIX. De pane qui offerendus est.
    XXX. De presbyteris qui corpus Dominicum ad deferendum infirmis mulierculis tradunt.
    XXXI. Ut defunctis Eucharistia non detur.
    XXXII. Ut oblationes in majoribus festis ab omnibus, etc.
    XXXIII. Quod ministris altaris supra altare solis communicare liceat.
    XXXIV. Ut nullus infra presbyterum ordinatus rem a presbytero consecratam alteri porrigat.
    XXXV. De illis qui post aliquam degustationem sacrificium acceperint.
    XXXVI. Ut presbyter illiteratus Missam celebrare non debeat.
    XXXVII. Pro unius oblatione alterius non spernendam.
    [Col. 0750C] XXXVIII. Ut dissidentium fratrum oblationes non recipiantur.
    XXXIX. Ut refutanda sint eorum dona qui pauperes opprimunt.
    XL. De presbyteris immolantibus.
    XLXI. De eadem re.
    XLXII. De presbyteris quibus solet dormiendo saepe semen effluere.
    XLXIII, De eadem re.
    XLIV. De presbyteris villanis si in civitate offerre audeant.
    XLV. De eadem re.
    XLVI. De illis qui per ebrietatem Eucharistiam evomuerint.
    [Col. 0750D] XLVII. De hoc si aliquid de calice sacri sanguinis stillaverit.
    XLVIII. De illo qui evomit sacrificium et a canibus consumitur.
    XLIX. De eadem re.
    L. De Eucharistia inveterata.
    LI. De illis qui non bene custodierint corpus et sanguinem Domini.
    LII. De eadem re.
    LIII. De muliere quae peperit, ut communicet si voluerit.




Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER QUINTUS DE SACRAMENTO CORPORIS ET SANGUINIS DOMINI.
[Col. 0751]


ARGUMENTUM LIBRI.
[Col. 0751A]

Liber hic quae ad sacramentum Eucharistiae spectant plenissime tractat, adeo ut nihil quod ad hanc rem attinet requiras.



CAP. I.---Quod omne crimen sacrificiis Deo oblatis deleatur, quaeque in sacrificiis debeant adhiberi, quae rejici.

(Ex decretis Julii papae episcopis per Aegyptum missis.) Cum omne crimen atque peccatum oblatis Deo sacrificiis deleatur, quid de caetero pro delictorum expiatione Domino dabitur, quando in ipsa sacrificii oblatione erratur? Audivimus enim quosdam schismatica ambitione detentos, contra divinos ordines et apostolicas institutiones, lac pro vino in divinis sacrificiis dedicare. Alios quoque intinctam Eucharistiam populis, pro complemento communionis [Col. 0751B] porrigere. Quosdam etiam non expressum vinum in sacramento Dominici calicis offerre, sed oblatis uvis populos communicare. Alios vero pannum lineum musto intinctum, per totum annum reservare, et in tempore sacrificii cum aqua partem ejus lavare, et sic offerre. Quod quam sit Evangelicae atque apostolicae doctrinae contrarium, et consuetudini ecclesiasticae adversum, non difficile ab ipso fonte veritatis probabitur, a quo ordinata ipsa sacramentorum mysteria processerunt. Cum enim magister Veritatis verum salutis nostrae sacrificium suis commendaret discipulis, non illis lac, sed panem tantum, et calicem sub hoc sacramento cognoscimus, dedisse. Legitur enim in evangelica veritate: Accepit Jesus panem et calicem, et benedicens [Col. 0751C] dedit discipulis suis. Cesset ergo lac sacrificando offerri, quia manifestum et evidens exemplum Evangelicae veritatis illuxit, quod praeter panem et vinum aliud offerri non liceat. Illud vero quod pro complemento communionis intinctam tradunt Eucharistiam populis, nec hoc prolatum ex evangelio testimonium receperunt, ubi apostolis corpus suum et sanguinem commendavit, seorsum enim panis, et seorsum calicis commendatio memoratur. Nam intinctum panem aliis Christum praebuisse non legimus, excepto illi tantum discipulo, quem intincta bucella magistri proditorem ostenderet, non quae sacramenti hujus institutionem signaret. Nam quod de expresso botro, id est, de uvarum granis populus [Col. 0751D] communicatur, valde est omnino confusum, sed si necesse fuerit, botrus in calice comprimatur, et aqua [Col. 0752A] misceatur: quia calix Dominicus juxta canonicum praeceptum vino et aqua permixtus debet offerri: quia videmus in aqua populum intelligi, in vino vero ostendi sanguinem Christi. Ergo cum in calice vinum aqua misceatur, Christo populus adunatur, et credentium plebs ei in quem credidit copulatur, et jungitur. Quae copulatio et conjunctio aquae et vini sic miscetur in calice Domini, ut commixtio illa non possit separari. Nam si vinum tantum quis offerat, sanguis Christi incipit esse sine nobis: si vero aqua sit sola, plebs incipit esse sine Christo. Ergo quando botrus solus offertur, in quo vini tantum efficentia demonstratur, salutis nostrae sacramentum negligitur, quod per aquam significatur. Non enim potest calix Domini esse aqua sola, aut vinum solum, [Col. 0752B] nisi utrumque misceatur. Et ideo, quia jam ex hoc plurima et multiplex majorum emanavit sententia, deinceps omnis talis error atque praesumptio cessare debet, ne perversorum inordinata compago statum veritatis enervet. Et ideo nullum deinceps licitum erit aliud in divinis sacris offerre, nisi juxta antiquorum sententiam conciliorum, panem tantum, et calicem vino et aqua permixtum. De caetero aliter quam praeceptum est faciens, tandiu sacrificando cessabit, quandiu legitima poenitentiae satisfactione correptus ad gradus sui officium redeat quod amisit.



CAP. II.---Quod in Eucharistia nec pura aqua, nec purum vinum offerri debeat.

(Ex concil. Wormaciensi, cap. 2.) In Eucharistia [Col. 0752C] non debet pura aqua offerri, ut quidam sobrietatis causa falluntur, sed vinum cum aqua mixtum: quia et vinum fuit in redemptionis nostrae mysterio, cum dicit: Non bibam de hoc genimine vitis, et aqua mixtum, quod post coenam dabat. Sed de latere ejus aqua cum sanguine egressa, vinum de vera carnis ejus vite cum aqua expressum ostendit. Cum igitur magister veritatis verum salutis nostrae sacrificium suis commendaret discipulis, panem tantum et calicem sub hoc sacramento praebuisse cognoscimus: ideoque praeter panem et vinum cum aqua mixtum, aliud offerri non debet. Calix enim Dominicus vino et aqua commixtus debet offerri: quia videmus in aqua populum intelligi, in vino vero ostendi sanguinem Christi. Ergo quando in calice vino aqua miscetur, [Col. 0752D] Christo populus adunatur, et credentium plebs [Col. 0753A] ei in quem credidit copulatur et jungitur. Quae copulatio et conjunctio aquae et vini sic miscetur in calice Domini, ut commixtio illa non possit separari. Nam si vinum tantum quis offerat, sanguis Christi incipit esse sine nobis. Si vero aqua sit sola, plebs incipit esse sine Christo. Non potest enim calix Domini esse aqua sola aut vinum solum, nisi utrumque sibi misceatur.



CAP. III.---Ut in sacrificio panis et vinum cum aqua mixtum offeratur.

(Ex concil. Carthag., cap. 23.) Ut in sacramentis corporis et sanguinis Domini nihil amplius offeratur quam quod ipse Dominus dicit, hoc est, panis et vinum aqua mixtum: nec amplius in primitiis offeratur [Col. 0753B] Deo vino et frumento.



CAP. IV.---Ut nihil aliud in sacrificio offeratur, nisi panis et vinum aqua mixtum.

(Ex concil. African., cap. 4.) Ut in sacramentis corporis et sanguinis Domini nihil amplius offeratur quam quod ipse Dominus tradidit, hoc est, panis et vinum aqua mixtum. Primitiae vero, ceu mel et lac quod uno die solemnissimo in infantum mysterio solet offerri, quamvis in altari offerantur, suam tamen habeant propriam benedictionem, ut a sacramento corporis Dominici et sanguinis distinguantur, nec amplius in primitiis offeratur, quam de uvis et frumentis.



CAP. V.---De passione Domini in consecratione corporis miscenda.

[Col. 0753C] (Ex decr. Alexan. pap., cap. 5.) In sacramentorum quoque oblationibus, quae inter Missarum solennia Domino offeruntur, passio Domini miscenda est, ut ejus, cujus corpus et sanguis conficitur, passio celebretur, ita ut repulsis opinionibus superstitionum, panis tantum et vinum aqua permixtum in sacrificio offerantur. Non debet enim, ut a patribus accepimus, et ipsa ratio docet, in calice Domini aut vinum solum, aut aqua sola offerri, sed utrumque permixtum, quia utrumque ex latere ejus in sua passione profluxisse legitur. Ipsa vero Veritas nos instruxit, calicem et panem in sacramento offerre, quando ait: Accepit Jesus panem et benedixit, deditque discipulis suis, dicens: Accipite et manducate, hoc est corpus meum quod pro vobis [Col. 0753D] tradetur. Similiter, postquam coenavit, accepit calicem, deditque discipulis suis dicens: Accipite et bibite ex eo omnes, quia hic est calix sanguinis mei, qui pro vobis effundetur in remissionem peccatorum. Crimina enim atque peccata oblatis his Domino sacrificiis delentur. Idcirco et passio ejus in his commemoranda est, qua redempti sumus, et saepius recitanda, atque haec Domino offerenda. Talibus hostiis delectabitur et placabitur Dominus, et peccata dimittet ingentia. Nihil enim in sacrificiis majus esse potest, quam corpus et sanguis Christi, nec ulla oblatio hac potior est, sed haec omnes praecellit: quae pura conscientia Domino offerenda est, et pura mente consummanda, atque ab [Col. 0754A] omnibus veneranda. Et sicut potior est caeteris: ita potius excoli, et venerari debet.



CAP. VI.---Quae species ad altare non ad sacrificandum, sed ad benedictionem simplicem offerantur.

(Ex canon. apostol., capite 4.) Offerri non liceat aliquid ad altare praeter novas spicas, et uvas, et oleum ad luminaria, et fabas, et thymiama ad incensum, tempore quo sancta celebratur oblatio.



CAP. VII.---De eadem re.

(Ex decr. Melch. pap., capite 1.) Haec species quas non licet offerre super altare juxta constitutionem apostolorum eorumque successorum, ad domum sacerdotum deferantur, et a sacerdotibus benedicantur, et simplici benedictione benedicta demum a populis sumantur. Fabae tantum et uvae, novae spicae, [Col. 0754B] et oleum, et odoramenta ad incensum, et caetera quae apostoli constituerunt super altare offerantur.



CAP. VIII.---Nihil in sacrificio praeter quod Dominus statuit offerendum.

(Ex canon. apostol., capite 3.) Si quis episcopus, aut presbyter, praeter ordinationem Domini alia quaedam in sacrificio offerat, super altare, id est, aut mel, aut lac, aut pro vino siceram, aut confecta quaedam, aut volatilia, aut animalia aliqua, aut legumina, contra constitutionem Domini faciens, deponatur.



CAP. IX.---Ut presbyteri vas mundum habeant, ubi corpus Domini cum diligentia recondatur.

(Ex concil. Turonen., capite 4.) Ut omnis presbyter habeat pixidem, aut vas tanto sacramento dignum, [Col. 0754C] ubi corpus Dominicum diligenter recondatur, ad viaticum recedentibus a saeculo. Quae tantum sacra oblatio intincta debet esse in sanguine Christi, ut veraciter presbyter possit dicere infirmo, corpus et sanguis Domini proficiat tibi, etc. Semperque sit super altare obserata propter mures et nefarios homines, et de septimo in septimum diem semper mutetur, id est, illa a presbytero sumatur, et alia, quae eodem die consecrata est, in locum ejus subrogetur, ne forte diutius reservata, mucida, quod absit, fiat.



CAP. X.---Ut presbyter Eucharistiam in promptu habeat.

(Ex concil. Wormac., cap. 5.) Ut presbyter semper Eucharistiam habeat paratam, ut quando quis infirmatus fuerit, aut parvulus infirmus fuerit statim [Col. 0754D] eum communicet, ne sine communione moriatur.



CAP. XI.---Tot oblationes quot populo sufficiant offerendas, relictas in crastinum non reservandas.

(Ex epist. Clementis pa., c. 28.) Certe tanta in altari holocausta offerentur quanta populo sufficere debeant: quod si remanserit in crastinum non reserventur, sed cum timore et tremore clericorum diligentia consumantur. Qui autem residua corporis Domini, quae in sacrario relicta sunt consumunt, non statim ad communes sumendos cibos conveniant, nec putent sanctae portioni commiscere cibum qui per aqualiculos digestus in secessum emittitur. Si igitur mane Dominica porrigitur, usque ad sextam [Col. 0755A] jejunent ministri qui eam consumpserint. Et si tertia vel quarta hora acceperint, jejunent usque ad vesperam. Sic secreta sanctificatione, aeterna custodienda sunt sacramenta.



CAP. XII.---Oblationes de sabbato in sabbatum innovandas.

(Ex concilio Aurel., capite 4.) Illud etiam annectendum videtur, ut oblationes quae in altari offeruntur, de sabbato in sabbatum semper innoventur: quia panes propositionis qui super mensam Domini ponebantur, a sabbato in sabbatum semper mutabantur, ne diu servati mucidi fiant, et, ut quidam saeviunt, igne concrement. Quod si aliquis diabolo instigante hoc facere praesumpserit, anathema sit.



CAP. XIII.---Ut praesente et praecipiente presbytero, diaconus populum communicet.

[Col. 0755B] (Ex concilio Carthag., capite 38.) Ut diaconus praesente presbytero Eucharistiam corporis Christi populo, si necessitas cogit, jussus eroget.



CAP. XIV.---Quod magna discretio esse debeat de perceptione corporis et sanguinis Dominici.

(Ex epist. Clementis pa., capite 32.) In perceptione corporis et sanguinis Dominici magna discretio adhibenda est. Cavendum est enim ne si nimium in longum differatur ad perniciem animae pertineat, dicente Domino: Nisi manducaveritis carnem Filii hominis, et biberitis ejus sanguinem, non habebitis vitam in vobis. Si vero indiscrete accipiatur, timendum est illud quod ait Apostolus: Qui manducat et bibit corpus et sanguinem Domini indigne, judicium sibi manducat et bibit. Juxta ejusdem apostoli [Col. 0755C] vocem, probare se debet homo, et sic de pane illo edat, et de calice bibat, ut videlicet abstinens aliquot diebus ab operibus carnis, et purificans corpus animamque suam praeparet se ad percipiendum tantum sacramentum exemplo David, qui, nisi confessus fuerit se abstinuisse ab opere conjugali, ab heri et nudius tertius, nequaquam panes propositionis a sacerdote accepisset.



CAP. XV.---De quotidana perceptione Eucharistiae.

(Ex dictis August.) Quotidie Eucharistiae communionem percipere, nec laudo, nec vitupero: Omnibus tamen Dominicis diebus communicandum hortor. Si tamen metus in affectu peccandi est, gravari magis dico Eucharistiae perceptione quam purificari. [Col. 0755D] Et ideo quamvis quis peccato mordeatur peccandi non habeat de caetero voluntatem, et communicaturus satis faciat lacrymis et orationibus, et confidens de Domini miseratione, accedat ad Eucharistiam intrepidus et securus. Sed hoc de illo dico quem mortalia peccata non gravant.



CAP. XVI.---De eadem re.

(Ex dictis ejusdem ad Januarium.) Dixerit quispiam, non quotidie accipiendam Eucharistiam, alius affirmet quotidie. Faciat unusquisque quod secundum fidem suam pie credit esse faciendum. Neque enim litigaverunt inter se, aut quisquam eorum se alteri praeposuit, Zachaeus et ille centurio; quum alter eorum gaudens in domo sua susceperit Dominum, [Col. 0756A] alter dixerit: Domine, non sum dignus ut intres sub tectum meum: ambo Salvatorem honorificantes, quamvis non uno modo: ambo peccatis miseri, ambo misericordiam consequuti. Ad hoc valet, quod magna secundum propriam voluntatem in ore cujusque sapiebat.



CAP. XVII.---Laici ter minimum in anno communicent.

(Ex epist. Fabii pa., capite 4.) Ut si non frequentius, vel ter laici homines communicent in anno, nisi forte quis majoribus quibuslibet criminibus impediatur, id est, in Pascha et Pentecoste, et Natali Domini.



CAP. XVIII.---An Eucharistiam qui semper peccat, semper accipere debeat.

(Ex dictis Cyprian. et aliorum sanctorum Patrum.) Sanctus Cyprianus dixit: Eucharistia quotidie ad [Col. 0756B] cibum salutis accipitur. Sanctus Ambrosius dixit: Si quotiescumque effunditur sanguis Christi in remissionem peccatorum effunditur, debeo semper accipere, qui semper pecco, debeo semper habere medicinam. S. Hilarius episcopus dixit: Si tanta non sunt peccata ut excommunicetur quis, non se debet a medicina corporis Domini separare. Unde timendum est, ne diu abstractus a Christi corpore, alienus remaneat a salute. Nam manifestum est eos vivere, qui corpus ejus attingunt, ipso Domino dicente: Nisi manducaveritis carnem Filii hominis, et biberitis ejus sanguinem, non habebitis vitam in vobis. Qui enim jam peccare quievit communicare non desinat.



CAP. XIX.---Quod singulis diebus Dominicis in Quadragesima fideles communicandi sint.

[Col. 0756C] (Ex dictis Silverii pap., capite 3.) Singulis diebus Dominicis in Quadragesima, praeter hos qui excommunicati sunt, et praeter illos qui in publica poenitentia sunt, sacramenta corporis et sanguinis Christi sumenda sunt: et in coena Domini, in vigilia Paschae, et in die Resurrectionis Domini, et Pentecostes, et in Natali Domini, penitus ab omnibus communicandum est.



CAP. XX.---Ut in coena Domini Eucharistiae perceptio non negligatur.

(Ex decr. Sotheris pap., cap. 5.) In coena Domini a quibusdam perceptio Eucharistiae negligitur. Quae quoniam in eadem die ab omnibus fidelibus, exceptis his quibus pro gravibus criminibus inhibitum est, percipienda sit, ecclesiasticus usus demonstrat, [Col. 0756D] cum etiam poenitentes eadem die ad percipienda corporis et sanguinis Dominici sacramenta, reconcilientur.



CAP. XXI.---De histrionibus et magis, si communionem cum caeteris fidelibus accipere debeant.

(Ex epist. sancti Cyprian. episc. ad Eucratium.) Cyprianus Eucratio confratri salutem. Pro dilectione tua et reverentia ut ad consulendum me existimasti frater charissime, quid mihi videatur de histrione et mago illo, qui apud vos constitutus, adhuc in artis suae dedecore perseverat, et magister et doctor erudiendorum, imo perdendorum puerorum id quod male didicit, caeteris quoque insinuat, an tali sacra communione cum caeteris Christianis debeat dari, [Col. 0757A] aut nobiscum communicare: puto nec majestati divinae, nec Evangelicae disciplinae congruere, ut pudor et honor Ecclesiae, tam turpi et infami contagione foedetur.



CAP. XXII.---Quandiu unusquisque ante sacram communionem ab uxore se abstinere debeat.

(Ex concil. Elibertan., cap. 3.) Omnis homo ante sacram communionem a propria uxore abstinere debet tres, aut quinque, aut septem dies.



CAP. XXIII.---Quod inter catholicos non connumeretur, qui in istis tribus temporibus, Pascha, Pentecoste, Natali Domini, non communicat.

(Ex canone Agathen.) Saeculares vero, qui in Natali Domini Pascha, et in Pentecoste non communicaverint, catholici non credantur, nec inter catholicos habeantur.



CAP. XXIV.---Ut oblatio altaris singulis Dominicis diebus fiat.
[Col. 0757B]

(Ex decr. Fabii papae, cap. 5.) Decernimus ut in Dominicis omnibus diebus altaris oblatio, ab omnibus viris, vel mulieribus fiat, tam panis quam vini, ut per has immolationes a peccatorum suorum fascibus liberentur.



CAP. XXV.---De eadem re.

(Ex decr. ejusdem, cap. 10.) Oblationem quoque et pacem in Ecclesia facere jugiter admoneatur populus Christianus: quia ipsa oblatio sibi et suis magnum remedium est animarum, et in ipsa pace vera unanimitas et concordia demonstratur.



CAP. XXVI.---De diaconibus quod presbyteris communionem dare non debeant.

[Col. 0757C] (Ex Nicaeno concilio, cap. 18.) Pervenit ad magnum, sanctumque concilium, quod in quibusdam locis et civitatibus presbyteris gratiam sacrae communionis diaconi porrigant, quod nec regula, nec consuetudo tradidit, ut ab his qui potestatem non habent offerendi, illi qui offerunt Christi corpus accipiant. Necnon et illud innotuit, quod quidam diaconi ante episcopos sacra oblata contingant. Haec igitur omnia resecentur, et in sua diaconi mensura permaneant, scientes quod episcoporum quidem ministri sint, inferiores autem presbyteris habeantur. Per orbem ergo post presbyteros gratiam sacrae communionis accipiant, aut episcopo eis, aut presbytero porrigente. Sed nec sedere in medio presbyterorum diaconis liceat: quia si hoc fiat, praeter regulam et ordinem [Col. 0757D] probatur existere. Si quis autem etiam post has definitiones obedire noluerit, a ministerio cessare debebit.



CAP. XXVII.---De eulogiis populo a presbyteris dandis.

(Ex decr. Pii papae, cap. 4.) Ut de oblationibus quae offeruntur a populo, et consecrationi supersunt, vel de panibus quos offerunt fideles ad Ecclesiam, vel certe de suis presbyter convenienter partes incisas habeat in vase nitido, ut post Missarum solemnia, qui communicare non fuerunt parati, eulogias omni die Dominico, et in diebus festis inde accipiant, et illa, unde eulogias presbyter daturus est, ante in haec verba benedicat.



CAP. XXVIII.---Oratio simplex eulogiae.
[Col. 0758A]

Domine sancte, Pater omnipotens, aeterne Deus, benedicere digneris hunc panem tua sancta et spiritali benedictione, ut sit omnibus salus mentis et corporis, atque contra omnes morbos et universas inimicorum insidias tutamen. Per Dominum nostrum Jesum Christum Filium tuum panem vitae, qui de coelo descendit, et dat vitam et salutem mundo, et tecum vivit et regnat. Per, etc.



CAP. XXIX.---De pane qui offerendus est.

(Ex decr. Anitii papae, cap. 3.) Panes quos Deo in sacrificium offertis, aut a vobismetipsis, aut a vestris pueris coram vobis nitide ac studiose fiant, et diligenter observetur, ut panis, et vinum, et aqua, sine [Col. 0758B] quibus Missae nequeunt celebrari, mundissime atque studiose tractentur, et nihil in eis vile, nihil non probatum inveniatur, juxta illud quod ait Scriptura: Sit timor Domini vobiscum, et cum diligentia cuncta facite.



CAP. XXX.---De presbyteris qui corpus Dominicum ad deferendum infirmis mulierculis tradunt.

(Ex concil. Remensi, cap. 2.) Pervenit ad notitiam nostram, quod quidam presbyteri in tantum parvipendant divina mysteria, ut laico, aut feminae sacrum corpus Domini tradant ad deferendum infirmis, et quibus prohibetur, ne sacrarium ingrediantur, nec ad altare appropinquent, illis sancta sanctorum committuntur. Quod quam sit horribile, quam detestabile omnium religiosorum animadvertit prudentia. [Col. 0758C] Igitur interdicit per omnia synodus, ne talis temeraria praesumptio ulterius fiat, sed omnimodis presbyter per semetipsum infirmum communicet. Quod si aliter fecerit, gradus sui periculo subjacebit.



CAP. XXXI.---Ut defunctis Eucharistia non detur.

(Ex concil. Carthag., cap. 6.) Item placuit, ut corporibus defunctorum Eucharistia non detur. Scriptum est enim: Accipite, et edite. Cadavera autem, nec accipere possunt, nec edere: et nec jam mortuos homines baptizari faciat presbyterorum ignavia.



CAP. XXXII.---Ut oblationes in majoribus festis ab omnibus aequanimiter fiant.

[Col. 0758D] (Ex concil. Matiscen. cap. 50.) In synodo Matiscensi decretum est, ut in omnibus diebus Dominicis, aliisque festivitatibus oblatio ab omnibus, qui ad Missam convenerint, utriusque sexus offeratur in Ecclesia, singuli singulas oblationes offerentes. Finita Missa a presbytero oblationes accipiant. Omnis autem qui hanc diffinitionem per inobedientiam evacuare praesumpserit, anathemate percellatur.



CAP. XXXIII.---Quod ministris altaris supra altare solis communicare liceat.

(Ex concil. Laodicen. cap. 19.) Solis autem ministris sacro ordini deditis ad altare accedere, et communicare liceat.



CAP. XXXIV.---Ut nullus infra presbyterum ordinatus, rem a presbytero consecratam alteri porrigat.
[Col. 0759A]

(Ex decr. Silvestr. papae. cap. 7.) Nullus acolythorum, vel subdiaconorum rem consecratam a presbytero jam aliis porrigat: quia aliud est minister, aliud adsistens, nisi tantum supportet, quod ei sacerdos imposuerit, ore suo benedictum.



CAP. XXXV.---De illis qui post aliquam degustationem sacrificium acceperint.

(Ex decr. Eutychii papae, capite 2.) Qui acceperit sacrificium post cibum, aut post aliquam parvissimam refectionem, nisi pro viatico, pueri tres dies, majores septem, clerici viginti dies poeniteant.



CAP. XXXVI.---Ut presbyter illiteratus Missam celebrare non debeat.

[Col. 0759B] (Ex decr. Fabiani papae, capite 10.) Sacrificium non est accipiendum de manu sacerdotis, qui orationes, vel lectiones, et reliquas observationes in Missa, secundum ritum implere non postte.



CAP. XXXVII.---Pro unius oblatione alterius non spernendam.

(Eugenii papae, capite 17.) Presbyter pro unius oblatione, alterius non spernat.



CAP. XXXVIII.---Ut dissidentium fratrum oblationes non recipiantur.

(Ex concilio Africano, capite 93.) Oblationes dissidentium fratrum, neque in sacrario, neque in gazophylacio recipiantur.



CAP. XXXIX.---Ut refutanda sint eorum dona, qui pauperes opprimunt.

[Col. 0759C] (Ex eodem, capite 94.) Eorum, qui pauperes opprimunt, dona a sacerdotibus refutanda.



CAP. XL.---De presbyteris immolantibus.

(Ex concilio Ancyrano, capite 1.) Presbyteros immolantes, et iterum luctamen adeuntes, si hoc non per illusionem aliquam sed ex veritate fecerunt, nec ante parentes et affectantes, atque suadentes, ut aestimarent quidem tormentis aptari, sed his visu tantum et habitu subjici, hos placuit honorem quidem propriae sedis retinere: offerre autem, aut alloqui populum, aut omnino sacerdotalibus fungi officiis non licere.



CAP. XLI.---De eadem re.

(Ex eodem, cap. 12.) Diaconi similiter, qui immolaverunt, honorem quidem habeant, cessent vero ab [Col. 0759D] omni sacro mysterio, sive a pane, sive a calice offerendo, vel praedicando. Quod si quidam episcoporum conscii sunt laboris eorum, et humilitatis, et mansuetudinis, et voluerint eis aliquid amplius tribuere, vel adimere, penes ipsos erit potestas.



CAP. XLII.---De presbyteris, quibus solet dormiendo saepe semen effluere.

(Interrogatio August. Anglorum apostoli.) Si post illusionem, quae per somnium solet accidere, vel corpus Domini quilibet accipere valeat, vel si sacerdos sit, sacra mysteria celebrare.



CAP. XLIII.---De eadem re.

(Responsio Gregor.) Etquidem hunc Testamentum veteris legis, sicut in superiori capitulo jam diximus, [Col. 0760A] pollutum dicit, nisi lotum aqua ei usque ad vesperum intrare Ecclesiam non conceditur. Quod tamen aliter populus spiritalis intelligens, sub eodem intellectu accipiet, quo praefati sumus quia quasi per somnium illuditur, qui tentatus immundicia veris imaginibus in cogitatione inquinatur. Sed lavandus est aqua, ut culpas cogitationis lacrymis abluat, et nisi prius ignis tentationis recesserit, reum se quasi usque ad vesperum cognoscat. Sed est in eadem illusione necessaria valde discretio, quae subtiliter pensari debeat, ex qua re accidat menti dormientis. Nam aliquando ex crapula, aliquando ex naturae superfluitate, vel infirmitate, aliquando ex cogitatione contingit. Et quidem quum ex naturae superfluitate, vel infirmitate evenerit, omnimodo haec illusio non [Col. 0760B] est timenda: quia hanc animus nesciens pertulisse magis dolendus est quam fecisse. Quum vero ultra modum appetitus gulae in sumendis alimentis rapitur, atque idcirco humorum receptacula gravantur, habet exinde animus aliquem reatum, non tamen usque ad prohibitionem percipiendi corporis Christi vel missarum solemnia celebrandi, quum fortasse, aut festus dies exigit, aut exhiberi mysterium pro eo quod sacerdos alius in loco deest, ipsa necessitas compellit, mutatis vestibus cantet. Nam si adsunt alii, qui implere mysterium valeant, illusio per crapulam facta a perceptione sacri mysterii prohibere non debet, sed ab immolatione sacri mysterii abstinere, ut arbitror, humiliter debet, si tamen dormientis mentem turpi imaginatione non [Col. 0760C] concusserit. Nam sunt quibus ita plerumque illusio nascitur, ut eorum animus, etiam in somno corporis positus, turpibus imaginationibus non foedetur. Qua in re unum ibi ostenditur, ipsa mens rea non tamen sit, vel suo judicio libera: quum se et dormienti corpore nihil meminit vidisse, tamen in vigiliis corporeis meminit in ingluviem cecidisse. Sin vero ex turpi cogitatione vigilantis oritur illusio dormientis, patet animo reatus suus. Videt enim a qua radice inquinatio illa processerit: quia quod cogitavit sciens, hoc pertulit nesciens. Propter talem pollutionem, a sacro mysterio eo die abstinere oportet. Sed pensandum est, ipsa cogitatio utrum in suggestione, hac in delectatione, vel, quod majus est, in peccati consensu ceciderit. Tribus enim modis [Col. 0760D] impletur omne peccatum, videlicet, suggestione, delectatione, consensu. Suggestio quippe fit per diabolum, delectatio per carnem, consensus per spiritum: quia et primam culpam serpens suggessit, Eva, velut caro, delectata est Adam, vero velut spiritus consensit. Et necessaria est magna discretio inter suggestionem atque delectationem, inter delectationem atque consensum, judicem sui praesidere animum. Quum enim malignus spiritus peccatum suggerit in mente, si nulla peccati delectatio sequatur, peccatum omnino perpetratum non est. Quum vero delectari caro coeperit, tunc peccatum incipit nasci, si autem etiam ad consensum ex deliberatione consentit, tunc peccatum cognoscitur perfici. In suggestione [Col. 0761A] igitur peccati, si mens est in delectatione, fit nutrimentum, in consensu perfectio. Et saepe contingit, ut hoc quod malignus spiritus seminat in cogitatione, caro in delectationem trahat, nec tamen animus eidem delectationi consentiat: et cum caro delectari sine animo nequeat, ipse tamen animus carnis voluptatibus reluctans, in delectatione carnali aliquo modo ligatur invitus, ut ei ex ratione contradicat; ne consentiat, et tamen delectatione ligatus sit, sed ligatum se vehementer ingemiscat. Unde et ille coelitus exercitatus praecipuus miles gemebat, dicens: Video aliam legem in membris meis repugnantem legi mentis meae, et captivum me ducentem in lege peccati, quae est in membris meis. Si autem captivus erat minime pugnabat. Quapropter [Col. 0761B] et captivus erat, et pugnabat: igitur legi mentis ejus lex, quae in membris est, repugnabat. Si autem pugnabat, captivus non erat. Itaque est homo, ut ita dixerim, captivus et liber. Liber ex justitia, captivus ex delectatione quam portat invitus.



CAP. XLIV.---De presbyteris villanis si in civitate offerre audeant.

(Ex concil. Neocaes., cap. 13.) Presbyteri ruris in ecclesia civitatis episcopo praesente, vel presbyteris urbis ipsius, offerre non possunt, nec panem sanctificatum dare, calicemque porrigere. Si vero absentes hi fuerint, et ad dandam orationem vocentur, soli dare debebunt



CAP. XLV.---De eadem re.

(Ex decr. Sotheris papae, cap. 13.) Presbyteri qui conreligionales non sunt, in ecclesiis, praesentibus [Col. 0761C] episcopis vel presbyteris civitatis, offerre non poterunt, nec panem dare, in oratione autem calicem dabunt. Quod si absentes sunt civitatis sacerdotes, et fuerint invitati in orationem, soli possunt dare.



CAP. XLVI.---De illis qui per ebrietatem eucharistiam evomuerint.

(Ex Poenitentiali Bedae.) Si quis per ebrietatem vel voracitatem eucharistiam evomuerit, XL dies poeniteat: clerici, vel monachi, seu diaconi, XL dies poeniteant, presbyteri, LXX dies, episcopi XC. Si pro infirmitatis causa evomuerit, VII dies poeniteat.



CAP. XLVII.---De hoc, si aliquid de calice sacri sanguinis stillaverit.

(Ex decr. Pii papae, cap. 3.) Si vero per negligentiam de calice aliquid stillaverit in terram, linguabitur, [Col. 0761D] tabula radetur. Si non fuerit tabula, ut non conculcetur, locus corradetur, et in igne consumetur, et cinis intra altare recondetur, et sacerdos quadraginta dies poeniteat. Si super altare stillaverit calix, sorbeat minister stillam, et tres dies poeniteat. Si per linteum altaris ad aliud stilla pervenerit, quatuor dies poeniteat. Si usque tertium, novem dies. Si usque quartum, quindecim dies: et linteamina quae tetigerunt stillam tribus minister abluat vicibus, calice subterposito, et aqua ablutionis sumatur, et juxta altare recondatur.



CAP. XLVIII.---De illo qui evomit sacrificium, et a canibus consumitur.
[Col. 0762A]

(Ex Poenitentiali Theod.) Qui evomuerit sacrificium et a canibus consumitur, annum unum poeniteat: sin autem, quadraginta dies poeniteat. Si in die quando communicaverit sacrificium evomuerit, si ante mediam noctem, tres superpositiones faciat. Si post mediam noctem, duas. Si post matutinas, unam.



CAP. XLIX.---De eadem re.

(Ex Poenitentiali Romano.) Si vero sacrificium evomuerit, quadraginta dies poeniteat. Si infirmitatis causa, septem dies: si in ignem projicit, centum psalmos cantet: si vero canes lambuerint talem vomitum, centum dies qui evomit, poeniteat.



CAP. L.---De eucharistia inveterata.
[Col. 0762B]

(Ex concil. Aurelian., cap. 5.) Omne sacrificium sordida vetustate perditum, igne comburendum est, et cinis juxta altare sepeliendus.



CAP. LI.---De illis qui non bene custodierint corpus et sanguinem Domini.

(Ex eodem, cap. 6.) Qui non bene custodierit sacrificium, et mus, vel aliquod aliud animal comederit illud, quadraginta dies poeniteat. Qui autem perdiderit illud in ecclesia, aut pars ejus ceciderit, et non inventa fuerit, XX dies poeniteat. Perfundens aliquid super altare de calice quando offertur, VI dies poeniteat, aut si abundantius, VII dies poeniteat. Qui autem perfundit calicem dum solemnitas missae celebratur, XL dies poeniteat. Si vero celebrata missa presbyter neglexerit accipere sacrificium, similiter [Col. 0762C] XL dies poeniteat, et qui acceperit sacrificium pollutus nocturno tempore, VII dies. Diaconus obliviscens oblationem offerre donec offeratur linteamen, quando recitantur nomina pausantium, similiter poeniteat. Qui negligentiam erga sacrificium fecerit, ut vermibus consumptum ad nihilum devenerit, III quadragesimas cum pane et aqua poeniteat. Si integrum inventum fuerit, in eo vermis comburatur, et cinis sub altari condatur, et qui neglexerit, quaternis diebus suam negligentiam solvat. Si cum amissione saporis decoloratur sacrificium, XX dies expleantur jejunio, conglutinatum vero, VII dies qui mersit, poeniteat.



CAP. LII.---De eadem re.

(Ex Poenitentiali Romano.) Si ceciderit sacrificium [Col. 0762D] de manibus offerentis terratenus ut non inveniatur, omne quodcunque inventum fuerit in loco in quo ceciderit comburetur, et cinis ut supra, abscondatur, et cui acciderit medium annum poeniteat. Si vero sacrificium inventum fuerit, locus scopis mundetur, et stramen ut supra, ignetur, et cinis ut supra, recondatur et sacerdos XX dies poeniteat.



CAP. LIII.---De muliere quae pepererit, ut communicet si voluerit

(Ex concil. Carthag.) Mulier enixa, si vult, communionem percipiat.


[Col. 0761] FINIS LIBRI QUINTI.



[LIBER SEXTUS.]



INDEX CAPITULORUM LIBRI SEXTI.

    [Col. 0763A] CAP. 1. Si quis spontanea voluntate homicidium perpetraverit, juxta decreta Melchiadis papae, et Triburiensis concilii statuta, talem poenitentiam accipere debet.
    2. Quid in primo anno observare debeat.
    3. Quid in secundo et tertio anno observare debeat.
    4. Quid in reliquis quatuor annis observare debeat.
    5. De homicidiis et calumniis episcoporum, et reliquorum ordinum.
    6. De eadem re.
    7. De eadem re.
    8. De interfectoribus sacerdotum.
    9. De presbyteris depositis, et sic occisis.
    10. De presbyteris qui sine orario occidentur.
    11. De presbytero interfecto ad quem ejus compositio [Col. 0763B] pertineat.
    12. De illis qui per insidias homicidium perpetraverint.
    13. Item de homicidio sponte commisso.
    14. De eadem re.
    15. De homicidio non sponte commisso.
    16. De eadem re.
    17. De illo qui domino suo praecipiente homicidium fecerit.
    18. De illo qui servum suum interfecerit.
    19. De femina quae furore zeli accensa ancillam suam verberaverit, et sic perierit.
    20. De eadem re.
    21. De illis qui in opere necessario casu homicidium perpetraverint.
    [Col. 0763C] 22. De eadem re.
    23. De illis qui in publico bello homicidia committunt.
    24. De illis qui de homicidio sunt infamati, si negaverint.
    25. De insano si homicidium perpetraverit.
    [Col. 0764A] 26. De illis qui veneficio homicidia committunt.
    27. De illo per cujus delationem aliquis interfectus fuerit.
    28. Quod tria genera sint homicidarum.
    29. Quod homicidae ab ecclesiastica communione sint submovendi.
    30. De eamdem re.
    31. De illis quorum consilio homicidia fiunt.
    32. De illis qui pro vindicta parentum homicidia committunt.
    33. De illo qui propter cupiditatem Judaeum interfecerit.
    34. De parricidis et fratricidis.
    35. De eadem re.
    36. De illis qui infantes suos non sponte interficiunt.
    [Col. 0764B] 37. De illo qui uxorem legitimam sine judicio interfecerit.
    38. De eadem re.
    39. De eadem re.
    40. De eadem re.
    41. De uxore mariti mortem conciliante.
    42. De hoc, si plures unum impugnaverint.
    43. De vindicta non prohibenda.
    44. De illis qui post baptismum capitalem protulerint sententiam.
    45. De illis qui in confractione idolorum occisi fuerint.
    46. De eo qui matrem suam occiderit, qualiter poenitere debeat.
    47. Si quis clericus homicidium fecerit, ab ordine [Col. 0764C] cessare debebit.
    48. De eo, si quis in hostem contra paganos dimicans, interficit captivos Christianos.
    49. De eo qui Christianum mancipium seduxerit, et sic vendiderit.




Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER SEXTUS DE HOMICIDIIS.
[Col. 0763]


ARGUMENTUM LIBRI.
[Col. 0763D]

Liber hic de Homicidiis sponte et non sponte commissis, de parricidiis, de fratricidiis, de illis qui uxores legitimas, et seniores suos interficiunt, et de caede ecclesiasticorum tractat, quaeque singulis hisce homicidii generibus sit poenitentia injungenda, ostendit.



CAP. 1. Si quis spontanea voluntate homicidium perpetraverit juxta decreta Melchiadis papae, et Triburiensis concilii statuta, talem poenitentiam accipere deest.

(Ex concilio Triburi., capite 4.) In primis, ut licentiam [Col. 0764D] non habeat Ecclesiam intrandi, illos proximos XL dies nudis pedibus incedat, et nullo vehiculo utatur. In laneis vestibus sit absque femoralibus, arma non ferat, et nihil sumat in his quadraginta diebus nisi tantum panem, et salem, et puram bibat aquam. Et nullam communionem cum caeteris Christianis, neque cum alio poenitente habeat in cibo et potu, antequam quadraginta dies adimpleantur. Et ex cibo quem sumit, nullus alius manducet. Considerata vero personae qualitate, vel infirmitate, de pomis, vel oleribus seu leguminibus, prout visum [Col. 0765A] fuerit, aliquid pro misericordia indulgeatur, maxime si quis coactus et non sponte homicidium fecerit, et ei omnimodis ex canonica auctoritate interdicatur, ut in his diebus cum nulla femina misceatur, nec ad propriam uxorem accedat, nec cum aliquo homine dormiat. Juxta Ecclesiam sit, ante cujus januas peccata sua defleat diebus et noctibus, et non de loco ad locum pergat, sed in uno loco his quadraginta diebus sit. Et si forte habuerit insidiatores vitae suae, interim differatur ei poenitentia, donec ab episcopo pax ei ab inimicis concedatur, et si in infirmitate detentus fuerit, ita ut non possit digne poenitere, differatur poenitentia donec sanitati restituatur. Si autem longa aegritudine detentus fuerit ad sententiam episcopi pertinebit quomodo reum [Col. 0765B] et infirmum sanare disponat. Completis XL, diebus aqua lotus vestimenta et calciamenta, accipiat, et capillum incidat.



CAP. 2.---Quid in primo anno observare debeat.

(Ex eodem, capite 5.) In primo anno post quadraginta dies, totum illum annum a vino, medone et mellita cervisia, a carne, et caseo, et pinguibus piscibus abstineat, nisi festis diebus qui in illo episcopio a cuncto populo celebrantur. Et nisi forte in magno itinere, vel in hoste, vel diu ad Dominicam curtem, vel infirmitate detentus sit, tunc liceat uno denario, vel precio unius denarii, aut tres pauperes pascendo, tertiam feriam, quintam feriam, et sabbatum redimere, ita duntaxat, ut una re de tribus utatur. Postquam domum venerit, aut sanitati fuerit [Col. 0765C] restitutus, nullam licentiam habeat redimendi. Completo anni circulo in Ecclesiam introducatur, et pacis osculum ei concedatur.



CAP. 3.---Quid in secundo et tertio anno observare debeat.

(Ex eodem, capite 6.) In secundo et tertio anno similiter jejunet nisi quod tertiam feriam, quintam et sabbatum, potestatem habeat redimendi praetaxato pretio ubicunque est. Caetera diligenter omnia observet ut in primo anno.



CAP. 4.---Quid in reliquis quatuor annis observare debeat.

(Ex eodem, capite 7.) Quatuor anni deinde restant per quos singulos jejunet tres Quadragesimas. Unam ante Pascha cum caeteris Christianis, abstinendo de [Col. 0765D] vino, medone, mellita cervisia, carne, et sagimine, et ovis, et pinguibus piscibus. Alteram, ante nativitatem sancti Joannis. Si aliquid remanet de quadraginta diebus, post Missam sancti Joannis impleat. Tertiam, ante Natalem Domini jejunet, ut supradictum est. Et in quatuor supradictis annis, tertia, quinta feria, et sabbato, utatur quicquid vult, et secundam, et quartam feriam redimere potest pretio jam supradicto, sextam feriam omnimodis observet in pane et aqua, et nequaquam redimat. His expletis, sacram communionem accipiat.



CAP. 5.---De homicidiis, et calumniis episcoporum, et reliquorum ordinum.

(Ex concil. apud Theodonis villam habito, capite 3.) [Col. 0766A] In concilio apud Theodonis villam, ubi interfuerunt XXXII episcopi, Histolphus Moguntiensis archiepiscopus cum suis suffraganeis, Hetti Treverensis archiepiscopus cum suis suffraganeis, Ebo Remensis archiepiscopus cum suis suffraganeis, cum nuntiis reliquorum episcoporum Galliae et Germaniae, ob nimiam praesumptionem quorum dam tyrannorum in sacerdotes Domini debacchantium, et propter factum quod in Wasconia noviter acciderat de episcopo Joanne, inhoneste et inaudite mordridato decretum est, ut communi consensu et humili devotione supplicarentur auribus principis, si suae pietati complaceret, ut calumnia in Christi sacerdotes peracta, juxta synodalica determinaretur pleniter statuta, hoc idem episcoporum judicio placeret, si ex toto [Col. 0766B] secundum potestatem eorum posset definiri, id est, ut canonica ferirentur sententia, hi videlicet, qui timorem Domini postponentes, in ministros suos grassare praesumerent. Quod si vero pietati ejus complaceret, juxta capitula regum praecedentium, ubi eorum provisio misericorditer in offensis pecuniae quantitatem interposuit, pro consolatione sanctae Ecclesiae, ut praefatae res per pecuniam ab imperatoribus sacerdotibus ad defensionem concessam, et per poenitentiam determinarentur episcoporum judicio, si pietas illius collaudare voluerit, sic definiri eis complaceret. Si quis subdiaconum calumniatus fuerit, vulneraverit, vel debilitaverit, et convaluerit, quinque quadragesimas sine subditis annis poeniteat, et trecentos solidos cum sua compositione, [Col. 0766C] et episcopalibus bannis episcopo componat. Si autem mortuus fuerit, singulas supradictas Quadragesimas cum sequentibus annis poeniteat, et CCCC solidos, cum tripla sui compositione, et episcopalibus bannis triplicibus episcopo componat. Si diaconum calumniatus fuerit, et convaluerit, sex Quadragesimas sine subditis annis poeniteat, et CCCC solidos cum compositione sua et episcopalibus bannis episcopo componat. Si autem mortuus fuerit, singulas supra dictas sex Quadragesimas cum sequentibus annis poeniteat, et DC solidos cum triplici sua compositione, et episcopalibus bannis triplicibus episcopo componat. Si quis presbyterum calumniatus fuerit, et spassaverit, sex Quadragesimas sine subditis annis poeniteat, et DC solidos cum [Col. 0766D] triplici sua compositione, et episcopalibus bannis triplicibus episcopo componat. Si autem mortuus fuerit, duodecim annorum poenitentia secundum canones ei imponatur, et DCCCC solidos cum triplici compositione sua, et episcopalibus bannis triplicibus componat. Si quis episcopo insidias posuerit, comprehenderit, vel in aliquo dehonestaverit, decem Quadragesimas cum subditis annis poeniteat, et presbyteri occisi triplicem compositionem componat. Si autem casu et non sponte occiditur, cum comprovincialium episcoporum consilio homicida poeniteat. Si quis autem sponte eum occiderit, carnem non comedat, vinum non bibat cunctis diebus vitae suae, cingulum militare deponat, absque spe conjugii in [Col. 0767A] perpetuum maneat. Aistolphus Moguntiensis archiepiscopus dixit: Si principibus placuerit, aliisque suis fidelibus, rogemus ut collaudetur et subscribatur. Et collaudatum est, et subscriptum est, tam a principe, quam a caeteris omnibus.



CAP. 6.---De eadem re.

(Ex concilio Triburiensi, capite 1. Capitulum ecclesiast. apud Triburiam a Carolo et primis Galliae et Germaniae collaudatum et subscriptum.) Placuit nobis et fidelibus nostris, ut sicut ab episcopis et reliquis sacerdotibus ac Dei servis, alio anno apud Theodonis villam admoniti fuimus et rogati, ut episcopi et eorum ministri quos Deus suo non humano judicio reservavit, juxta sanctorum canonum, sanctorumque patrum, ac capitularium praecedentium [Col. 0767B] regum coram positorum statuta, et Dei sacerdotes, eorumque cooperatores, quorum intercessionibus supplicationibus sancta Dei Ecclesia constare videtur, intacti permaneant. Constituimus, ut si quis subdiaconum calumniatus fuerit, et convaluerit, poenitentia canonica poeniteat, et CCC solidos episcopo componat. Et si mortuus fuerit, juxta id quod canones praecipiunt poeniteat, et CCCC solidos episcopo componat. Si diaconum quis calumniatus fuerit, et convaluerit, poeniteat secundum canones, et CCCC solidos episcopo componat. Si non convaluerit, juxta praecepta synodalica poeniteat, et DC solidos episcopo componat. Si presbyterum quis male tractaverit, et spassaverit, secundum ejus episcopi sententiam poeniteat, et DCCCC solidos episcopo [Col. 0767C] componat. Si autem mortuus fuerit, ut synodus dijudicaverit, poeniteat, et mille CC solidos episcopo componat. Et si quis episcopo insidias posuerit, comprehenderit, vel in aliquo dehonestaverit, poeniteat secundum canonum statuta, et presbyteri non occisi triplicem compositionem, cum instilis quae in superiori capitulo scriptae, et confirmatae esse videntur, componat. Si quis per industriam episcopum occiderit, juxta id quod apud Theodonis villam a XXXII episcopis decretum est, et quod ibi a nobis et a primatibus totius Germaniae, et Galliae, benigna collaudatione collaudatum est, et subscriptum est, poeniteat, et pecuniam a nobis concessam Ecclesiae viduatae persolvat. Et hoc de nostro adjecimus, ut si quis in his supradictis sanctorum canonum nostrique [Col. 0767D] decreti sanctionibus episcopis, inobediens et contumax extiterit, primum canonica sententia feriatur. Deinde in nostro regno beneficium non habeat, et alodis ejus in bannum mittatur, et si annum unum et diem in nostro banno permanserit ad fiscum nostrum redigatur, et captus in exilium religetur, et ibi tam diu custodiatur et constringatur, donec coactus Deo, et sanctae Ecclesiae satisfaciat, quod prius gratis facere noluerat. Et si omnibus vobis complacuerint dicite. Et tertio ab omnibus conclamatum est, placet. Et imperatores, et pene omnes Galliae et Germaniae principes subscripserunt, singuli singulas facientes cruces, et Ecclesiasticus ordo Deo et principibus laudes referentes hymnum, Te [Col. 0768A] Deum laudamus, decantabant, et sic soluta est synodus



CAP. 7.---De eadem re.

(Ex concilio Mogunt., capite 24.) Qui presbyterum occiderit XII annorum ei poenitentia secundum canones imponatur aut si negaverit, si liber est, cum LXXII juret. Si autem servus, super duodecim vomeres ferventes se expurget. Convictus noxae usque ad ultimum vitae tempus militiae cingulo careat, et absque spe conjugii maneat.



CAP. 8.---De interfectoribus sacerdotum.

(Ex concilio Wormacien., capite 3.) Qui sacerdotem voluntarie occiderit, carnem non comedat, et vinum non bibat cunctis diebus vitae suae. Jejunet usque ad vesperam, exceptis diebus festis atque dominicis; [Col. 0768B] arma non sumat, equum non ascendat, Ecclesiam per quinque annos non ingrediatur, sed ante fores Ecclesiae stet. Post quinque annos Ecclesiam ingrediatur, nondum vero communicet, sed inter audientes stet. Cum autem fuerit duodecimi anni cursus finitus, communicandi ei licentia concedatur, et equitandi tribuatur remissio. Maneat autem in reliquis observationibus tres dies per hebdomadam, ut perfectius purificari mereatur.



CAP. 9.---De presbyteris depositis, et sic occisis.

(Ex concil. Turonico., cap. 3.) Nuntiatum est nobis, quod aliqui olim dixerunt se fuisse sacerdotes, et postea degradati pro suis peccatis poenitentiam agendo, suffragia sanctorum per diversa loca transeuntes quaesierunt, trucidati sint. Hujuscemodi interfectoribus [Col. 0768C] omnem ecclesiasticam dignitatem denegamus, donec dignam poenitentiam pro reatu suo secundum judicium episcoporum exsolvant: quia gravius aliis homicidis poenitere debent.



CAP. 10.---De presbyteris qui sine orario occiduntur.

(Ex concilio Tribur., cui interfuit rex Arnolphus, cap. 26.) Ut presbyteri non vadant, nisi stola vel orario induti. Et si in itinere spoliantur, vel vulnerantur, aut occiduntur, non stola vestiti, simplici emendatione sua solvantur. Si autem cum stola, triplici.



CAP. 11.---De presbytero interfecto, ad quem ejus compositio pertineat.

(Ex eodem, cap. 5.) Presbyteri interfecti composito episcopo ad cujus parochiam pertinebat, solvatur, [Col. 0768D] ita videlicet, ut medietatem Wirigeldi ejus episcopus utilitatibus Ecclesiae cui praefuit, tribuat, et alteram medietatem in eleemosynam ejus juste dispertiat, quia nullus nobis ejus haeres proximior videtur, quam ille qui ipsum Domino sociavit.



CAP. 12.---De illis qui per insidias homicidium perpetraverit.

(Ex concil. Nanneten., cap. 2.) Si quis voluntarie, et per insidias hominem interfecerit, jugi poenitentiae se submittat. Et si hoc publice actum constat, si laicus est, a communione orationum quinquennio removeatur. Post quinquennium tantum in orationum communionem recipiatur, non autem offerat, non corpus Domini contingat. In quo perdurans [Col. 0769A] quatuordecim annis, tunc ad plenam communionem cum oblationibus recipiatur.



CAP. 13.---Item de homicidio sponte commisso.

(Ex concil. Ancirano, cap. 21.) Qui voluntarie homicidium fecerint, poenitentiae quidem jugiter submittant se, perfectionem vero circa vitae exitum consequantur.



CAP. 14.---De eadem re.

(Ex concil. Pariensi., cap. 6.) Si quis homicidium sponte commiserit, et non violento resistens, sed vim faciens, innocentem et simpliciter gradientem interfecerit, usque ad finem vitae suae graviter poeniteat, sic tamen, ut si poenitentiam bene peregerit, in exitu ei communionis viaticum non negetur.



CAP. 15.---De homicidio non sponte commisso.

[Col. 0769B] (Ex concil. Ancirano, cap. 22.) De homicidiis non sponte commissis prior quidem definitio, post septennem poenitentiam, perfectionem consequi praecipit. Secunda vero quinquennii tempus explere.



CAP. 16.---De eadem re.

(Ex concil. Nanneten., cap. 2.) Si quis casu non volens, homicidium perpetraverit, quadraginta dies in pane et aqua poeniteat. Quibus peractis, biennio ab oratione fidelium segregetur, non communicet nec offerat, post biennium in communionem orationis suscipiatur: offerat autem, non tamen communicet. Post quinquennium ad plenam communionem recipiatur, abstinentia ciborum in arbitrio sacerdotis maneat.



CAP. 17.---De illo qui domino suo praecipiente homicidium fecerit.
[Col. 0769C]

(Ex eodem, cap. 25.) Si quis liber jubente Domino suo servum ejus occiderit, ut homicidium sponte commissum poeniteat.



CAP. 18.---De illo qui servum suum interfecerit.

(Ex concil. Agathen., cap. 62) Si quis servum proprium, sine conscientia vel judicio judicis occiderit, ut homicidium sponte commissum lugeat.



CAP. 19.---De femina quae furore zeli accensa ancillam suam verberaverit et sic perierit.

(Ex concilio Elibertan., capite 5.) Si qua domina furore zeli accensa, flagellis verberaverit ancillam suam, ita ut infra diem tertium animam cruciatu effundat, eo quod incertum sit voluntate, an casu occiderit: si voluntate, post septem annos, si casu, per [Col. 0769D] quinquennii tempora, acta legitima poenitentia, ad communionem placuit admitti. Quod si infra tempora constituta fuerit infirmata, accipiat communionem.



CAP. 20.---De eadem re.

(Ex decr. Silvester. papae.) Si quis hominem publice poenitentem interfecerit, ut homicidium sponte commissum dupliciter poeniteat, et nisi in fine non communicet.



CAP. 21.---De illis qui in opere necessario casu homicidium perpetraverint.

(Ex concilio Wormacien., capite 5.) Saepe contingit ut, dum quis operi necessario insistens arborem incidat, aliquis subtus ipsam veniens deprimatur. [Col. 0770A] Et idcirco, si voluntate vel negligentia incidentis arborem factum est, ut homicida poenitentiae debet omnino submitti. Quod non voto, sed incuria illius, non denique sententia contingit, sed dum ille operi necessario fortassis incumberet iste insperatus occurrit sub arbore, et sub ipsa oppressus est, incisor arboris non tenetur pro homicida.



CAP. 22.---De eadem re.

(Ex concilio Tribur., capite 17.) Si duo fratres in sylva arbores succiderint, et appropinquante casura unius arboris, frater fratri dixerit cave, et ille fugiens in pressuram arboris inciderit, et mortuus fuerit, vivens frater innocens de sanguine germani dijudicetur.



CAP. 23.---De illis qui in publico bello homicidia committunt.

[Col. 0770B] (Ex concilio Mogunt., capite 2.) Oportet autem diligentius eos admonere, qui homicidia in bello perpetrata pro nihilo ducunt, excusantes non ideo necesse habere de singulis facere poenitentiam, eo quod jussu principum peractum sit, et Dei judicio ita finitum. Scimus enim, quod Dei judicium semper justum est, et nulla reprehensione dignum. Sed tamen oportet eos considerare, qui hanc necem nefariam cupiunt, utrum se coram oculis Dei, quasi innoxios excusare possint, qui propter avaritiam, quae omnium malorum radix est, et idolorum servituti comparatur, atque propter favorem dominorum suorum temporalium, aeternum Dominum contempserunt, et mandata illius spernentes, non casu, [Col. 0770C] sed per industriam homicidium fecerunt. Nam de his legimus, qui homines non sponte interfecerunt, Deum per legislatorem urbes refugii deputasse, ad quas confugientes salvarentur ab ultore sanguinis proximi sui, et non morerentur. Unde in Deuteronomio scriptum est: Haec erit lex homicidae, cui vita servanda est: Qui percusserit proximum nesciens, et heri, et nudius tertius nullum contra eum habuisse odium comprobatur, sed abiisse simpliciter cum eo in sylvam ad ligna caedenda, et in succisione lignorum securis fugerit de manu, aut ferrum lapsum de manubrio amicum ejus percusserit et occiderit, hic ad unam urbium supradictarum confugiat et vivat, nec proximus ejus, cujus sanguis effusus est, stimulo doloris percutiat animam ejus. De eo vero [Col. 0770D] qui per industriam aliquem occiderit, in Exodo scriptum est: Si quis de industria, et per insidias occiderit proximum, ab altari meo evelles eum, ut moriatur. Et in Deuteronomio: Si quis odio habens proximum suum insidiatus fuerit vitae ejus, et surgens, percusserit eum, et mortuus fuerit, et fugerit ad unam de supradictis urbibus, mittent seniores civitatis illius, et rapient eum de loco refugii, et tradent eum in manus proximi ejus, cujus sanguis effusus est, et moriatur, nec misereberis ejus. Si ergo illum quem Dominus dignum morte esse judicavit reum non esse quis dicit, quomodo contrarius legi Dei non existit, qui hoc quod Deus praecepit, cassum esse contendit? Sed inter haec sciendum est, [Col. 0771A] quod magna distantia est inter legitimum principem, et seditiosum tyrannum: inter eum qui subvertere nititur Christianae pacis tranquillitatem, et illum qui armis contra iniquitatem certat defendere aequitatem.



CAP. 24.---De illis qui de homicidio sunt infamati, si negaverint.

(Ex concilio Turonen., capite 2.) Ubi manifestari potest quemlibet hominem perpetrasse homicidium secundum canonicam auctoritatem, condignum poenitentiae judicium illi ingeratur. Si autem manifestis indiciis non potest probari eum homicidam esse, nec ipse vult confiteri, omnipotentis Dei judicio cui omnia occulta manifesta sunt, reservetur: ei tamen indicetur publice a presbytero, quod communione ecclesiastica indignus sit, et ea carere debeat, donec [Col. 0771B] perpetratum crimen confiteatur, et per confessionem, et per poenitentiam condignam, ab hoc crimine se absolvere certet.



CAP. 25.---De insano, si homicidium perpetraverit.

(Ex eodem, capite 7.) Si quis insaniens aliquem occiderit, si ad sanam mentem pervenerit, levior ei poenitentia imponenda est, quam ei qui sana mente tale quid commiserit. Cui quamvis poenitentia sit imponenda, quia infirmitas causa peccati fuisse creditur: tantum tamen lenior, quam ei qui sanus aliquem occiderit, quantum inter sanum et insanum et irrationabile a rationabili constat esse discriminis.



CAP. 26.---De illis qui veneficio homicidia committunt.

[Col. 0771C] (Ex concilio Eliberit., capite 5.) Si quis vero veneficio interfecerit alterum, eo quod sine idololatria perficere scelus non potuit, nisi in fine impertiendam non esse illi communionem.



CAP. 27.---De illo per cujus delationem aliquis interfectus fuerit.

(Ex eodem, capite 1) Delator si quis exstiterit fidelis, et per delationem ejus aliquis fidelium fuerit praescriptus vel interfectus, placuit eum non nisi in fine accipere communionem. Si levior causa fuerit, intra quinquennium accipere communionem poterit. Si catechumenus fuerit, post quinquennii tempora admittatur ad baptismum.



CAP. 28.---Quod tria genera sint homicidarum.

(Ex epistola Clementis papae, capite 16.) Homicidarum [Col. 0771D] vero tria genera esse dicebat, et poenam eorum parilem fore docebat. Sicut enim homicidas interfectores fratrum, ita et detractores eorum, eosque odientes, homicidas esse manifestabat. Quia occidit, qui odit fratrem suum: et qui detrahit, pariter homicida esse monstratur. Omnes enim a carnalibus desideriis quae militant adversus animam abstinere, et bonam eorum conversationem ac innocentem omnibus monstrare rogabat. Ex corde enim cunctos attentius invicem diligere insinuabat. Seniores venerari, et juniores diligere, episcopos sacerdotes suos, ac cunctos reliquos Ecclesiae ministros, atque omnem plebem sibi commissam, verbis et mandatis divinis instruere et armare. Hosque omnes eorum [Col. 0772A] episcopos tota animi virtute diligere, ut oculos suos, qui oculi sunt illorum, eorum praeceptis in omnibus obedire, etiam si ipsi aliter, quod absit, agant quam deceat: memores scilicet illius dominici praecepti: quae dicunt, facite: quae autem faciunt, facere nolite.



CAP. 29.---Quod homicidae ab ecclesiastica communione sint submovendi.

(Ex concilio Agathen., capite 10.) Itaque censuimus homicidas a communione ecclesiastica submovendos, nisi poenitentiae satisfactione, admissa crimina diluerint.



CAP. 30.---De eadem re.

(Ex concilio Turonico, capite 7.) Homicidis penitus non communicandum, donec per confessionem [Col. 0772B] poenitentiae ipsorum crimina diluantur.



CAP. 31.---De illis quorum consilio homicidia fiunt.

(Ex dictis August.) Periculose se decipiunt, qui existimant eos tantum homicidas esse, qui manibus hominem occidunt, et non potius eos, per quorum consilium, et fraudem, et exhortationem homines extinguuntur. Nam Judaei Dominum nequaquam propriis manibus interfecerunt, sicut scriptum est: Nobis non licet interficere quemquam, sed tamen illis Domini mors imputatur, quia ipsi eum lingua crucifixerunt, dicentes: Crucifige eum. Unde unus Evangelista dicit, Dominum crucifixum esse hora tertia, alius sexta: quia Judaei crucifixerunt eum hora tertia lingua, manibus hora sexta milites. Qui ergo hominem tradit, ille eum interficit, [Col. 0772C] Domino dicente: Majus peccatum habet, qui me tradidit tibi. Unde Psalmista: Filii hominum, dentes eorum arma et sagittae, linguae eorum gladius acutus. Subjiciant ergo se poenitentiae, quorum consilio sanguis funditur, si veniam promereri voluerint.



CAP. 32.---De illis qui pro vindicta parentum homicidia committunt.

(Ex Poenitentiali Theodor.) Qui pro vindicta fratris, aut aliorum parentum occiderit hominem, ita poeniteat, ut homicidia sponte commissa, cum ipsa Veritas dicat: Mihi vindictam, et ego retribuam.



CAP. 33.---De illo qui propter cupiditatem Judaeum interfecerit.

(Ex concilio Mogunt., capite 6.) Qui odii meditatione [Col. 0772D] vel propter cupiditatem Judaeum, vel paganum occiderit, quia imaginem Dei, et spem futurae conversionis extinxerat, XL dies in pane et aqua poeniteat.



CAP. 34.---De parricidis et fratricidis.

(Ex concilio Tribur., capite 5.) Statuimus, ut parricidae et fratricidae per unius anni circulum ante fores ecclesiae orantes Domini clementiam perseverent. Completo anni circulo introducantur in ecclesiam, tamen inter audientes, usque dum unius anni spatium finiatur, stent. His itaque peractis, si poenitentiae fructus in eis conspicitur, corporis et sanguinis Domini participes fiant, ut non obdurentur desperatione. Carnem non manducent omnibus diebus vitae illorum, jejunent autem usque ad nonam [Col. 0773A] quotidie, exceptis festis diebus atque dominicis. Abstineant autem se a vino, medone, atque mellita cervisia, tres dies per hebdomadam. Arma portare non audeant, nisi contra paganos. Et ubicunque ire maluerint, nullo vehiculo deducantur, sed pedibus propriis pergant. Ab uxoribus si habuerint non separentur. Tempus autem hujus poenitentiae in episcoporum ponimus arbitrio, ut secundum conversationem illorum, aut extendere, vel minuere valeant.



CAP. 35.---De eadem re.

(Ex concilio Mogunt., capite 11.) Parricidium autem quam sit detestabile crimen, judicio facto inter Cain et Abel fratrem suum Dominus ipse ostendit, cum ad Cain parricidam ait: Maledictus eris super terram, [Col. 0773B] quae aperuit os suum, et suscepit sanguinem fratris tui de manu tua. Cum operatus fueris eam, non dabit tibi fructus ejus, et vagus et profugus eris super terram. In quo etiam posuit signum, ut tremens et gemens et profugus semper viveret, nec auderet uspiam sedes habere quietis. Sed quia modernis temporibus parricidae profugi discurrunt per diversa loca, et variis vitiis atque gulae illecebris deserviunt, melius nobis videtur, ut in uno loco manentes poenitentia districta semetipsos castigent, si forte a Domini pietate indulgentiam facinoris sui percipere mereantur. Non enim eis licebit ultra militiae cingulum sumere, et nuptiis atque conjugii copula uti, quia sacri canones hoc eis non consentiunt.



CAP. 36.---De illis qui infantes suos non sponte interficiunt.
[Col. 0773C]

(Ex concilio Triburi., capite 21.) Si quis filium suum non sponte occiderit, juxta homicidia non sponte commissa poeniteat.



CAP. 37.---De illo qui uxorem legitimam sine judicio interfecerit.

(Ex decr. Pii papae, capite 26.) Quicunque propriam uxorem absque lege, vel sine causa et certa probatione interfecerit, aliamque duxerit uxorem, armis depositis publicam agat poenitentiam. Et si contumax fuerit, et episcopo suo inobediens exstiterit, anathematizetur, quousque consentiat. Eadem lex erit illi qui seniorem suum interfecerit.



CAP. 38.---De eadem re.
[Col. 0773D]

(Ex concilio Mogunt., capite 1.) Si maritus uxorem, aut uxor maritum interfecerit, aequum judicium sit super eos, dicente Domino: Non consideres personam pauperis, nec honores vultum potentis. Et post pauca: Ita, inquit, parvum audietis ut magnum, nec accipietis cujusquam personam, quia Dei judicium est. Idcirco uterque eorum in hujuscemodi criminis actione si negaverit, pari judicio examinetur. Si negaverit et non potest vinci manifestis indiciis, si liber est, juret cum duodecim: si servus, ferventi ferro se purget. Sin autem uxor moriens maritum uno vel duobus audientibus de morte ejus inculpaverit, non ideo erit victus, sed si liber est cum LXXII juret; si [Col. 0774A] servus, super XII vomeres ferventes se purget. Eadem lex erit marito uxorem accusanti.



CAP. 39.---De eadem re.

(Ex concilio Elibertan., capite 85.) Si mulier maritum suum causa fornicationis veneno interfecerit, aut quacunque arte perimere facit, quia dominum et seniorem suum occidit, seculum relinquat, et in monasterio poeniteat.



CAP. 40.---De eadem re.

(Epistola Paulini Forojuliensis episcopi ad Heistulfum.) Admonere te cum lacrymis et multo gemitu curo, fili Heistulfe, si tamen filius dici debeas, qui tam crudeliter infelix homicidium perpetrasti. Nam occidisti uxorem tuam partem corporis tui, legitimo tibi matrimonio sociatam sine causa mortis, [Col. 0774B] non tibi resistentem, non insidiantem quoquo modo vitae tuae. Non invenisti eam cum alio viro nefariam rem facientem, sed incitatus a diabolo, impio inflammatus furore, latrocinii more, atrocior et crudelior omni bestia, eam gladio tuo interemisti. Et nunc post mortem ejus addis iniquitatem super iniquitatem, filiorum tuorum improbe praedo, qui matri non pepercisti, et filios tuos ideo orphanos fecisti, ut superinduceres mortis causam post mortem: et per unum homicidam, et reprobum testem incusare vis mortuam: hoc nec Evangelium, nec ulla divina humanaque lex concedit, ut unius testimonio etiam idoneo, aliquis condemnetur, vel justificetur: quanto magis per istum tam flagitiosum et scelestum, nec illa viva debuit condemnari, nec tu poteris post ejus [Col. 0774C] mortem excusari? Prius causa criminis subtiliter erat investiganda, et tunc si rea fuisset inventa, secundum legis tramitem debuit excipere ultionis vindictam. Nam etsi verum, quod absit, fuisset, sicut ille adulter mentitus est, post VII annos poenitentia peracta, dimittere eam per approbatam causam poteras si voluisses, occidere eam nullatenus debuisti. Duo consilia proponimus tibi: Accepta tecum deliberatione duorum, elige magis quod placeat, et miserere animae tuae. Et tu hic in isto angusto tempore positus, ne sis tu ipse tuimet homicida, et in aeternum pereas, relinque hoc malignum saeculum quod te traxit ad tam immanissimum peccati facinus. Ingredere monasterium, humiliare sub manu abbatis, et multorum fratrum precibus adjutus, [Col. 0774D] observa cuncta simplici animo quae tibi ab abbate fuerint imperata, si forte ignoscat infinita Dei bonitas peccatis tuis. Istud consilium ut certissime scias levius et salubrius est, ut sub alterius custodia lugeas deflenda peccata. Secundum autem consilium tale est. Arma depone, et cuncta saecularia negocia dimitte. Carnem et sagimen omnibus diebus vitae tuae non comedas, excepto uno die Resurrectionis Domini, et uno die Pentecostes, et uno die Natalis Domini caeteris temporibus in pane et aqua, et interdum leguminibus et oleribus poeniteas: in jejuniis, in vigiliis, et in orationibus, et in eleemosynis persevera omni tempore. Vinum, medonem, et mellitam cervisiam nunquam bibas, nisi in aliis praedictis [Col. 0775A] tribus diebus. Uxorem ne ducas, concubinam non habeas, adulterium non facias, absque spe conjugii perpetuo permaneas. Nunquam te laves in balneo, equum non ascendas, causam tuam et alterius in conventu fidelium non agas, in conviviis laetantium nunquam sedeas, in ecclesia segregatus ab aliis Christianis post ostium humiliter stes, ingredientium et egredientium orationibus suppliciter te commendes, communione sacri corporis et sanguinis Domini cunctis diebus vitae tuae indignum te existimes. In ultimo termino vitae tuae pro viatico, si observaveris consilium, ut accipias, tibi concedimus. Sunt et alia multa duriora quae tibi juxta pondus tanti facinoris essent adjicienda: sed si haec omnia quae supra misericorditer dicta sunt, perfecto corde Deo [Col. 0775B] auxiliante perfeceris, et custodieris, confidimus de immensa Dei clementia, remissionem tuorum peccatorum habiturum, et secundum boni justique pastoris imperium, resolvat te sancta ecclesia ab hoc vinculo peccati in terris, ut per ipsius gratiam qui eam suo sanguine redemerat, sis solutus in coelis. Sin autem aliter feceris, et sanctae matris Ecclesiae salubre consilium despexeris, ipse tibi sis judex, et in laqueo diaboli quo irretitus teneris maneas, sanguisque tuus sit super caput tuum: nos alieni a consortio tuo, et sub indissolubili anathemate permaneas, donec Deo et sanctae Ecclesiae satisfacias.



CAP. 41.---De uxore mariti mortem conciliante.

(Ex concilio apud Vermeriam, capite 3.) Si qua mulier [Col. 0775C] mortem viri sui cum aliis conciliata est, et ipse vir aliquem illorum se defendendo occiderit, et si hoc probare potest ille vir eam ream esse consilii, potest ut nobis videtur, ipsam uxorem dimittere, et si voluerit aliam uxorem accipere, ipsa autem insidiatrix, poenitentiae subjecta, absque spe conjugii maneat.



CAP. 42.---De hoc, si plures unum impugnaverint.

(Ex eodem concilio, capite 98.) Si quatuor aut quinque homines seu etiam plures, contra unum hominem rixati fuerint, et ab his vulneratus mortuus fuerit, quicunque eorum ei plagam imposuit, secundum statuta canonum ut homicida judicetur, reliqui autem qui eum impugnabant volentes eum interficere, [Col. 0775D] similiter poeniteant. Qui nec eum impugnabant, nec vulnerabant, nec consilio, nec auxilio cooperatores fuerunt, sed tantum adfuerunt, extra noxam sint.



CAP. 43. De vindicta non prohibenda.

(Ex dictis Apostoli Hierony. August. Greg.) De vindicta non prohibenda in Novo Testamento, Hieronymus de personis dignis ad vindictam ait: Qui percutit malos in eo quod mali sunt, et habet causam interfectionis ut percutiat pessimos, minister Dei est. Item, lex et ministri ejus coerceant inimicos et constringant. Apostolus inquit: Regi quasi praecedenti, et ducibus tanquam ab eo missis ad vindictam malefactorum, laudem vero bonorum. Item Hieronymus: Homicidas et sacrilegos punire, [Col. 0776A] non est effusio sanguinis. Augustinus ait: Quae ista est vanitas? Uni parcere et omnes in discrimen adducere? Polluuntur enim omnes uno peccante. Unde et in lege jubetur: Maleficos non patiaris vivere. Unde Propheta: Mortificabant animas quae non moriuntur. Unde Gregorius: non morientem quippe mortificat, qui justum damnat, et non victurum vivificare nititur, qui reum a supplicio solvere conatur. Helias namque multos affecit morte, propria manu, nece et igne divinitus inspirato. In Novo etiam Testamento Petrus Ananiam et Saphyram terrifice mulctavit.



CAP. 44.---De illis qui post baptismum capitalem protulerunt sententiam.

(Ex dictis Innocentii papae, capite 23.) Quaesitum [Col. 0776B] est etiam super his, qui post baptismum administraverunt, et aut tormenta sola exercuerunt, aut etiam capitalem protulerunt sententiam. De his nihil legimus a majoribus definitum, meminerant enim a Deo potestates has fuisse concessas, et propter vindictam noxiorum gladium fuisse permissum, et Dei ministrum esse datum in hujusmodi vindicem. Quomodo igitur reprehenderent factum, quod ab auctore Deo viderent esse concessum? De his ergo ita ut hactenus servatum est sic habemus, ne aut disciplinam evertere, aut contra auctoritatem Domini venire videamur. Ipsis autem in ratione reddenda, gesta sua omnia servabuntur.



CAP. 45.---De illis qui in confractione idolorum occisi fuerint.

[Col. 0776C] (Ex concilio Elibertan., capite 70) Si quis idola fregerit, et ibidem occisus fuerit, quia in Evangeliis scriptum non est, neque invenitur sub apostolis unquam factum, placuit in numerum eum non recipi martyrum.



CAP. 46.---De eo qui matrem suam occiderit qualiter poenitere debeat.

(Ex epistola Nicolai papae ad Radoldum S. Argenteae Retensis Ecclesiae episcopum.) Nicolaus episcopus servus servorum Dei, reverendissimo et sanctissimo Radoldo episcopo sanctae Argenteae Retensis Ecclesiae. Dum universis mundi partibus credentium agmina principis apostolorum liminibus properant, quidam vir nomine Thiothart venit vestrae beatitudinis epistolam gerens, quam nostro [Col. 0776D] contulit praesulatui, cujus paginam perlegentes, matricidam illum esse cognovimus, quo facto multis fletibus lacrymisque profusis, valde doluimus. Idcirco praecipimus et patrum almorum censuris statuimus, ut sub poenitentiae jugo permaneat, ita ut unum per annum Ecclesiam non ingrediatur, sed ante fores basilicae orans ac deprecans Deum perseveret, qualiter tanto eripiatur piaculo. Completo vero anni circulo introeundi in Ecclesiam licentiam habeat, tamen inter audientes stet, et nondum communicet. Completis autem trium annorum circulis, sacrae communionis illi gratia concedatur. Oblationes vero non offerat, nisi postquam aliorum septem annorum curricula expleantur. In his autem omnibus annis atque temporibus carnem non manducet, [Col. 0777A] nec vinum bibere praesumat, exceptis festis diebus atque Dominicis, et a Pascha usque Pentecostes, et quocunque ire voluerit, nullo vehiculo deducatur, sed pedibus proficiscatur, arma non sumat nisi contra paganos. Jejunet autem tres dies per hebdomadam usque ad vesperum. A propria quidem ac legitima sua conjuge non separetur, ne fornicationis voragine corruat, quod ne fiat optamus. Si autem ante trium annorum cursum finis vitae illius appropinquaverit, corporis et sanguinis Domini nostri Jesu Christi particeps fiat: sin autem, ut supra statuimus efficiatur, tamen si illius conversationem et lacrymarum fontem in omnibus videritis floridis actionibus et optimis operibus pullulare, humanius circa eum vestra sollicitudo pervigil [Col. 0777B] appareat, mitisque omnibus demonstretur. Optamus vos in Christo bene valere.



CAP. 47.---Si quis clericus homicidium fecerit, ab ordine cessare debebit.

(Ex concilio Triburiensi, cui interfuit rex Arnolphus, capite 11.) Si quis clericus, quamvis nimium coactus, homicidium fecerit, sive sit presbyter, sive diaconus, deponatur. Legimus in canonibus apostolorum, quod episcopus, presbyter aut diaconus, qui in fornicatione, aut perjurio, aut furto captus est, deponatur: quanto magis is qui hoc immane scelus fecerit, ab ordine cessare debebit? Qui enim Christum sequi desiderat, debet sicut ipse ambulavit et ipse ambulare. Qui cum malediceretur, non maledicebat: cum percuteretur, non repercutiebat: cum pro nobis [Col. 0777C] pateretur, non comminabatur. Et ipse in Evangelio suo praecepit: Si quis te percusserit in unam maxillam, praebe illi et alteram. Non enim debemus [Col. 0778A] occidere, cum Dominus dicat: Audistis quia dictum est antiquis: Non occides; qui autem occiderit, reus erit judicio: ego autem dico vobis, quia omnis qui irascitur fratri suo, reus erit judicio; nec malum pro malo reddere, sed sicut Apostolus Romanis scribens, ait: Noli vinci a malo, sed vince in bono malum. Si quis clericorum praesens erit ubi homicidium factum fuerit, et neque consensu, neque consultu, nec in aliquo homicidii reatu pollutus esse convincitur, nihil ei obsit quin consecratus in gradu permaneat. Non consecratus, si alias dignus sit. promotus accedat.



CAP. 48.---De eo si quis in hostem contra paganos dimicans interficit Christianos captivos.

(Ex eodem concilio cui interfuit rex Arnolphus, [Col. 0778B] cap. 34.) Saepe fit victoria Christianorum, victa est pars paganorum. Quare una cum interfectis paganis perempti fuerint Christiani captivi a barbaris, quia in impetu belli nequeunt distingui, idcirco justum decernentes, statuimus, cum intertectoribus misericordius agendum, ita ut, XL diebus poenitentiae indulgentius transactis, penes episcopum sit auctoritas et potestas ut perpendat culpam, agat indulgentiam.



CAP. 49.---De eo qui Christianum mancipium seduxerit et sic vendiderit.

(Ex concilio apud Confluentiam cui interfuit Henricus, et Carolus, reges, capite 7.) Item interrogatum est quid de eo faciendum sit, qui Christianum hominem [Col. 0778C] seduxerit et sic vendiderit. Responsumque est ab omnibus, homicidii reatum ipsum hominem sibi contrahere.


[Col. 0777] FINIS LIBRI SEXTI.



[LIBER SEPTIMUS.]



INDEX CAPITULORUM LIBRI SEPTIMI.

    [Col. 0777C] CAP. 1. Quod infames vocentur qui ex consanguineis nascuntur.
    2. Quod nulli liceat de propria cognatione uxorem ducere.
    3. De incestuosis.
    4. De eadem re.
    [Col. 0777D] 5. De eadem re.
    6. Ne aliquis fidelium ad propinquam sanguinis sui accedat.
    7. Quod aequaliter non conjungendus sit in matrimonio vir suis consanguineis et uxoris.
    8. Quod uno modo parentela viri et mulieris in conjunctione consideranda sit.
    9. In quo geniculo abstinendum sit.
    10. In quo ramusculo consanguinitatis legitima connubia fieri possint.
    11. Quod consanguinitas usque ad septimum geniculum conservari debeat.
    12. De eadem re.
    13. De eadem re.
    14. De eadem re.
    [Col. 0778C] 15. De eadem re.
    16. De eadem re.
    17. Ut duobus vel tribus testibus testimonia dicentibus consanguinei separentur.
    18. De eadem re.
    19. Quid sanctus Gregorius Augustino Anglorum [Col. 0778D] praedicatori propter teneritatem novae fidei permiserit.
    20. Quod sanctus Gregorius hoc Anglorum genti specialiter non generaliter permiserit.
    21. Quod extranei, nisi ex necessario, discidium inter consanguineos facere non debeant.
    22. De eadem re.
    23. De eadem re.
    24. De eadem re.
    25. Sacramentum de parentela, quomodo inquirendum sit.
    26. Juramentum testium.
    27. Sacramentum de incestuoso discidio.
    28. Haec capitula de septem gradibus consanguinitatis sanctus Isidorus diligenti inquisitione descripserat, [Col. 0779A] et in figura inferius depicta apertius ordinaverat.

Capitulum L de septem gradibus.
    Capitulum 2.
    Capitulum 3.
    Capitulum 4.
    Capitulum 5.
    [Col. 0780A] Capitulum 6.
    Capitulum 7.
    29. De incestuosis qui admonitiones sacerdotum contemnunt.
    30. Quod infra sextam generationem conjugia non fiant.




Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER SEPTIMUS DE INCESTU.
[Col. 0779]


ARGUMENTUM LIBRI.
[Col. 0779B]

Libro hoc de incesta consanguinitatis copulatione agitur, et in quo gradu coire dirimique conjugia debeant, quaeque pro ratione delicti incesto pollutis poenitentia injungi debeat, ostenditur.



CAP. 1.---Quod infames vocentur qui ex consanguineis nascuntur.

(Ex epist. Calist. papae fratribus per Galliam constitutis missa, capite 1.) Conjunctiones autem consanguineorum fieri prohibete, quia eas et divinae leges et saeculi prohibent. Leges ergo divinae, haec agentes, et eos qui ex eis prodeunt non solum ejiciunt, sed et maledictos appellant. Leges vero saeculi infames tales vocant, et ab haereditate repellunt. Nos vero sequentes patres nostros infamia eos notamus, et infames [Col. 0779C] esse censemus: quia infamiae maculis aspersi sunt, nec eos quos leges saeculi rejiciunt, nos in testimonium suscipere debemus. Eos autem consanguineos dicimus, quos divinae et saeculi leges consanguineos appellant, et in haereditatem suscipiunt, nec repellere possunt. Talium enim conjunctiones, nec legitimae sunt nec permanere possunt, sed sunt repellendae. Quisquis ergo non est legitime conjunctus, vel absque dotali titulo et sine benedictione sacerdotis constat esse copulatus, sacerdotes vel legitime conjunctos criminari, vel in eos testificari minime potest: quoniam omnis incesti macula pollutus infamis est, et accusare supradictos non permittitur. Non solum ergo hi rejiciendi sunt, et infames efficiuntur, sed etiam omnes eis consentientes.



CAP. 2.---Quod nulli liceat de propria cognatione uxorem ducere.
[Col. 0779D]

(Ex concilio Wormac. capite 2.) In copulatione fidelium generationum numerum non definimus, sed id statuimus, ut nulli liceat Christiano de propria consanguinitate seu cognatione uxorem accipere, [Col. 0780B] usque dum generatio recordatur, cognoscitur, aut memoria retinetur.



CAP. 3.---De incestuosis.

(Ex concilio Hilerdensi, capite 10.) De his qui se incesta pollutione commaculant, placuit ut quousque in ipso detestando et illicito carnis contubernio perseverant, usque ad missam tantum catechumenorum in ecclesia admittantur. Cum quibus etiam nec cibum sumere ulli Christianorum, sicut Apostolus jussit, oportet.



CAP. 4.---De eadem re.

(Ex concilio Agathens., capite 8.) De incestis conjunctionibus nihil prorsus veniae reservamus nisi cum adulterium separatione sanaverint. Et si sanare [Col. 0780C] noluerint, anathematizentur.



CAP. 5.---De eadem re.

(Ex concilio Aurelian., capite 1.) Incestuosi, dum in ipso detestando atque nefando scelere manent, non inter fideles Christianos, sed inter gentiles aut catechumenos habeantur, id est, cum Christianis non sumant potum, non cibum, sed soli hoc faciant; non osculentur aut salutentur ab eis. Sed si suis sacerdotibus inobedientes exstiterint, et a tam nefando scelere se segregare atque ad publicam poenitentiam redire noluerint, inter eos habeantur qui spiritu periclitantur immundo, vel etiam inter eos de quibus per se Veritas ait: Si te non audierit, sit tibi sicut ethnicus et publicanus. Et si alter eorum [Col. 0780D] morte praeventus fuerit, alter quandiu vivat graviter poeniteat, et sine spe conjugii maneat.



CAP. 6.---Ne aliquis fidelium ad propinquam sanguinis sui accedat.

(Ex concilio Toletan. II, capite 5.) Nam et haec salubriter praecavenda sancimus, ne quis fidelium [Col. 0781A] propinquam sanguinis sui, usquequo affinitatis liniamenta successione generis cognoscit, in matrimonio sibi desideret copulari, quoniam scriptum est: Omnis homo ad proximam sanguinis sui non accedat, ut revelet turpitudinem ejus. Et iterum: Anima quae fecerit quidpiam ex istis, peribit de medio populi sui. Sane quibus conjunctio illicita interdicitur, habebunt ineundi melioris conjugii libertatem.



CAP. 7.---Quod aequaliter non conjungendus sit in matrimonio vir suis consanguineis, et uxoris.

(Ex decretis Julii papae.) Equaliter vir non conjungatur in matrimonio consanguineis suis, et consanguineis uxoris suae.



CAP. 8.---Quod uno modo parentela viri et mulieris in conjunctione consideranda sit.

[Col. 0781B] (Ex concilio Matiscen., capite 3.) Sane consanguinitas quae in proprio viro observanda est, haec nimirum in uxoris parentela de lege nuptiarum custodienda est: quia constat eos duos fuisse in carne una, communis illis utraque parentela esse credenda est, sicut scriptum est: Erunt duo in carne una.



CAP. 9.---In quo geniculo abstinendum sit.

(Ex dictis sancti Isidori.) Isidorus in Etymologiis suis usque ad septimam generationem consanguinitatis abstinendum, et sic legitimo connubio conjungendum asseruit. Inde reor eum fecisse, quod genealogiae seriem retexens, quousque ordinem numerandi perducere posset, eo cognitionem sanguinis servandam aestimavit. Sicque ad invocationem generis et [Col. 0781C] amicitiae jus confirmandum, redire ad connubium sancivit, quando jam cognationis ordo numerari desinit.



CAP. 10.---In quo ramusculo consanguinitatis legitima connubia fieri possint.

(Ex dictis ejusdem.) Beatus Isidorus de consanguinitate sic loquitur: Cujus series septem gradibus dirimitur, hoc modo: Filius et filia, quod est frater et soror, sit ipse truncus. Illis seorsum sejunctis, ex radice illius trunci egrediuntur isti ramusculi, nepos et neptis, primus: pronepos et proneptis, secundus: abnepos et abneptis, tertius: adnepos et adneptis, quartus: trinepos et trineptis, quintus: et trinepotis nepos et trinepotis neptis, sextus. Haec consanguinitas, dum se paulatim in propaginum [Col. 0781D] ordinibus dirimens, usque ad ultimum gradum sese subtraxerit, et propinquitas esse desierit, tunc primum lex in matrimonii vinculum recipietur, et quodammodo revocabit fugientem. Ideo autem usque ad sextum generis gradum consanguinitas constituta est, ut sicut in sex aetatibus mundi generatio et hominis status finitur, ita propinquitas generis tot gradibus terminetur.



CAP. 11.---Quod consanguinitas usque ad septimum geniculum conservari debeat.

(Ex epist. Gregorii papae episcopis Galliae missa.) Progeniem suam unumquemque ad septimam observare decernimus generationem, et quandiu se agnoscunt affinitate propinquos, ad conjugalem copulam [Col. 0782A] accedere denegamus. Quod si fecerint, separentur.



CAP. 12.---De eadem re.

(Ex concil. apud Theodonis villam habito, cap. 8.) Nullus fidelium usque ad affinitatis lineam, id est usque in septimam progeniem, consanguineam suam ducat uxorem, vel eam quoquo modo incesti macula polluat. Si quis vero hoc temere praesumpserit, ut incestum luat, ac publice, juxta canonicos gradus poeniteat.



CAP. 13.---De eadem re.

(Ex concilio Lugdun., cap. 10.) Nulli ex propinquitate sui sanguinis usque ad septimum gradum uxores ducant, neque sine benedictione sacerdotis. Qui ante innupti erant, a sacerdote benedicti nubere [Col. 0782B] audeant.



CAP. 14.---De eadem re.

(Ex concilio Aurelian., cap. 10.) Nullum in utroque sexu permittimus ex propinquitate sui sanguinis, vel uxoris, usque in septimi generis gradum uxorem ducere, vel incesti macula commaculari.



CAP. 15.---De eadem re.

(Ex concil. Agrippin., cap. 6.) In septem gradibus omnia propinquitatum nomina continentur, ultra quos nec affinitas invenitur, nec successio potest amplius praerogari.



CAP. 16.---De eadem re.

(Ex concil. Meldensi, cap. 7.) De affinitate namque sanguinis per gradus cognationis, placuit usque ad septimam generationem observare: nam et haereditas [Col. 0782C] rerum per legales definitiones sancit usque ad septimum gradum praetendere haeredum successionem: non enim succederent, nisi eis de propagine cognationis deberetur.



CAP. 17.---Ut duobus vel tribus testibus testimonium dicentibus consanguinei separentur.

(Ex concil. Hilerdensi, cap. 20.) Ut omnis controversia, quae de ecclesiasticis rebus fit, secundum divinam legem sub duobus vel tribus testibus terminetur. Testis est Dominus, cum dixit: Non unus stet contra alium, sed in ore duorum vel trium testium stet omne verbum.



CAP. 18.---De eadem re.

(Ex concil. Cabillon., cap. 5.) Contradicimus quoque [Col. 0782D] ut in quarta, vel quinta, sextaque generatione, nullus amplius conjugio copuletur. Ubi autem post interdictum factum fuerit inventum, separetur.



CAP. 19.---Quid sanctus Gregorius Augustino Anglorum praedicatori propter teneritatem novae fidei permiserit.

(Ex epist. Joannis Constantinop. episcopi ad Felicem episcopum Siciliae.) Gregorius papa requisitus ab Augustino Anglorum gentis episcopo quota generatione fideles debeant copulari, dispensatorie sic rescribit: Quaedam lex in Romana republica permittit ut sive frater et soror, seu duorum fratrum germanorum vel duarum sororum filius et filia misceantur: sicut experimento didicimus, ex tali conjugio sobolem non posse succrescere. Unde necesse [Col. 0783A] est ut jam quarta vel quinta generatio fidelium licenter sibi jungantur.



CAP. 20.---Quod sanctus Gregorius hoc Anglorum genti specialiter, non generaliter permiserit.

(Item idem Joan. dicit.) Verum post multum temporis a Felice Mesenae Siciliae praesule requisitus, utrum Augustino Gregorius scripsit ut Anglorum quarta generatione contracta matrimonia minime solverentur, humillimus Pater Gregorius inter caetera talem dedit rationem: Quod scripsi Augustino Anglorum gentis episcopo, alumno videlicet ut recorderis tuo, de consanguinitatis conjunctione, ipsi et Anglorum genti, quae nuper ad fidem venerat, ne a bono quod coeperat metuendo austeriora recederet, specialiter, et non generaliter certissime [Col. 0783B] scripsisse me cognoscas. Unde et mihi omnis Romana civitas testis existit, nec ea intentione haec illis scripsi mandata, ut postquam firma radice in fide fuerint solidati, si infra propriam consanguinitatem inventi fuerint, non separentur, aut infra affinitatis lineam, id est usque ad septimam generationem jungantur: sed quod adhuc illis neophytis existentibus eis primum illicita consentire, et eos verbis ac exemplis instruere, et quae post de talibus egerint, rationabiliter et fideliter excludere oporteret. Nam juxta Apostolum qui ait: Lac dedi vobis potum non escam, ista illis modo, non posteris, ut praefixum est, temporibus tenenda indulsimus, ne bonum quod infirma adhuc radice plantatum erat, exureretur, sed aliquantum firmaretur, et usque [Col. 0783C] ad perfectionem custodiretur. Haec ergo ego Joannes idcirco perstringenda curavi, ut hi qui occasione novae dispensationis illicita matrimonia contra hunc eruditissimum virum causantur, non generaliter quartae generationis copulam censuisse, imo venialiter.



CAP.---21. Quod extranei, nisi ex necessario, discidium inter consanguineos facere non debeant.

(Ex decr. Fabiani papae, cap. 8.) Consanguineos extraneorum nullus accuset, vel consanguinitatem in synodo computet, sed propinqui ad quorum notam pertinet, id est, pater, mater, frater, soror, patruus, avunculus, amita, matertera, et eorum procreatio. Si autem progenies tota defecerit, ab antiquioribus [Col. 0783D] et veracioribus, quibus eadem propinquitas nota sit, episcopus canonice perquirat: et si inventa propinquitas fuerit, separentur.



CAP. 22.---De eadem re.

(Ex concilio Romano. Gregor.) Si quis neptem suam in conjugium duxerit, anathema sit.



CAP. 23.---De eadem re.

(Ejusdem Gregor.) Si quis consobrinam in conjugium duxerit, anathema sit.



CAP. 24.---De eadem re.

(Item ejusdem Gregor.) Si quis de propria cognatione, vel quam cognatus habuit, in conjugium duxerit, anathema sit.



CAP. 25.---Sacramentum de parentela, quomodo inquirendum sit.
[Col. 0784A]

De ista parentela quam dicunt esse inter illum N. et istam ejus conjugem N. quidquid inde scis, aut audisti a tuis vicinis, aut a tuis antiquioribus propinquis, quod tu per nullum ingenium, nec propter amorem, nec propter timorem, aut per praemium, aut per consanguinitatem celabis episcopum tuum, aut ejus missum, cui hoc inquirere jusserit, quandocunque te ex hoc interrogaverit, sic te Deus adjuvet, et istae sanctorum reliquiae.



CAP. 26.---Juramentum testium.

Istud sacramentum quod iste juravit de illa parentela, quae inter illum N. et ejus conjugem N. [Col. 0784B] computatur, quod tu illud observabis in quantum sapis, aut audisti, sic te Deus adjuvet.



CAP. 27.---Sacramentum de incestuoso discidio.

Ab isto die in antea quod tu per nullum ingenium te sociabis huic tuae consanguineae N. cum qua contra legem et rectam Christianitatem tuam adulterium et incestum perpetrasti, nec in conjugio nec in adulterio illam tibi sociabis, nec cum illa ad unam mensam manducabis et bibes, aut sub uno tecto manebis, nisi forte in ecclesia aut in aliquo publico loco, ubi nulla mala suspicio possit esse, ut ibi coram testibus idoneis pro certa necessitate pariter colloquamini. Nec aliam conjugem accipies, nisi forte post peractam poenitentiam tibi licentia data fuerit ab episcopo tuo, aut ejus misso, sic te Deus adjuvet [Col. 0784C] et istae sanctorum reliquiae.



CAP. 28.---Haec capitula de septem gradibus consanguinitatis sanctus Isidorus diligenti inquisitione descripserat, et in figura inferius depicta apertius ordinaverat.


CAPITULUM 1 DE 7 GRADIBUS.

(Isidor. de 7 gradibus consanguinitatis.) Primo gradu superiori linea continentur pater, mater; inferiori, filius, filia, quibusque nullae aliae personae junguntur.


CAPITULUM 2.

Secundo gradu continentur superiori linea, avus, avia: inferiori, nepos, neptis. In transversa frater, soror, quae personae duplicantur. Avus enim et avia, [Col. 0784D] tam ex patre, quam ex matre accipiuntur. Quae personae sequentibus quoque gradibus similiter pro substantia earum, quae in quo gradu subsistunt, ipso ordine duplicantur. Istae personae in secundo gradu ideo duplices appellantur, quia duo avi, et paternus est, et maternus. Item duo genera nepotum sunt, sive ex filio, sive ex filia procreati. Frater et soror ex transverso veniunt, id est, aut frater patris, aut frater matris; quia aut patruus, aut avunculus nominatur. Qui et ipsi hoc ordine duplicantur.


CAPITULUM 3.

Tertio gradu veniunt supra, proavus proavia: infra pronepos, proneptis: ex obliquo, fratris, sororisque filius, vel filia. Patruus, amita, id est, [Col. 0785A] patris frater, et soror. Avunculus, matertera, matris frater, et soror.


CAPITULUM 4.

Quarto gradu veniunt supra, abavus, abavia: infra abnepos, abneptis: ex obliquo fratris et sororis, nepos, neptis, patruelis, soror patruelis, id est, patrui filius, vel filia. Consobrinus, consobrina, id est, avunculi et materterae filius, vel filia. Amitinus, amitina, id est, amitae filius, vel filia. Itemque consobrini: quia ex duabus sororibus nascuntur. Quibus accrescit patruus magnus, amita magna, id est, avi paterni frater et soror. Avunculus magnus, matertera magna, id est, aviae tam paternae, quam maternae, frater et soror.


[Col. 0785B] CAPITULUM 5.

Quinto gradu veniunt supra quidem atavus, atavia: infra adnepos, adneptis: ex obliquo fratris et sororis, pronepos, proneptis: fratres patrueles, sorores patrueles: amitini, amitinae: consobrini, consobrinae filius, vel filia, proprius consobrinus, consobrina, id est, patrui magni, amitae magnae, avunculi magni, materterae magnae filius, vel filia. Quibus accrescunt propatruus, proamita. Hi sunt proavi materni frater et soror, proavunculus, promatertera. Hi sunt proaviae paternae, maternaeque frater et soror, proavique materni. Haec species, nec aliis gradibus quam scripta est, nec aliis vocabulis declarari potest.


[Col. 0785C] CAPITULUM 6.

Sexto gradu veniunt supra tritavus, tritavia: infra trinepos, trineptis: ex obliquo fratris et sororis, abnepos abneptis, fratres patruelis, sorores patruelis. Amitini amitinae, consobrini consobrinae. Patrui magni, amitae magnae, avunculi magni, materterae magnae. Nepos neptis proprioris consobrini filius vel filia, qui consobrini appellantur. Quibus ex latere accrescunt propatrui, proamitae: proavunculi, promaterterae filius, vel filia, adpatruus, adamita. Hi sunt abavi paterni frater et soror, abavunculus, abmatertera. Hi sunt abaviae paternae maternaeque frater et soror, abavique materni. Haec quoque explanari amplius non possunt, quam auctor ipse [Col. 0785D] disseruit.


[Col. 0786A] CAPITULUM 7.

Septimo gradu, qui sunt cognati recta linea, supra infraque pro propriis nominibus non appellantur, sex ex transversa linea continentur fratris sororis adnepos adneptis, consobrini filii, filiaeque successionis. Idcirco gradus septem constituti sunt: qui ulterius per rerum naturam, nec nomina inveniri, nec vita succedentibus prorogari potest. In his septem gradibus omnia propinquitatum nomina continentur, ultra quos affinitas inveniri, nec successio potest amplius propagari.



CAP. 29.---De incestuosis qui admonitiones sacerdotum contemnunt.

(Ex concilio Turon., capite 41.) Incestuosi, parricidae, homicidae, multi apud nos, proh dolor! reperiuntur: [Col. 0786B] sed aliqui ex illis sacerdotum nolunt admonitionibus aurem accommodare, volentes in pristinis perdurare criminibus: quos oportet per saecularis potentiae disciplinam a tam prava consuetudine coerceri, qui per salutifera sacerdotum monita noluerunt revocari.



CAP. 30.---Quod infra sextam generationem conjugia non fiant.

(Ex concilio apud Confluentiam cui interfuit Henricus, et Carolus, reges, capite 1.) Anno Dominicae incarnationis DCCCCXXII, apud Confluentiam jussu venerabilium principum Caroli videlicet, et Henrici regum reverendissimorum, congregati sunt episcopi numero VIII: Hermannus Agrippinensis archiepiscopus, Herigerus Moguntiensis archiepiscopus, Thiedo [Col. 0786C] Wirceburgensis episcopus, Luittharius Mindanensis episcopus, Doto Osneburgensis episcopus, Richgouwo Wormaciensis episcopus, Richwinus Strazburgensis episcopus, Unwano Padebrunensis episcopus, cum abbatibus aliisque sacri ordinis viris quamplurimis. Cap. 1. Qui, ipso cooperante et sententias eorum confirmante Domino nostro Jesu Christo, in synodali residentes conventu multa utilia ac sanctae Dei Ecclesiae profutura saluberrimo tractantes consilio inter caetera quae statuerunt, hoc maxime necessarium, et instanti, proh dolor! tempore per abusionem frequentissimum cognationis incestum, summa cautela vitandum firmaverunt: hoc est, ne ullus Christianus infra sextam generationem [Col. 0786D] nuptias copulare praesumat.


[Col. 0785] FINIS LIBRI SEPTIMI.


[Col. 0787] Sequitur figura sancti Isidori episcopi de septem gradibus consanguinitatis.
[Figure: [Figura] 26Kb]


[LIBER OCTAVUS.]
[Col. 0787]


INDEX CAPITULORUM LIBRI OCTAVI.

    [Col. 0787A] CAP. 1. De illis quos unus aut ambo parentes sanctae religioni tradiderint.
    2. De virginibus quae sponte, non coactae parentum imperio, habitum religionis susceperunt.
    3. De illis qui se ante legitimos annos totonderunt et velaverunt.
    4. De illis qui semel in clero deputati sunt, aut monachorum vitam expetiverunt.
    5. Ut canonici qui in monasterio monachorum conversantur, aut monachice vivant, aut sub canonica regula constringantur.
    [Col. 0788A] 6. Quod monachum paterna devotio, vel propria professio faciat.
    7. De clericis qui se fingunt monachos esse.
    8. Quod spontaneum propositum monachi mutare non liceat.
    9. Ut monacho sine conscientia sui abbatis votum vovere non liceat.
    10. De virginibus quae ante 12 annos, insciis mundiburdis suis, velamen sibi imposuerint.
    11. Ut clerici, ex ea Ecclesia in qua semel legerint, ab alia non recipiantur.
    [Col. 0789A] 12. De virginibus necdum velatis, quae tamen in proposito virginali se simulaverant permanere.
    13. De sanctimonialibus si a proposito sacro deviaverint.
    14. De eadem re.
    15. Quo tempore sacrum velamen sacris virginibus imponi debeat.
    16. De eadem re.
    17. De sanctimonialibus, quae alias velare praesumunt.
    18. De virginibus, qua aetate velari debeant.
    19. Quod desponsatam puellam alii viro non sit licitum dare, monasterium autem licet eligere, si vult.
    20. Ut aliquis incognitus non cito in monasterio [Col. 0789B] monachorum recipiatur.
    21. De clericis qui monachorum propositum appetunt.
    22. De virginibus sacris, quae propter districtiorem vitam ad aliud monasterium ire disposuerint.
    23. Quo vestitu virgines ad consecrationem venire debeant.
    24. Ut praeter scientiam domini sui servus non efficiatur monachus.
    25. De illo qui servum alienum causa religionis docet contemnere dominum suum.
    26. De fugitivis clericis.
    27. De saecularibus, si se semel per religionem totonderint, et post laici efficiuntur.
    28. Ut servus in monasterium non recipiatur nesciente [Col. 0789C] domino suo.
    29. De monachis ac monachabus qui se sacrilega contagione miscuerunt.
    30. Ut non liceat Deo sacratis nuptialia jura contrahere.
    31. De his qui sanctimoniales in matrimonium acceperint, ut separati sine spe conjugii maneant.
    32. De virginibus quae praevaricatae sunt.
    33. Ut viduae velum sibi imponere non debeant, inconsulto episcopo suo, et ne presbyteri eis imponere praesumant, quod et episcopis non licet.
    34. Quod viduae sub nulla benedictione sint velandae.
    35. De viduis quae semel sacrae conversationis velamen suscipiunt.
    36. De viduis, ut nullus eas velare attentet.
    [Col. 0789D] 37. De nobilibus feminis, quae, postquam velatae fuerint, domi in deliciis residere delectantur.
    38. De his qui velatas et Deo consecratas in conjugium duxerint.
    39. De viduis quae professam continentiam praevaricatae sunt.
    40. De eadem re.
    41. De eadem re.
    42. De feminis quarum mariti obierint, ut non cito se velent.
    43. Ut viduitatis professio coram episcopo fiat.
    44. Ut nullus vetet, vel jubeat, viduas vel virgines nubere.
    45. De viduis propositum relinquentibus.
    [Col. 0790A] 46. Ut viduae velatae ad nuptias ire non debeant.
    47. De vidua quae sub obtentu religionis velum ad tempus sibi imposuerit.
    48. De viduis et puellis quae in domibus propriis habitum religionis susceperunt.
    49. Quod sanctus Gregorius quamdam feminam velatam quae sacrum propositum transgressa est comprehendi jusserit.
    50. De viduis velatis, si voluptatibus carnis inservire accusantur.
    51. Ut sacrilegi dijudicentur qui se sacratis feminis miscuerunt.
    52. De his qui sanctimoniales virgines vel viduas velatas rapiunt.
    53. Ut clerici seu laici cum bono testimonio cum [Col. 0790B] sacris puellis loqui debeant.
    54. Quod mulieres velatae, aut in monasteriis, aut in domibus suis habitum observent.
    55. Ut adolescentiores viduae, vel sanctimoniales, ab episcopo non negligantur.
    56. Ut unusquisque episcopus clericos in suo episcopio vagantes ad suum episcopum redire faciat.
    57. De clericis vagis.
    58. Ut monachae monastice vivant, et canonice secundum canonicam vitam vivant.
    59. Ut sanctimoniales abbatissae suae sint obedientes.
    60. De feminis, quae propter continentiam muliebrem mutant habitum.
    61. De illo qui virginatem custodierit, nuptias autem exsecraverit.
    [Col. 0790C] 62. De feminis quae propter religionem crines totonderint.
    63. De illis qui propter continentiam palliis vestiuntur.
    64. De illis qui virginitatem observant, et sic extolluntur.
    65. Quod non sit permittendum monachos et monachas in uno monasterio simul habitare.
    66. Ut episcopus monasteria monachorum et sanctimonialium frequenter visitet.
    67. Ut abbates in potestate episcoporum consistant.
    68. De monachis qui filios procreaverint.
    69. De sanctimonialibus quae vim barbaricam pertulerunt.
    70. De quadam abbatissa quae se proclamaverat super [Col. 0790D] militibus in claustro suo hospitantibus.
    71. Quod res ecclesiasticae ad laicos disponendae non respiciant.
    72. De eadem re.
    73. Ut abbates ad synodum ire non cogantur, nisi pro rationabili re.
    74. Ut congregationes monachorum sine collaudatione episcopi fieri non liceat.
    75. De virginibus sacris quae parentibus privantur.
    76. Qui religiosis feminis praeponendus sit.
    77. De sanctimonialibus, quid in claustro facere debeant.
    78. Nullus laicus claustra sanctimonialium ingrediatur, nisi ad opera exercenda.
    [Col. 0791A] 79. Janitrix claustri non eligatur, nisi testimonium habeat bonum.
    80. Ut abbatissa, nisi per licentiam sui episcopi, a monasterio non egrediatur.
    81. Ut unus abbas duobus monasteriis praeesse non debeat.
    82. Ut monachi compatres non habeant.
    83. Quod feminae in conventu docere non debeant.
    84. Ut femina poenitentiam dare non debeat, nec sedere inter sacerdotes in convivio.
    85. De mulieribus virorum causas discutientibus.
    86. Quod abbas pro humiliatione locum suum relinquere possit.
    87. Quod laicus in ecclesia lectionem recitare non debeat.
    [Col. 0791B] 88. Quod non liceat episcopo abstrahere rem monasterii, quamvis erga se peccaverit abbas.
    89. Ne monachi placita saecularia adeant
    90. De negotio saeculari.
    91. De clericis injuste tonsuratis.
    [Col. 0792A] 92. Ut episcopi sive abbates ante se joca turpia fieri non permittant.
    93. De illis qui ab episcopo seu ab aliis avaritiae causa seducti se totonderunt.
    94. Ut abbatissa magnam curam habeat de congregatione sua.
    95. Ut sanctimoniales in domibus suis cum aliquibus masculis manducare vel bibere non praesumant.
    96. Qualiter indignus abbas a suo separetur officio.
    97. De clericis qui tonsuras dimiserint, et uxores acceperint.
    98. De puellis quae se ante legitimos annos sua sponte sacrae religioni tradiderint.
    99. De illo qui filiam, aut neptem, vel parentem [Col. 0792B] suam Deo omnipotenti offerre voluerit.
    100. De eadem re.
    101. De abbate qui feminas in monasterio suo festivitates celebrare permiserit.




Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER OCTAVUS DE VIRIS AC FEMINIS DEO DICATIS.
[Col. 0791]


ARGUMENTUM LIBRI.
[Col. 0791C]

Libro hoc de viris et feminis, qui, Deo dicati, sacrum propesitum reliquerunt, deque eorumdem poenitentia tractatio instituitur.



CAP. 1.---De illis quos unus aut ambo parentes sanctae religioni tradiderint.

(Ex concil. Tolet. XI, capite 6.) Quoniam hucusque dissolutae operationis effectus interdum nutare fecit honestum constitutionis edictum, dum incognite resolvi putatur quod indissolubili sanctionis auctoritate tenetur: ideo quidquid obvium ex incerto occurrerit evidenter abjici decet, ut de caetero nihil supersit quod indubium nutet. Ideoque si in qualibet minori aetate, vel religionis tonsuram, vel religioni debitam vestem in utroque sexu filiis aut unus aut [Col. 0791D] ambo parentes dederint, certe vel nolentibus aut nescientibus se susceptam et non mox visam in filiis abdicaverint, sed vel coram se vel coram Ecclesia palamque in conventu eosdem filios talia habere permiserint, ad saecularem reverti habitum ipsis filiis quandoque penitus non licebit, sed convicti quod tonsuram aut religiosam vestem aliquando habuerint, mox ad religionis et cultum habitumque revocentur, et sub strenua districtione hujusce observantiae inservire cogantur. Parentibus sanis filios religioni contradere non amplius quam usque ad [Col. 0792C] duodecimum aetatis eorum annum licentia poterit esse. Postea vero an voluntate parentum, an suae devotionis sit solitarium votum, erit filiis licitum religionis adsumere cultum. Quisquis autem, vel abolitione tonsurae, vel saecularis vestis assumptione detectus fuerit attigisse transgressionem, excommunicationis censuram accipiat et religioni semper inhaereat.



CAP. 2.---De virginibus quae sponte, non coactae parentum imperio, habitum religionis susceperunt.

(Ex decr. Leonis papae, capite 17.) Puellae quae non parentum coactae imperio, sed spontaneo judicio virginitatis propositum atque habitum susceperunt, si postea nuptias eligunt, praevaricantur, etiam si nondum eis gratia consecrationis accessit. Cujus utique [Col. 0792D] non fraudarentur munere, si in proposito permanerent.



CAP. 3.---De illis qui se ante legitimos annos totonderunt et velaverunt.

(Ex concilio Mogunt. cui interfuit Carolus imperator, et Ricolphus archiepiscopus, in claustro S. Albani, capite 20.) Si quis ante annos legitimos tonsuratus est sine consensu parentum suorum, et si ipsi parentes infra annum non se reclamaverunt ad principem, aut ad proprium episcopum, aut ad missum dominicum, in ipso clericatu permaneat. Si vero [Col. 0793A] post legitimos annos per vim clericus factus est, et infra annum ad super memoratas personas minime se reclamavit, ita in clericatu permaneat sicut is de quo superius dictum est. Si vero praefatae personae infra annum reclamationem fecerunt, hi qui eos clericos fecerunt, ipsis sive parentibus eorum hoc per legem exsolvant quod contra eos contraxerunt. Ille vero qui ante legitimos annos tonsuratus est, utrum in eadem tonsura permanere debeat necne, in potestate sit parentum. Si vero is qui tonsuratus est alicujus servus fuit, domino per legem emendetur quidquid de ejus servo contra eum contractum est. Ille vero qui tonsuratus est, utrum in eadem tonsura permaneat, in potestate sit domini sui. Si vero hi qui liberi sunt, ante legitimos aut post legitimos [Col. 0793B] annos, hoc modo, sicut superius taxatum est, tonsurati sunt et ad gradus ecclesiasticos pervenerint, in eisdem gradibus perseverare cogantur. Si vero servus, qui superius taxato modo tonsuratus est, et ad gradus ecclesiasticos pervenerit, domino suo per legem emendetur, et ei redditus in suo gradu permaneat. Hoc et de velandis puellis observandum est.



CAP. 4.---De illis qui semel in clero deputati sunt, aut monachorum vitam expetiverunt.

(Ex concilio Chalced. capite 7.) Qui semel in clero deputati sunt, aut monachorum vitam expetiverunt, statuimus neque ad militiam, neque ad dignitatem aliquam venire mundanam: sed hoc tentantes et non agentes poenitentiam, quo minus redeant ad hoc [Col. 0793C] quod propter Deum primitus elegerunt, anathematizari.



CAP. 5.---Ut canonici qui in monasterio monachorum conversantur, aut monachice vivant, aut sub canonica regula constringantur.

(Ex concilio Mogunt., capite 17.) Praecipimus ut unusquisque episcopus sciat per singula monasteria quanto quisque abbas canonicos in monasterio suo habeat, et hoc omnino ambo pariter provideant, si monachi fieri voluerint, regulariter vivant, sin autem, canonice vivant omnino.



CAP. 6.---Quod monachum paterna devotio, vel propria professio faciat.

(Ex concilio Toletan. capite 49.) Monachum autem paterna devotio, aut propria professio facit. Quidquid horum fuerit, alligatum tenebit. Proinde his [Col. 0793D] ad mundum reverti recludimus aditum, et omnes ad saeculum interdicimus regressus.



CAP. 7.---De clericis qui se fingunt monachos esse.

(Ex eodem concilio.) Ut clerici, qui se fingunt habitu et nomine monachos esse, et non sunt, omnimodis corrigantur atque emendentur, ut vel veri monachi sint vel veri canonici.



CAP. 8.---Quod spontaneum propositum monachi mutari non liceat.

(Ex decr. Leonis papae, capite 26.) Propositum monachi, proprio arbitrio aut voluntate susceptum, deseri non potest absque peccato. Quod enim quis vovit Deo, debet et reddere. Unde qui relicta singularitatis professione ad militiam, vel ad nuptias [Col. 0794A] devolutus est, publicae poenitentiae satisfactione purgandus est: quia et si innocens militia, et honestum potest esse conjugium, electionem meliorem deseruisse transgressio est.



CAP. 9.---Ut monacho sine conscientia sui abbatis votum vovere non liceat.

(Ex dictis Basilii.) Monacho non liceat votum vovere sine consensu abbatis sui. Si autem voverit, frangendum erit.



CAP. 10.---De virginibus quae ante XII annos, insciis mundiburdis suis, velamen sibi imposuerint.

(Ex concilio Tribur., capite 10.) Virgines quae ante XII annos, insciis mundiburdis suis, sacrum velamen capiti suo imposuerint, et illi mundiburdi annum et diem hoc tacendo consenserint, in sancto proposito permaneant. Et si in praedicto anno [Col. 0794B] et die pro illis se proclamaverint, petitioni eorum assensus praebeatur, nisi, forte Dei timore tactis, cum eorum licentia in religionis habitu perseverent.



CAP. 11.---Ut clerici ex ea Ecclesia, in qua semel legerint, ab alia non recipiantur.

(Ex concilio Africano, capite 57.) Item placuit ut quicunque in Ecclesia vel semel legerit, ab alia Ecclesia ad clericatum non teneatur.



CAP. 12.---De virginibus necdum velatis, quae tamen in proposito virginali se simulaverant permanere.

(Ex decr. Innocentii papae, capite 20.) Hae vero quae, necdum sacro velamine tectae, tamen in proposito virginali semper se simulaverant permanere, licet velatae non fuerint, si forte nupserint, revocandae [Col. 0794C] sunt, et agenda poenitentia illis est: quia sponsio earum a Domino tenebatur. Nam si Apostolus illas quae a proposito viduitatis discesserunt dixerat habere damnationem, quia primam fidem irritam fecerunt, quanto magis virgines quae prioris promissionis fidem frangere conatae sunt?



CAP. 13.---De sanctimonialibus, si a proposito sacro deviaverint.

(Ex decr. ejusdem, capite 19.) Quae Christo spiritaliter nubunt, si postea publice nupserint, vel se clanculo corruperint, non eas admittendas esse ad agendam poenitentiam, nisi is cui se junxerant de mundo recesserit. Si enim de hominibus haec ratio custoditur, ut quaecunque vivente viro alteri nupserit adultera habeatur, nec ei agendae poenitentiae [Col. 0794D] licentia concedatur, nisi unus ex his fuerit defunctus: quanto magis de illa tenenda est, quae ante immortali se sponso conjunxerat et postea ad humanas nuptias transmigravit?



CAP. 14.---De eadem re.

(Ex concilio Toletan.) De viris ac feminis sacris propositum transgredientibus sacrum proclivis cursus est a voluntate, et imitatrix natura vitiorum. Quamobrem quisquis virorum vel mulierum habitum semel induerint, vel induerunt spontanee religiosum, aut si vir deditus Ecclesiae thoro, vel femina fuerit, aut fuit delegata puellarum monasterio, in utroque sexu praevaricator ad propositum invitus reverti cogatur, ut vir detondeatur, et puella monasterium [Col. 0795A] ingrediatur. Si autem quolibet patrocinio desertores permanere voluerint, sacerdotali sententia a Christianorum coetu habeantur extorres, ut nec locus eis ullus sit communis. Viduas quoque universalis jam dudum statuit synodus, professionis vel habitus sui desertrices, ut superiori sententia condemnentur.



CAP. 15.---Quo tempore sacrum velamen sacris virginibus imponi debeat.

(Ex decr. Gelasii papae, capite 12.) Devotis quoque virginibus, nisi aut in Epiphania, aut in albis Paschalibus, aut in apostolorum natalitiis, sacrum minime velamen imponatur, et non ante XXV annos; nisi forte, sicut de baptismate dictum est, gravi languore correptis, ne si hoc munere de saeculo exeant, [Col. 0795B] implorantibus non negetur.



CAP. 16.---De eadem re.

(Ex concilio Milevit., capite 26.) Item placuit ut quicunque episcoporum necessitate periclitantis pudicitiae virginalis, cum vel petitor potens vel raptor aliquis formidatur, vel si etiam aliquando mortis periculoso scrupulo compuncta fuerit, ne non velata moriatur, aut exigentibus parentibus, aut his ad quorum curam pertinet, velaverit virginem, seu velavit intra vigesimum quintum annum aetatis, non ei obsit consilium, quod de isto numero annorum constitutum est.



CAP. 17.---De sanctimonialibus quae alias velare praesumunt.

(Ex decr. Eutychiae papae, capite 13.) Nihilominus [Col. 0795C] etiam in quibusdam locis inolitum invenimus usum stultitiae plenum, et ecclesiasticae auctoritati contrarium, eo quod videlicet nonnullae abbatissae et aliquae ex sanctimonialibus viduis et puellis virginibus contra fas velum imponere praesumant. Et ideo nonnullae injuste velatae putant se liberius suis carnalibus desideriis posse inservire, et suas voluntates explere. Quapropter statuimus ut si abbatissa aut quaelibet sanctimonialis post hanc definitionem in tantam audaciam proruperit ut aut viduam aut puellam virginem velare praesumpserit, judicio canonico usque ad satisfactionem subdatur.



CAP. 18.---De virginibus, qua aetate velari debeant.

(Ex decr. Pii papae.) Ut virgines non velentur ante XXV annos aetatis, nisi forte necessitate periclitantis [Col. 0795D] pudicitiae virginalis. Et non sunt consecrandae alio tempore nisi in Epiphania, et albis Paschalibus, et in apostolorum natalitiis, nisi causa mortis urgente.



CAP. 19.---Quod desponsatam puellam alii viro non sit licitum dare, monasterium autem licet eligere si vult.

(Ex decr. Eusebii papae, capite 10.) Desponsatam puellam non licet parentibus dare alii viro, tamen monasterium licet eligere, si voluerit.



CAP. 20.---Ut aliquis incognitus, non cito in monasterio monachorum recipiatur.

(Ex concilio Toletan., cap. 5.) Si aliquis incognitus monasterium ingredi voluerit, ante triennium monachi habitus ei non praestetur. Et si intra tres annos, [Col. 0796A] aut servus, aut libertus, vel colonus quaeratur a domino suo, reddatur ei cum omnibus quae attulit, fide tamen accepta de impunitate. Si autem intra triennium requisitus non fuerit, postea quaeri non potest, nisi sit tam longe quod inveniri non possit, sed tantum ea quae in monasterium adduxit, dominus servi recipiat.



CAP. 21.---De clericis qui monachorum propositum appetunt.

(Ex eodem, cap. 50.) Clerici qui monachorum propositum appetunt, et meliorem vitam sequi cupiunt, liberos eis ab episcopis in monasteriis largiri oportet ingressus, nec interdici propositum eorum, qui ad contemplationis desiderium transire nituntur.



CAP. 22.---De virginibus sacris, quae propter districtiorem vitam ad aliud monasterium ire disposuerint.
[Col. 0796B]

(Ex concilio Tribur., cap. 11.) Virgines sacrae, si pro lucro animae suae, propter districtiorem vitam ad aliud monasterium pergere disposuerint, ibidemque commanere decreverint, synodus concedit. Si vero fuga disciplinae alium locum quaesierint, redire cogantur.



CAP. 23.---Quo vestitu virgines ad consecrationem venire debeant.

(Ex concilio Carthag., cap. 11.) Sanctimonialis virgo, cum ad consecrationem suo episcopo offeratur, in talibus vestibus applicetur, qualibus semper usura est, professioni et sanctimoniae aptis.



CAP. 24.---Ut praeter scientiam domini sui, servus non efficiatur monachus.
[Col. 0796C]

(Ex concilio Arelaten., capite 4.) Placuit in monasteriis non esse suscipiendum servum ad monachum faciendum, praeter proprii Domini voluntatem. Qui vero hoc constitutum nostrum excesserit, eum a communione suspendi decrevimus, ne nomen Domini blasphemetur.



CAP. 25.---De illo qui servum alienum, causa religionis, docet contemnere dominum suum.

(Ex concilio Braggar., capite 47.) Si quis servum alienum, causa religionis, docet contemnere dominum suum, et recedere ab ejus servitio, durissime in omnibus arguatur, et ad poenitentiam compellatur.



CAP. 26.---De fugitivis clericis.

(Ex decr. Leonis papae.) Fugitivum vero clericum, [Col. 0796D] aut monachum deserentem disciplinam, velut contemptorem placuit revocare.



CAP. 27.---De saecularibus, si se semel per religionem totonderint, et post laici efficiuntur.

(Ex concilio Toletan. V, capite 5.) Quicunque ex saecularibus accipientes poenitentiam se totonderunt, et rursus praevaricantes laici effecti sunt, comprehensi ab episcopo suo, ad poenitentiam ex qua recesserunt revocentur. Quod si aliqui qui per potentiam irrevocabiles sunt, nec admoniti revertentur, vere ut apostatae coram Ecclesia anathematis sententia condemnentur. Non aliter et hi qui tonsi collaudantibus parentibus fuerint, seipsos religioni devoverunt, et postea habitum saecularem sumpserunt, et [Col. 0797A] iidem a sacerdote comprehensi, ad cultum religionis acta prius poenitentia revocentur. Quod si reverti nolunt, vere ut apostatae anathematis sententiae subjiciantur. Quae forma servabitur, etiam in viduis virginibusque sacris, ac poenitentibus feminis, quae sanctimonialem habitum induerunt, et postea aut vestem mutaverunt, aut ad nuptias transierunt.



CAP. 28.---Ut servus in monasterium non recipiatur, nesciente domino suo.

(Ex concilio Chalced., capite 4.) Nullum vero recipere in monasteriis servum obtentu monachi praeter domini sui conscientiam licet.



CAP. 29.---De monachis et monachabus, qui se sacrilega contagione miscuerint.

(Ex epist. Syricii papae, capite 6.) Impudicas [Col. 0797B] detestabilesque personas, monachorum scilicet atque monacharum, quae, abjecto proposito sanctitatis, illicita ac sacrilega contagione se miscuerunt, et in abruptum conscientiae desperatione perductae, de illicitis complexibus libere filios procreaverunt, a monasteriorum coetu ecclesiarumque conventibus eliminandas esse mandamus, quatenus retrusae in suis ergastulis, tantum facinus continua lamentatione deflentes, purificatorio possint plenitudinis igne decoqui, ut eis vel ad mortem saltem solius misericordiae intuitu per communionis gratiam possit subveniri.



CAP. 30.---Ut non liceat Deo sacratis nuptialia jura contrahere.

(Ex concilio Chalced. capite 16.) Virginem quae se Deo Domino consecravit, similiter et monachum non [Col. 0797C] licere nuptialia jura contrahere. Quod si hoc inventi fuerint perpetrantes, excommunicentur. Confitentitibus autem, decrevimus ut habeat auctoritatem ejusdem loci episcopus, misericordiam humanitatemque largiri.



CAP. 31.---De his qui sanctimoniales in matrimonium acceperint, ut separati sine spe conjugii maneant.

(Ex epist. Pascuelis papae, capite 11.) Hi igitur qui scientes sanctimonialibus feminis in matrimonio sunt ad injuriam Christi copulati juxta censuram Christiani zeli separentur, et nunquam eis concedatur jugali vinculo religari, sed in poenitentiae se lamentis vehementer, dum vivunt, afficiant.



CAP. 32.---De virginibus quae praevaricatae sunt.

[Col. 0797D] (Ex decr. Gelasii papae, capite 10.) Virginibus sacris temere se quosdam sociare cognovimus, et post dicatum Deo propositum, incesta foedera sacrilegaque miscere. Quos protinus aequum est a sacra communione detrudi: et nisi per publicam probatamque poenitentiam omnino non recipi, sed tamen his viaticum de saeculo transeuntibus, si digne poenituerint, non negetur.



CAP. 33.---Ut viduae velum sibi imponere non debeant inconsulto episcopo suo, et ne presbyteri eis imponere praesumant, quod et episcopis non licet.

(Ex conc. Rothomag., capite 9.) Statutum est viduas non debere velare se, inconsulto suo episcopo. Simul et hoc statutum est, ut si quispiam presbyterorum deinceps hujus constitutionis [Col. 0798A] normae contumaciter transgressor exstiterit, scilicet ut aliquas viduas velare praesumat, quia hoc et episcopis non licet, gradus sui periculum incurrat. Similiter et de puellis virginibus a presbyteris non velandis statutum est, ut si quis hoc facere tentaverit, tanquam trangressor canonum damnetur.



CAP. 34.---Quod viduae sub nulla benedictione sint velandae.

(Ex decr. Gelasii papae, capite 21.) Nam de viduis sub nulla benedictione velandis, superius latius duximus disserendum. Quae si propria voluntate professam pristini conjugii castitatem mutabili mente calcaverunt, periculi earum intererit, quali Deum debeant satisfactione placare. Sicut enim si se forsitan continere non poterant secundum Apostolum, [Col. 0798B] nullatenus nubere vetabantur, sic habita secum deliberatione, promissam Deo pudicitiae fidem debuerunt custodire. Nos autem nullum talibus laqueum debemus injicere, sed solas adhortationes praemii sempiterni, poenasque proponere divini judicii, ut nostra sit absoluta conscientia, et illarum pro se rationem Deo reddat intentio. Cavendum quippe est quod de earum moribus actibusque beatus Paulus testatur apostolus, quod planius exponere praeterimus, ne sexus instabilis non tam deterreri quam admoneri videatur.



CAP. 35.---De viduis quae semel sacrae conversationis velamen suscipiunt.

(Ex concilio Aurelian., capite 3.) Viduae quae spontanea voluntate ab altari sacrae conversationis velamen suscipiunt, decrevit sancta synodus in eodem [Col. 0798C] proposito eas permanere. Non enim fas esse decernimus, ut postquam se Domino semel sub velo consecraverint, et inter velatas oblationes fecerint, iterum eis concedi Spiritui sancto mentiri.



CAP. 36.---De viduis, ut nullus eas velare attentet.

(Ex concil. Mogunt., cap. 6.) Viduas autem velare pontificum nullus attentet, prout constitutum est in decretis Gelasii, capitulo XIII, quod nec auctoritas divina, nec canonum forma praestitit. Quae si propria fuerit voluntate continentiam professa, ut in ejusdem Gelasii capitulo XXI legitur, ejus intentio pro se reddat rationem Deo: quia sicut secundum Apostolum, si se continere non poterat, nullatenus nubere vetabatur, sic secum habita deliberatione, [Col. 0798D] promissam fidem pudicitiae Deo debet custodire. Nos autem, auctoritate Patrum suffulti, in hoc sacro conventu sancimus, et libere judicamus, si sponte velamen, quamvis non consecratum, sibi imposuerit, et in ecclesia inter velatas oblationem Deo obtulerit, velit, nolit, sanctimoniae habitum ulterius habere debet, licet sacramento confirmare velit eo tenore et ratione velamen sibi imposuisse ut iterum posset deponere.



CAP. 37.---De nobilibus feminis quae, postquam velatae fuerint, domi in deliciis residere delectantur.

(Ex concilio apud Aquisgran., Ludovico Pio praesente, capite 6.) De nobilibus feminis quae amissis viris repente velantur, et in propriis domibus diversas necessitates opponentes residere delectantur, [Col. 0799A] de quibus in aliis conventibus coram serenitate vestra jam dudum ventilatum et definitum est, majori solertique studio admonendas et instruendas ab episcopis statuimus, quatenus suae saluti consulant, ne sic indiscrete vivendo, et propria noxiaque libertate utendo, et per diversa vagando, periculum animarum suarum incurrant, semper illud apostolicum ante oculos habentes, quo dicitur: Vidua quae in deliciis est, vivens mortua est.



CAP. 38.---De his qui velatas et Deo consecratas in conjugium duxerint.

(Ex concilio Aurelian., capite 23.) Si quis sacro velamine consecratam in conjugium duxerit, et post dicatum Deo propositum incesta foedera sacrilegaque miscuerit, ut in constitutis Gelasii papae, [Col. 0799B] cap. XX, legitur, protinus aequum est sacra communione detrudi, et nisi per publicam probatamque poenitentiam omnino non recipi. Si tamen poenituerint, transeuntibus de saeculo viaticum non negetur. In Chalcedonensi concilio, cap. XVI, hoc perpetrantes excommunicantur. Confitentibus auctoritate episcopi misericordia largitur. In epistola Syricii papae, cap. VI, velatae et Deo consecratae, si abjecto proposito sanctitatis clanculum sacrilega contagione se miscuerint, et illicitis complexibus publice et libere filios procreaverint, has nuptias detestabiles a monasteriorum coetu, et ecclesiarum conventibus eliminandas esse judicatum est: quatenus detrusae ergastutis, tantum facinus continua lamentatione defleant. Unde verbo Domini et canonica [Col. 0799C] auctoritate in hac sancta synodo praecipimus, ut omnino separentur, et juramento colligentur, ulterius sub uno non cohabitare tecto, nec familiari frui colloquio, excepto in ecclesia, aut in publico, aut rem habere ullam communem, unde suspicio illecebrosi desiderii, aut scandalum libidinosi facti juste possit oriri. Si qua etiam inter se dividenda sint, dividant, et uterque sua provideat, et incestuosus sine spe conjugii maneat.



CAP. 39.---De viduis quae professam continentiam praevaricatae sunt.

(Ex concilio Carthag., capite 104.) De viduis quae professam continentiam praevaricatae sunt: sicut bonum est castitatis praemium, ita et majori observantia et praeceptione custodiendum est, ut si quae [Col. 0799D] viduae, quamlibet adhuc in minoribus annis positae et matura aetate a viro relictae, se devoverint Deo, et veste laicali abjecta, sub testimonio episcopi et Ecclesiae religioso habitu apparuerunt, postea vero ad nuptias saeculares transierunt, secundum Apostolum damnationem habeant: quia fidem castitatis quam Deo voverunt, irritam facere visi sunt. Tales ergo personae a Christianorum communione sequestrentur, neque etiam in convivio cum Christianis communicent. Nam si adulterae conjuges reae sunt, si suis viris obnoxiae fuerint, quanto magis viduae quae Dei religiositatem mutaverunt, crimine adulterii notabuntur, si devotionem quam sponte nec coacte Deo obtulerunt libidinosa voluntate corruperint, [Col. 0800A] atque ad secundas nuptias transitum fecerint? Quae et si violentia irruente ab aliquo oppressae fuerint, ac postea delectatione libidinis permanente in conjugio raptori vel violento viro consenserint, damnatione superius dicta teneantur obnoxiae. De talibus ait Apostolus: Cum enim luxuriatae fuerint, nubere in Christo volunt, habentes damnationem, quia primam fidem irritam fecerunt.



CAP. 40.---De eadem re.

(Ex decr. Zepherini papae, capite 4.) Ut viduae non sint in deliciis, sed, secundum Apostolum, sub potestate episcopi vivant.



CAP. 41.---De eadem re.

(Apostol. dicit.) Praecipe, inquit, ut viduae irreprehensibiles sint. Vidua eligatur non minus XL annorum, [Col. 0800B] in operibus bonis testimonium habens, si filios educavit, etc. Adolescentiores viduas devita. Cum enim luxuriatae fuerint, in Christo nubere volunt, habentes damnationem, quia primam fidem irritam fecerunt: simul et otiosae loquentes quod non oportet. Volo ergo juniores nubere, procreare filios, matresfamilias esse, nullam occasionem dare adversario, maledicti gratia. Jam enim quaedam conversae sunt retro Satanam



CAP. 42.---De feminis quarum mariti obierint, ut non cito se velent.

(Ex concilio Aurelian., capite 5.) De feminis quae viros amittunt, placet ne se sicut hactenus indiscrete velent, sed triginta dies post decessum viri sui exspectent. Et post tricesimum diem per consilium [Col. 0800C] episcopi sui, vel, si episcopus absens fuerit, consilio aliorum religiosorum sacerdotum suorumque amicorum id quod eligere debent eligant: et ut rogetur princeps a sacro conventu, ut hi qui publicam egerunt poenitentiam, et feminae quae viros amittunt, sua auctoritate donec deliberent quid agant tueantur, et specialiter pro his capitula fieri, et legis mundanae capitulis inserenda decrevimus.



CAP. 43.---Ut viduitatis professio coram episcopo fiat.

(Ex concil. Arausic., capite 6.) Viduitatis servandae professionem coram episcopo in secretario habitam, imposita coram episcopo veste viduali, non esse violandam, ipsam talis professionis desertricem merito esse damnandam decernimus.



CAP. 44.---Ut nullus vetet vel jubeat viduas vel virgines nubere.
[Col. 0800D]

(Ex concilio Toletan., capite 10.) Pro consulto castitatis, quod maxime hortamento concilii proficere debeat, annuente glorioso domino nostro Recaredo rege, hoc sanctum affirmat concilium, ut viduae quibus placuerit tenere castitatem, nulla vi ad nuptias iterandas venire cogantur. Quod si priusquam profiteantur continentiam, nubere elegerint, illis nubant quos propria voluntate voluerint habere maritos. Similis conditio et de virginibus habeatur, nec contra voluntatem parentum vel suam cogantur maritos accipere. Si quis vero propositum castitatis viduae vel virginis impedierit, a sancta communione et a liminibus ecclesiae habeatur extraneus.



CAP. 45.---De viduis propositum relinquentibus.
[Col. 0801A]

(Ex epist. Greg. papae missa ad Bonifacium.) Viduas a proposito discedentes viduitatis, super quibus nos consulere voluit dilectio tua, frater charissime, credo te nosse a sancto Paulo, et a multis sanctis Patribus, nisi convertantur, olim esse damnatas. Quas et nos apostolica auctoritate damnandas, et a communione fidelium atque a liminibus ecclesiae arcendas fore censemus, usquequo obediant episcopis suis et ad bonum quod coeperunt invitae aut voluntariae revertantur. De virginibus autem non velatis, si deviaverint, a sanctae memoriae praedecessore nostro papa Innocentio taliter decretum habemus: Hae vero quae necdum sacro velamine tectae, tamen in proposito virginali semper se simulaverunt permanere, [Col. 0801B] licet velatae non fuerint, si nupserint, aliquanto tempore his agenda poenitentia est: quia sponsio carum a Domino tenebatur. Si enim inter homines solet bonae fidei contractus nulla ratione dissolvi, quanto magis ista pollicitatio, quam cum Deo pepigit, solvi sine vindicta non poterit? etc. Nam si virgines nondum velatae taliter poenitentia publica puniuntur et a coetu fidelium usque ad satisfactionem excluduntur, quanto potius viduae quae perfectioris aetatis, et maturioris sapientiae, atque consilii existunt, virorumque consortio multoties usae sunt, et habitum religionis assumpserunt, et demum apostataverunt, atque ad priorem vomitum sunt reversae, a nobis et ab omnibus fidelibus a liminibus ecclesiae et a coetu fidelium, usque ad satisfactionem, [Col. 0801C] sunt eliminandae et carceribus tradendae, qualiter juxta beatum apostolum Paulum, tradentes hujusmodi hominem Satanae, ut spiritus salvus sit in die Domini? De talibus enim et Dominus per Moysen loquitur dicens: Auferte malum de medio vestri. De quibus et per Prophetam ait: Laetabitur justus cum viderit vindictam, manus suas lavabit in sanguine peccatoris. De talibus namque et eorum similibus atque eisdem consentientibus dicitur: quia non solum qui faciunt, sed etiam qui consentiunt facientibus, rei sunt.



CAP. 46.---Ut viduae velatae ad nuptias ire non debeant.

(Ex decr. Gelasii papae ad Sicilienses episcopos [Col. 0801D] missis, capite 9.) Neque viduas ad nuptias transire patimur, quae religioso proposito diuturna observatione permanserunt. Similiter virgines nubere prohibemus, quas annis plurimis in monasteriis aetatem peregisse contigerit.



CAP. 47.---De vidua quae sub obtentu religionis velum ad tempus sibi imposuerit.

(Ex epist. Nicolai papae, capite 5.) Nicolaus episcopus servus servorum Dei, reverendissimo et sanctissimo confratri nostro Adalwino sanctae Vivenensis Ecclesiae archiepiscopo. Quod autem interrogasti de femina quae post obitum mariti sui velamen sacrum super caput suum imposuit, et finxit se sub eodem velamine sanctimonialem esse, postea vero ad nuptias rediit, bonum mihi videtur quia per [Col. 0802A] hypocrisim ecclesiasticam regulam conturbare voluit, et non legitime in voto suo permansit, ut poenitentiam agat de illusione nefanda, et revertatur ad id quod spopondit, et in sacro ministerio inchoavit. Nam si consenserimus quod omnia sacramenta ecclesiastica quisque, prout vult, fingat et non vere faciat, omnis ordo ecclesiasticus conturbatur, nec catholicae fidei jura consistunt, nec canones sacri rite observantur. Quid enim profuit Simoni Mago baptismum sacrum ficte suscipere, et in Christianitate permansurum se finxisse, cum per apostolum fraude ejus detecta, quod sibi futurum esset praenuntiatum est. Ait enim: Pecunia tua tecum sit in perditione; cor enim tuum non est rectum coram Deo: poenitentiam itaque age ab hac nequitia tua, et roga Deum [Col. 0802B] ut forte remittatur tibi haec cogitatio cordis tui. In felle enim amaritudinis, et obligatione iniquitatis video te esse. Ideo tales, nisi resipiscant, spirituali gladio percutere censemus. Non enim fas est Spiritui sancto mentiri, sicuti Ananias et Sapphira mentiti sunt, et statim perierunt.



CAP. 48.---De viduis et puellis quae in domibus propriis habitum religionis susceperunt.

(Ex concilio Toletan. IV, capite 57.) De viduis et puellis quae habitum religionis in domibus propriis tam a parentibus quam per se mutaverunt, si postea contra instituta Patrum, vel praecepta canonum, conjugia crediderint copulanda, tandiu utrique habeantur a communione suspensi, quousque quod illicite perpetraverunt emendare neglexerint, a [Col. 0802C] communione vel omnium Christianorum convivio in perpetuum sint sequestrati.



CAP. 49.---Quod sanctus Gregorius quamdam feminam velatam quae sacrum propositum transgressa est, comprehendi jusserit.

(Ex reg. Greg. ad Sepontium episcop.) Si custos religiosi habitus fuisses, aut esse nosses episcopus, filiam gloriosae memoriae Tulliani magistri militiae, te illic posito, nec projectis religiosis vestibus ad saecularem reverti habitum, nec ad nos licuisset perversam epistolam destinare. Sed quia nimia desidia ac torpore deprimeris, in tuo dedecore res ad praesens illicita impune commissa est. Nam sicut praefati sumus, si sollicitus esses, prius ad nos ultio mulieris pravissimae, quam culpa debuit pervenire. [Col. 0802D] Quia ergo tantum hebes, tantumque es negligens, ut nisi canonicam vitae fueris coercitionem expertus, in aliis districtionem et disciplinam nescias custodire, qualiter debeas esse sollicitus, congruo tibi, si Domino placuerit, tempore demonstramus. Praesentia igitur scripta suscipiens evigila, et excitatus saltem exsequere quod pressus nunc usque ignavia distulisti. Instantiae ergo tuae sit, praedictam mulierem una cum Sergio defensore comprehendere, et statim non solum ad male contemptum habitum sine excusatione aliqua revocare, sed etiam in monasterio ubi omnino districte valeat custodiri detrudere, et ita omnem circa illam sollicitudinem exhibere, ut quam sit netarium quod commisit, ex tua possit districtione cognoscere. Qua in re si quis, quod non [Col. 0803A] credimus, laicorum aliquo tibi ingenio tentaverit obsistendum, a sanctissimae eum communionis participatione suspende, nobisque renuntiare festina, ut quantum sit exsecrabile quod praesumit, postquam consideratione propria non advertit, emendationis qualitate cognoscat. In his autem omnibus ita cautum ac stude vigilantem te ostendere, ut culpam tuam non geminare neglectus, sed aliquantisper valeat et sollicitudo minuere.



CAP. 50.---De viduis velatis, si voluptatibus carnis inservire accusantur.

(Ex concilio Meldensi, capite 2.) Ut illae quae quasi sanctimoniales sub velamine religionis degere videntur, sed potius in deliciis viventes, mortuae in divinis oculis computantur, per provincias discurrentes, [Col. 0803B] curiosae et verbosae, si libidinibus caeterisque carnis voluptatibus inservire accusantur, si manifeste detegi potuerint, episcopali auctoritate et regia potestate in talibus locis residere sub testimonio religioso cogantur, ubi poenitentiam si fecerint dignam, assequantur etiam fructuosam. Si enim manifeste detegi non valuerint, erga Ecclesiam suae opinionis malam famam canonice purgare cogantur: et ut religiosius de caetero vivant, et in monasteriis conversentur, episcopali decreto et regia potestate coerceantur. De his etiam Apostolus dicit: Quae cum fornicatae fuerint, in Christo nubere volunt.



CAP. 51.---Ut sacrilegi dijudicentur, qui se sacratis feminis miscuerint.

[Col. 0803C] (Ex concilio Arelatensi, capite 7.) Sciendum est omnibus quod Deo sacratarum feminarum corpora per votum propriae sponsionis et verba sacerdotis Deo consecrata templa esse Scripturarum testimoniis comprobantur, et ideo violatores earum sacrilegi ac juxta Apostolum filii perditionis esse noscuntur.



CAP. 52.---De his qui sanctimoniales virgines, viduas velatas rapiunt.

(Ex concilio Meldensi, capite 8.) Qui sanctimoniales virgines vel viduas rapiunt, et progressu etiam criminis in conjugium sumunt, publicae poenitentiae subigantur. Ipsae vero feminae locis congruis poenitentiae retrudantur, et ad habitum religionis redire cogantur. Ipse autem incestuosus sine spe uxoriae [Col. 0803D] copulationis perenniter maneat, nisi nescisse se velatam expurgare potuerit. Si vero, quod absit! conjugia iterare praesumpserint, acriori subdantur vindictae, et amplius propellantur. Qui si forte obedire monitis salutaribus notuerint, anathematizentur.



CAP. 53.---Ut clerici seu laici cum bono testimonio cum sacris puellis loqui debeant.

(Ex concilio Spalensi, capite 10). Haec cautela circa omnes servetur, ut laici remoti a peculiaritate virginum, nec usque ad vestibulum habeant accedendi familiare permissum, nec ipse qui praeest cum sola colloqui debet, sed sub testimonio duarum aut trium sororum, ita ut rara sit accessio, brevisque locutio.



CAP. 54.---Quod mulieres velatae, in monasteriis, aut in domibus suis habitum observent.
[Col. 0804A]

(Ex decr. Eugenii papae capite 28.) Mulieres obtentu religionis velatae; aut in monasterio regulariter vivant, aut in domibus suis susceptum habitum caste observent.



CAP. 55.---Ut adolescentiores viduae, vel sanctimoniales, ab episcopo non negligantur

(Ex concilio Carthag., capite 102.) Ad reatum episcopi pertinet, vel presbyteri qui parochiae praeest, si sustentandae ab Ecclesia vitae praesentis causa adolescentiores viduae vel sanctimoniales eorum familiaritatibus subjiciantur.



CAP. 56.---Ut unusquisque episcopus clericos in suo episcopio vagantes, ad suum episcopum redire faciat.
[Col. 0804B]

(Ex concilio Mogunt., capite 19.) Ut unusquisque episcopus in sua parochia diligenter presbyteros vel clericos inquirat, unde sint: et si aliquem fugitivum invenerit, ad suum episcopum redire faciat.



CAP. 57.---De clericis vagis.

(Ex eodem capite 18.) De clericis vagis, seu deacephalis, id est, de his qui sunt sine capite, neque in servitio Domini nostri, neque sub episcopo, neque sub abbate, sed sine canonica vel regulari vita degentes, ut in libro officiorum secundo, cap. tertio, de his dicitur: Hos neque inter laicos, et inter saecularium officiorum studia, neque inter clericos religio tentat divina, sed solutos atque oberrantes, sola turpis vita complectitur et vaga: quique dum [Col. 0804C] nullum metuunt, explendae voluptatis suae licentiam sectantur, et quasi animalia bruta libertate ac dedesiderio feruntur, habentes signum religionis, non religionis officium, hypocentauris similes, neque equi nec homines. Tales omnino praecipimus, ut ubicunque inventi fuerint, episcopi sine ulla mora eos sub custodia constringant canonica, et nullatenus eos amplius ita errabundos et vagos secundum desideria voluptatum suarum vivere permittant. Sin autem episcopis suis canonice obedire noluerint, excommunicentur usque ad judicium episcopi regionis illius. Sin autem nec illi eos corrigere valuerint, omnino sub vinculis constringantur usque ad synodum, ut ibi eis indicetur utrum ad judicium principis aut ad universalem synodum deferantur, [Col. 0804D] sub custodia publica.



CAP. 58.---Ut monachae monastice vivant, et canonice secundum canonicam vitam vivant.

(Ex eodem concilio cui interfuit Carolus imper., et Ricolphus archiep., in claustr. S. Alb., capite 13.) Abbatissas autem cum sanctimomalibus omnino recte et juste vivere censemus. Quae vero professionem secundum regulam sancti Benedicti fecerunt, regulariter vivant. Sin autem, canonice vivant pleniter, et sub diligenti cura custodiam habeant, et in claustris suis permaneant, nec foras exitum habeant. Sed et ipsae abbatissae in monasteriis sedeant, nec foras vadant, sine licentia et consilio episcopi sui.



CAP. 59.---Ut sanctimoniales abbatissae suae sint obedientes.
[Col. 0805A]

(Ex eodem, capite 14.) Sanctimoniales, nisi forte abbatissa sua pro aliqua necessitate incumbente mittente, nequaquam de monasterio egrediantur. Hae vero quae famulos aut famulas non habent, ad exercenda negotia ad mediam monasterii portam perveniant, et ibi coram testibus negotium suum exerceant.



CAP. 60.---De feminis quae propter continentiam muliebrem mutant habitum.

(Ex concilio Grangen. capite 13.) Si qua mulier propter continentiam quae putatur, habitum mutat, et pro solito muliebri amictu virilem sumit, anathema sit.



CAP. 61.---De illo qui virginitatem custodierit, nuptias autem exsecraverit.
[Col. 0805B]

(Ex eodem, capite 9.) Quicunque virginitatem custodiens, aut continentiae studens, velut horrescens nuptias temerat, nec propter hoc quod bonum et sanctum est nomen virginitatis assumit, anathema sit.



CAP. 62.---De feminis quae propter religionem crines totonderint.

(Ex eodem, capite 17.) Si qua mulier propter divinum cultum, ut aestimat, crines attondit, quos ei Deus ad subjectionis memoriam tribuit, tanquam praeceptum dissolvens obedientiae, anathema sit.



CAP. 63.---De illis qui propter continentiam palliis vestiuntur.

[Col. 0805C] (Ex concil. Cabillon., capite 12.) Si quis virorum propter continentiam, quae putatur, amictu pallii utitur, quasi per hoc habere se justitiam credens, et despicit eos qui cum reverentia byrris et aliis communibus et solitis vestibus utuntur, anathema sit.



CAP. 64.---De illis qui virginitatem observant, et sic extolluntur.

(Ex eodem, capite 10.) Si quis ex his qui virginitatem propter Deum servant extollitur adversum conjugatos, anathema sit.



CAP. 65.---Quod non sit permittendum monachos et monachas in uno monasterio simul habitare.

(Ex reg. Greg. papae.) In nullo loco monachos et monachas permittimus unum monasterium habere, [Col. 0805D] sed nec ea quae duplicia vocant, et si quid tale est. Religiosus episcopus mulieres quidem in suo loco studeat manere, monachos autem aliud monasterium aedificare cogat. Sin autem plurima sint talia monasteria, separentur in aliis monasteriis monachae, et in aliis monachi. Res autem quas habent communes, secundum jura eis competentia distribuantur.



CAP. 66.---Ut episcopus monasteria monachorum et sanctimonialium frequenter visitet.

(Ex concil. Rothomag., capite 3.) Ut episcopus monasteria monachorum et sanctimonialium frequenter introeat, et cum gravibus et religiosis personis, et in eorum, vel in earum conventu residens, eorum vitam et conversationem diligenter discutiat, et, si quid reprehensibile [Col. 0806A] invenerit, corrigere satagat. Sanctimonialium etiam, pudicitiam subtiliter investiget. Et si aliqua invenitur quae, neglecto proposito castitatis, clerico aut laico impudenter misceatur, et in privata custodia retrudatur, ubi quod male commisit digne poeniteat. Interdicat etiam ex auctoritate sanctorum canonum, ut nullus laicus aut clericus in earum claustris et secretis habitationibus accessum habeat, neque presbyteri, nisi tantum ad missam, expleta missa ad ecclesias suas redeant. Omnibus praeterea publice et privatim denuntiet, quantum piaculum sit, qui sponsam Christi vitiare praesumit. Si enim ille reus tenetur qui sponsam hominis violat, quanto magis reus majestatis efficitur qui sponsam omnipotentis Dei corrumpit?



CAP. 67.---Ut abbates in potestate episcoporum consistant.
[Col. 0806B]

(Ex concilio Aureliano, capite 4.) Abbates pro humilitate religionis in episcoporum potestate consistant, et si quid extra regulam fecerint, ab episcopis corrigantur. Non semel, sed saepius in anno, episcopi visitent monasteria monachorum, et si quid corrigendum fuerit, corrigant. Monachi autem abbatibus omni obedientia et devotione subjaceant. Quod si quis per contumaciam exstiterit indevotus, ac per loca aliqua vagari, aut peculiare aliquod habere praesumpserit, omnia quae acquisierit ab abbatibus auferantur secundum regulam monasterio profutura. Ipsi autem qui fuerint pervagati, ubi inventi fuerint, cum auxilio episcopi tanquam fugaces [Col. 0806C] sub custodia revocentur et constringantur.



CAP. 68.---De monachis qui filios procreaverint.

(Ex dictis S. Isidor.) Monachi filios procreantes in carcere recludantur, tantum facinus continua lamentatione deflentes, ut eis vel ad mortem sola misericordia in communionis gratia possit indulgeri.



CAP. 69.---De sanctimonialibus quae vim barbaricam pertulerunt.

(Ex decr. Leonis papae, capite 49.) De his autem quae, in sacro virginitatis proposito constitutae, barbaricam pertulere violentiam, et integritatem pudoris non in animo sed corpore perdiderunt, ea nobis videtur servanda moderatio, ut neque in viduarum dejiciantur gradum, neque in sacrarum et perseverantium virginum numero censeantur. Quibus si [Col. 0806D] in omnibus virginalibus observationibus perseverant, et castimoniae soliditatem mente custodiunt, sacramentorum non est neganda communio: quia injustum est illas in eo vel argui, vel notari, quod non voluntas admisit, sed vis hostilis eripuit.



CAP. 70.---De quadam abbatissa quae se proclamaverat super militibus in claustro suo hospitantibus.

(Ex regis. Greg. ad Fortunatum episcopum Neapolit., capite 112) Insinuavit nobis latrix praesentium Agnella abbatissa, quod intra monasterium ipsius milites hospitentur. Et omnino de fraternitatis vestrae sollicitudine mirati sumus, cur hoc patienter tulerit, et non illud cum omni celeritate fecerit emendari. Unde hortamur, ut vel nunc studii vestri sit instanter [Col. 0807A] eis quorum interest imminere, quatenus sine aliqua exinde excusatione tollantur, et nullus illic ulterius meatum accipiat, nec callidus hostis occasionem inveniens, de deceptione religiosi habitus, quod absit! valeat exsultare.



CAP. 71.---Quod res ecclesiasticae ad laicos disponendae non respiciant.

(Ex concilio apud Compendium, capite 10.) Synodali decreto sancitum est, ne laici vel saeculares de viris Deo dicatis Ecclesiaeque facultatibus aliquid ad se putent vel praesumant praeter reverentiam pertinere, quorum quarumque sacerdotibus disponendi indiscusse a Deo cura commissa docetur. Si quis contra haec venire praesumpserit. anathemate feriatur.



CAP. 72.---De eadem re.

[Col. 0807B] (Ex eodem, capite 3.) De viris Deo dicatis vel ecclesiasticis facultatibus aliquid disponendi, nulla legitur laicis, quamvis religiosis, unquam attributa facultas.



CAP. 73.---Ut abbates ad synodum ire non cogantur, nisi pro rationabili re.

(Ex concilio Turonensi, capite 11.) Episcopus non debet abbatem cogere ad synodum ire, nisi aliqua rationabilis causa consistat.



CAP. 74.---Ut congregationes monachorum sine collaudatione episcopi fieri non liceat.

(Ex concilio Epaonensi, capite 10.) Cellulas novas aut congregatiunculas monachorum absque notitia episcopi prohibemus institui.



CAP. 75.---De virginibus sacris, quae parentibus privantur.
[Col. 0807C]

(Ex concilio Africano, capite 11.) Ut virgines sacrae, si parentibus a quibus custodiebantur privatae fuerint, ab episcopo custodiantur. Ubi autem episcopus absens est, providentia gravioribus feminis commendetur, ut simul habitantes invicem se custodiant, ne, passim vagando, Ecclesiae laedant existimationem.



CAP. 76.---Qui religiosis feminis praeponendus sit.

(Ex concilio Carthaginensi, capite 97.) Qui religiosis feminis praeponendus sit, ab episcopo probetur.



CAP. 77.---De sanctimonialibus, quid in claustro facere debeant.

[Col. 0807D] (Ex concilio Moguntino, capite 6.) Sanctimoniales in monasterio constitutae habeant studium in legendo et in cantando, et horas canonicas solemniter pariter celebrent, et omnes, exceptis quas infirmitas tenet, in dormitorio dormiant, et omnibus diebus ad capitulum et ad collationes veniant, et regulam a sanctis Patribus illis constitutam diligenter observent.



CAP. 78.---Nullus laicus claustra sanctimonialium ingrediatur, nisi ad opera exercenda.

(Ex eodem, capite 16.) Nullus vassus abbatissae, nec minister aliquis, nec clericus, nec laicus claustra ancillarum Dei ingrediatur, nisi forte quando necessitas operandi incumbit.



CAP. 79.---Janitrix claustri non eligatur, nisi testimonium habeat bonum.
[Col. 0808A]

(Ex eodem, cap. 15.) Portaria non eligatur, nisi quae aetate matura sit, et testimonium habeat bonum, et vitae probabilis sit.



CAP. 80.---Ut abbatissa, nisi per licentiam sui episcopi a monasterio non egrediatur.

(Ex concilio Gangren., capite 9.) Abbatissa nequaquam de monasterio egrediatur, nisi per licentiam episcopi sui. Et si quando foras pergit, de sanctimonialibus quas secum ducit curam maximam habeat, ut nulla eis detur occasio peccandi.



CAP. 81.---Ut unus abbas duobus monasteriis praeesse non debeat.

(Ex concilio Arausic., capite 54.) Unum abbatem duobus monasteriis interdicimus praesidere.



CAP. 82.---Ut monachi compatres non habeant.
[Col. 0808B]

(Ex concilio Augustodunensi, capite 5.) Ut monachi vel monachae compatres habere non praesumant.



CAP. 83.---Quod feminae in conventu docere non debeant.

(Ex concilio Carthaginensi.) Mulier quamvis docta in conventu docere non audeat.



CAP. 84.---Ut femina poenitentiam dare non debeat, nec sedere inter sacerdotes in convivio.

(Ex concilio Remensi, praesente Ludovico imperatore, capite 5.) Femina non det poenitentiam, nec corporale cum oblatione, nec calicem super altare ponat, nec inter ordinatos stet in ecclesia, nec sedeat inter sacerdotes in convivio.



CAP. 85.---De mulieribus virorum causas discutientibus.
[Col. 0808C]

(Ex concil. Nanneten., cap. 8.) Cum Apostolus dicat: Mulieres in ecclesia taceant: non enim permittitur eis loqui, turpe est enim mulieri in ecclesia loqui: mirum videtur, quod quaedam mulierculae contra divinas humanasque leges, attrita fronte impudenter agentes, placita generalia et publicos conventus indesinenter adeunt, et negotia regni utilitatesque reipublicae magis perturbant quam disponant, cum indecens sit, et etiam inter barbaras gentes reprehensibile, mulieres virorum causas discutere, et quae de lanificiis suis, et operibus textrilibus, et mulieribus inter genitiarias suas residentes debuerant disputare, in conventu publico ac si in curia residentes, senatoriam sibi usurpant auctoritatem. [Col. 0808D] Quae ignominiosa praesumptio fautoribus magis imputanda videtur, quam feminis. Unde quia divinae leges, ut supra monstratum est, hoc contradicunt, et humanae nihilominus idipsum prohibent, ut feminae nihil aliud prosequantur in publico, quam suam causam. Ait enim lex Theodosiana: Nulla ratione femmae amplius quam suas causas agendi habeant potestatem, nec alicujus causam a se noverint prosequendam: idcirco ex auctoritate canonica interdicimus, ut nulla sanctimonialis virgo, vel vidua, conventus generales adeat, nisi a principe fuerit evocata aut ab episcopo suo: nisi forte propriae necessitatis ratio impulerit, et hoc ipsum cum licentia et nuntio episcopi sui.



CAP. 86.---Quod abbas pro humiliatione locum suum relinquere possit.
[Col. 0809A]

(Ex concil. Mongunt. cap. 18.) Abbas potest pro humiliatione, et cum permissione episcopi, locum suum relinquere: tamen fratres eligant sibi abbatem de ipsis si habeant, sin autem de extraneis. Nec episcopus debet abbatem violenter retinere in loco suo. Congregatio debet eligere sibi abbatem post mortem abbatis sui, vel eo vivente, si ipse discesserit, vel peccaverit. Ipse enim non potest aliquem ordinare de suis propinquis vel amicis, sine voluntate fratrum.



CAP. 87.---Quod laicus in ecclesia lectionem recitare non debeat.

(Ex eodem, cap. 19.) Laicus non debet in ecclesia [Col. 0809B] lectionem recitare, nec alleluia dicere, nisi psalmos tantum et responsoria sine alleluia.



CAP. 88.---Quod non liceat episcopo abstrahere rem monasterii, quamvis erga se peccaverit abbas.

(Ex eodem, cap. 20.) Episcopo non licet tollere possessionem monasterii, quamvis peccaverit abbas, sed mittat eum in aliud monasterium, in potestatem alterius abbatis.



CAP. 89.---Ne monachi placita saecularia adeant.

(Ex eodem, cap. 21.) Ac deinde decrevimus, sicut sancta regula dicit, ut monasterium ubi fieri possit, per decanos ordinetur: quia illi praepositi saepe in elationem incidunt, et in laqueum diaboli. Hoc tamen omnino volumus, ut non monachi ad saecularia placita [Col. 0809C] ullatenus veniant, neque ipse abbas sine licentia episcopi sui, et cum necessitas exigit, tunc per jussionem et consilium episcopi sui illuc vadat. Nequaquam tamen contentiones aut lites aliquas ibi movere praesumat, sed quidquid quaerendum, vel etiam respondendum sit, per advocatos suos hoc faciat. Abbates et monachi usque ad interrogationem silentium habeant, et cum interrogantur, cum humilitate et reverentia respondeant. Alias querelas omnino devitent. In eorum claustro permaneant, nullusque ex eis foras vadat, nisi per necessitatem ab abbate mittatur in obedientiam: nec foris manducet neque bibat sine permissione abbatis, nec ad convivia saecularia vadat.



CAP. 90.---De negotio saeculari.

[Col. 0809D] (Ex eodem, cap. 22.) Ministri autem altaris Domini, vel monachi, nobis placuit, ut a negotiis saecularibus omnino abstineant. Multa sunt ergo negotia saecularia, de his tamen pauca perstringamus, ad quae pertinet omnis libido, non solum immunditia carnis sed etiam omnis carnalis concupiscentia. Quidquid plus justo appetit homo, turpe lucrum est: munera injusta accipere vel etiam dare pro aliquo saeculari conquaestu, pretio aliquem conducere, contentiones, et lites, et rixas amare, in placitis saecularibus disputare, excepta defensione orphanorum et viduarum, conductores aut procuratores esse saecularium rerum, turpis verbi vel facti jocularem esse, vel jocum saecularem diligere, aleas amare [Col. 0810A] ornamentum inconveniens proposito suo quaerere, in deliciis vivere velle, gulam et ebrietatem sequi, pondera injusta vel mensuras habere, negotium injustum exercere. Nec tamen justum negotium est est contradicendum propter necessitates diversas: quia legimus sanctos apostolos negotiasse, et in regula S. Benedicti praecipitur praevidere, per quorum manus negotium monasterii transeat. Canes et aves sequi ad venandum, et in omnibus quibuslibet causis superfluum esse. Ecce talia et his similia ministris altaris Domini necnon et monachis omnino contradicimus. De quibus dicit Apostolus: Nemo militans Deo implicat se negotiis saecularibus.



CAP. 91.---De clericis injuste tonsuratis.

(Ex eodem, cap. 23.) De clericis vero hoc statuimus, [Col. 0810B] ut hi qui hactenus inventi sunt sive canonico sive in monachico ordine tonsurati sine eorum voluntate, si liberi sunt, ut ita permaneant, et deinceps cavendum ut nullus tondeatur, nisi legitima aetate, et spontanea voluntate, vel cum licentia domini sui, vel consensu parentum.



CAP. 92.---Ut episcopi sive abbates, ante se joca turpia fieri non permittant.

(Ex eodem, cap. 24.) Ut episcopi et abbates ante se joca turpia facere non permittant, sed pauperes et indigentes secum ad mensam habeant, et lectio divina ibi personet, et sumant cibum cum benedictione, et laude Domini secundum Apostolum: Sive manducatis sive bibitis, omnia in laude Dei faciatis.



CAP. 93.---De illis qui ab episcopo seu ab aliis avaritiae causa seducti se totonderunt.
[Col. 0810C]

(Ex eodem, cap. 25.) Constituit sane sacer iste conventus, ut episcopi sive abbates, qui non in fructum animarum, sed in avaritiam et turpe lucrum inhiantes, quoslibet homines illectos circumveniendo totonderunt, et res eorum tali persuasione non solum acceperunt, sed potius surripuerunt, poenitentiae canonicae sive regulari, utpote turpis lucri sectatores, subjaceant: hi vero qui vanis promissionibus illecti, vel quibuslibet machinationibus persuasi, mentis inopes effecti, rerum suarum domini esse nescientes, comam deposuerunt, in eo quod coeperunt perseverare cogantur. Res namque quae ab illectis et negligentibus datae, ab avaris et [Col. 0810D] negligentibus non solum acceptae sed raptae noscuntur, haeredibus reddantur, qui dementia parentum, avaritia incentorum exhaeredati esse noscuntur. Si vero nescientibus episcopis aut abbatibus, ministri eorum, quilibet videlicet in clero, hoc fecisse convincuntur, episcopi et abbates, desidia: illi vero rapacitate et avaritia, judicentur. Hoc vero quod quis Deo juste et rationabiliter de rebus suis offert, firmiter Ecclesia tenere debet.



CAP. 94.---Ut abbatissa magnam curam habeat de congregatione sua.

(Ex eodem, cap. 26.) Abbatissa diligentem habeat curam de congregatione sibi commissa, et provideat ut in lectione et in officio, et in modulatione psalmorum ipsae sanctimoniales strenuae sint, et in omnibus [Col. 0811A] operibus bonis illa eis ducatum praebeat, utpote pro animabus earum rationem redditura in conspectu Domini: et stipendia sanctimonialibus praebeat necessaria, ne forte per indigentiam cibi aut potus peccare compellantur.



CAP. 95.---Ut sanctimoniales in domibus suis cum aliquibus masculis manducare vel bibere non praesumant.

(Ex eodem, cap. 27.) Non debere sanctimoniales in propriis mansionibus cum aliquibus masculis, clericis sive laicis consanguineis sive extraneis bibere sive comedere: sed si quando id agendum est, in auditorio agatur, et cum nullo masculo eis colloquium habere liceat, nisi in auditorio, et ibi coram testibus idoneis.



CAP. 96.---Qualiter indignus abbas a suo separetur officio.
[Col. 0811B]

(Ex concil. Tribur. cui interfuit rex Arnolphus, cap. 15.) Si quis autem abbas cautus in regimine et humilis, castus sobriusque, misericors, discretus non fuerit, ac divina praecepta verbis et exemplis non ostenderit, ab episcopo in cujus territorio consistit, et a vicinis abbatibus et caeteris Deum timentibus a suo arceatur honore, etiam si omnis congregatio vitiis suis consentiens abbatem eum habere voluerit.



CAP. 97.---De clericis qui tonsuras dimiserint, et uxores acceperint.

(Ex eodem concil., praesente Arnolpho rege, cap. 16.) Clericus si tonsura dimissa uxorem acceperit, qui quidem sit sine gradu nec ad monasterium aliquod a [Col. 0811C] parentibus traditus, si uxorem habere permittitur, iterum tonderi cogatur, nec in vita sua tonsuram negligere audeat. Quem autem progenitores ad monasterium tradiderunt, et in Ecclesia coepit cantare, et legere, nec uxorem ducere, nec monasterium deserere [Col. 0812A] poterit, sed si discesserit, reducatur. Si tonsuram dimiserit, rursum tondeatur, uxorem si usurpaverit, dimittere compellatur.



CAP. 98.---De puellis quae se ante legitimos annos sua sponte sacrae religioni tradiderint.

(Ex eodem, cap. 17.) Puella si ante duodecim annos aetatis sponte sua sacrum sibi velamen assumit, possunt statim parentes vel tutores ejus id factum irritum facere, si volunt. At si annum et diem id dissimulando consenserint, ulterius nec ipsa, nec illi mutare hoc poterunt. Porro si in fortiori aetate adolescentula, vel adolescens servire Deo elegerint, non est potestas parentibus hoc prohibendi.



CAP. 99.---De illo qui filiam, aut neptem, vel parentem suam Deo omnipotenti offerri voluerit.

[Col. 0812B] (Ex eodem, cap. 6.) Quicunque filiam suam, aut neptem, vel parentem Deo omnipotenti offerri voluerit, licentiam habeat: sin autem, virum accipiat, domi infantes suos nutriat, et non aliam infra monasterium mittere nutriendi gratia praesumat, nisi eam quam firmiter in ipso loco, in Dei servitio perseverare voluerit, secundum instituta sanctorum Patrum, seu secundum canonicam auctoritatem.



CAP. 100.---De eadem re.

(Ex eodem, cap. 7.) Omnino prohibemus, ut nullus filium aut nepotem, vel parentem suum in monasterio puellarum ad nutriendum commendare praesumat, nec quisquam illum ibi suscipere audeat.



CAP. 101.---De abbate qui feminas in monasterio suo festivitates celebrare permiserit.

[Col. 0812C] (Ex concilio Urbico.) Si abbas mulierem in monasterium suum ingredi permiserit, aut festivitates aliquas ibidem spectare, tribus mensibus in alio monasterio retrudatur, pane et aqua tantum contentus.


[Col. 0811] FINIS LIBRI OCTAVI.



[LIBER NONUS.]



INDEX CAPITULORUM LIBRI NONI.

    [Col. 0811C] CAP. 1. Quod aliud sit uxor, aliud concubina, nec erret quisquis filiam suam in matrimonium concubinam habenti tradiderit.
    2. Qualis uxor legitima esse debeat.
    3. Ut nullus occulte nuptias celebret.
    [Col. 0811D] 4. Quo tempore nuptiae celebrandae sint.
    5. Qualiter benedicantur a sacerdote sponsus et sponsa.
    6. Ut nullum conjugium sine dote fiat.
    7. Ut sponsus et sponsa ante nuptias a sacerdote benedicantur.
    8. De primo conjugio.
    9. Quod vir fidelis a muliere infideli separari non debeat.
    10. Ut in Christianorum nuptiis non saltetur.
    11. Ut viduam nemo furetur in uxorem.
    12. Ut virginem nemo furetur in uxorem.
    13. De virgine vel vidua furata.
    14. De virginibus quae virginitatem ante nuptias non custodierint.
    [Col. 0812C] 15. Quod nulli liceat concubinam habere.
    16. De illis qui ante nuptias concubinas habuerint.
    17. Item de concubinis.
    18. De ancilla, si proprio domino suo legitima fieri possit.
    [Col. 0812D] 19. De illo qui servum suum et ancillam in matrimonium conjunxerit.
    20. De multinubis.
    21. Quod secunda conjugia saecularibus non negentur, quibus tamen ad clerum minime venire conceditur.
    22. De illis qui in plurimas nuptias inciderunt.
    23. De illis qui tertio nuptias celebraverint.
    24. De bigamis.
    25. De numero maritorum.
    26. De ingenuo homine, si alterius ancillam pro in genua, acceperit, et post ancillam eam esse intellexerit.
    27. De femina ingenua, si servum maritum acceperit.
    [Col. 0813A] 28. De legitime conjunctis, si alter illorum in amentiam devenerit.
    29. De legitimis matrimoniis servorum.
    30. Si furiosi matrimonia contraxerint.
    31. De desponsata puella, si alter eam in matrimonium possit accipere.
    32. De his qui sponsas alienas rapiunt.
    33. De his qui feminas rapiunt.
    34. De eadem re.
    35. De his qui rapiunt puellas sub nomine simul habitandi.
    36. De puellis raptis nondum desponsatis.
    37. De raptis desponsatis.
    38. De eadem re.
    39. De eadem re.
    [Col. 0813B] 40. De illis qui in matrimonio sunt et concumbere non possunt.
    41. De eadem re.
    42. De eadem re.
    43. De eadem re.
    44. De eadem re.
    45. De conjugatis, qui saecularia relinquere desiderant.
    46. De viro qui uxorem suam velare permiserit.
    47. De muliere, si sine licentia viri sui velum sibi imposuerit.
    48. De viro qui sine uxoris permissu monasticam vitam susceperit.
    49. De regina Thietbirga, quae causa religionis a regia dignitate discedere voluerat.
    [Col. 0813C] 50. De Lothario rege qui uxorem suam in custodia detinebat.
    51. De singulari certamine quod Lotharius molitus est contra Thietbirgam uxorem suam.
    52. De femina de adulterio inculpata, si cum marito debet inire certamen legale, suae potestati prius debet, etc.
    53. De eadem re.
    54. De illis qui in alias provincias fugerint aut suos seniores secuti fuerint, et uxores suas domi reliquerint.
    55. De feminis quae captis viris, vel in captivitatem, etc.
    56. Quod non probetur esse culpabilis qui uxorem capti in matrimonio videtur esse sortitus.
    [Col. 0813D] 57. Ut si mulieres ad priores maritos redire noluerint, [Col. 0814A] velut impiae, ecclesiastica communione privandae sunt.
    58. Ut si viri de captivitate regressi, intemperantia uxorum offensi non fuerint, et voluerint eas in conjugio recipere liberam habeant facultatem.
    59. De illo qui in paganismo uxorem suam dimiserit.
    60. De baptizato, si uxor ejus infidelis converti noluerit.
    61. De illo qui ante baptismum mulierem virginem acceperat.
    62. De illis feminis quae nulla causa interveniente reliquerunt viros suos.
    63. De femina quae adulterum reliquerit, et adulterum acceperit.
    64. Quod neque dimissus ab uxore, neque dimissa [Col. 0814B] a marito conjungantur.
    65. De illo qui vivente marito conjugem illius adulterasse accusatur, et eam post ejus mortem sumpsisse dignoscitur.
    66. De eadem re.
    67. De illo qui uxorem habet, et saepius moechatus fuerit.
    68. Si laicus absolutus cum laica absoluta peccaverit.
    69. De uxore quae conscio marito moechata fuerit.
    70. De viro uxorem non habente, si cum uxore alterius adulterium perpetraverit.
    71. De conjugatis qui aliqua certa re discidium fecerint, ut innupti maneant.
    72. De illis qui interveniente repudio aliis se in matrimonio [Col. 0814C] copulaverint.
    73. Si cujus uxor constuprata fuerit, et propterea maritus perdere illam machinaverit.
    74. De eo, si quis cum uxore alterius, vivente eo, fornicatus fuerit.
    75. De ingenuo qui ingenuam acceperit uxorem, et postea se servum fecerit.
    76. De illis conjugatis, quorum leges diversae sunt.
    77. Cur communicantes viri cum adulteris uxoribus non conveniant.
    78. Quod non conveniat Christianos cum haereticis nuptialia jura contrahere.
    79. Judicii examinatio.
    80. Separatio incestae copulationis.
    81. Reconciliatio conjugatorum.
    [Col. 0814D] 82. De eadem re.




[Col. 0813] Indicis capitulorum finis



BURCHARDI WORMACIENSIS ECCLESIAE EPISCOPI DECRETORUM LIBER NONUS DE FEMINIS NON CONSECRATIS.
[Col. 0815]


ARGUMENTUM LIBRI.
[Col. 0815A]

Libro hoc de virginibus et viduis Deo non sacratis, de earum raptoribus, poenaque iis imponenda, de legitimo matrimonio, de illegitimo concubitu ejusque poenitentia tractatur.



CAP. 1.---Quod aliud sit uxor, aliud concubina, nec erret quisquis filiam suam in matrimonium concubinam habenti tradiderit.

(Ex decr. Leonis papae, capite 18.) Non omnis mulier viro juncta uxor est viri, quia nec omnis filius haeres est patris. Nuptiarum autem foedera inter ingenuos sunt legitima, et inter aequales multo prius hoc ipsum Domino constituente, quam initium Romani juris existeret. Itaque aliud est uxor, aliud concubina, sicut aliud est ancilla, aliud libera. Propter quod etiam Apostolus ad manifestandam harum [Col. 0815B] personarum discretionem testimonium ponit ex Genesi, ubi dicitur Abrahae: Ejice ancillam et filium ejus: non enim haeres erit filius ancillae cum filio meo Isaac. Unde cum societas nuptiarum ita ab initio constituta sit, ut praeter sexuum conjunctionem haberet in se Christi et Ecclesiae sacramentum, dubium non est eam mulierem non pertinere ad matrimonium, in qua docetur nuptiale non fuisse mysterium. Igitur cujuslibet loci laicus, si filiam suam viro habenti concubinam in matrimonium dederit, non ita accipiendum est quasi eam conjugato dederit, nisi forte illa mulier et ingenua facta, et dotata legitime, et publicis nuptiis honestata videatur; quia paterno arbitrio viris conjunctae carent [Col. 0815C] culpa, si mulieres quae a viris habebantur in matrimonio non fuerunt, quia aliud est nupta, aliud concubina.



CAP. 2.---Qualis uxor legitima esse debeat.

(Ex epistola Leonis papae.) Qualis esse debeat uxor quae habenda est secundum legem: virgo casta et desponsata in virginitate, et dotata legitime, et a parentibus tradita, et a sponso et a paranymphis accipienda, et ita secundum legem et Evangelium publicis nuptiis honeste in conjugium liquide sumenda: et omnibus diebus vitae nisi ex consensu et causa vacandi Deo nunquam propter hominem separanda, et si fornicata fuerit dimittenda; sed illa vivente altera non deducenda, quia adulteri regnum Dei non possidebunt, et poenitentia illius per scripturas recipienda.



CAP. 3.---Ut nullus occulte nuptias celebret.
[Col. 0816A]

(Ex decr. Hormisdae papae, capite 6.) Ut nullus fidelis cujuscunque conditionis sit occulte nuptias faciat, sed, benedictione a sacerdote accepta, publice nubat in Domino.



CAP. 4.---Quo tempore nuptiae celebrandae sint.

(Ex concilio Hilerdensi, cap. 3.) Quod non oporteat a Septuagesima usque in octavas Paschae, et tribus hebdomadibus ante festivitatem sancti Joannis Baptistae, et ab Adventu Domini usque post Epiphaniam nuptias celebrare. Quod si factum fuerit, separentur.



CAP. 5.---Qualiter benedicantur a sacerdote sponsus et sponsa.

(Ex concilio apud Valentias, capite 101.) Sponsus [Col. 0816B] et sponsa cum benedicendi sunt, a sacerdote, a parentibus, vel a paranymphis in ecclesia sacerdoti offerantur, et cum benedictionem acceperint, eadem nocte pro reverentia ipsius benedictionis in virginitate permaneant.



CAP. 6.---Ut nullum conjugium sine dote fiat.

(Ex concilio Arelatensi, capite 6.) Nullum sine dote fiat conjugium, juxta possibilitatem fiat dos, nec sine publicis nuptiis quisquam nubere vel uxorem ducere praesumat.



CAP. 7.---Ut sponsus et sponsa ante nuptias a sacerdote benedicantur.

(Ex decr. Sotheris papae, capite 5.) Ut sponsus ac sponsa cum precibus et oblationibus a sacerdote benedicantur, et legibus sponsetur ac donetur, et a [Col. 0816C] paranymphis custodiatur, et publice solemniterque accipiatur. Biduo etiam ac triduo abstineant se, et doceantur ut castitatem inter se custodiant, certisque temporibus nubant, ut filios non spurios sed haereditarios Deo et saeculo generent.



CAP. 8.---De primo conjugio.

(Ex concil. Mediolan., cap. 2.) In primo conjugio debet presbyter missam agere et benedicere ambos, et postea se abstineant ab ecclesia XXX diebus.



CAP. 9.---Quod vir fidelis a muliere infideli separari non debeat.

(Apostolus dicit.) Si quis frater uxorem habet infidelem, et haec consentit habitare cum illo, non dimittat illam. Et si qua mulier habet virum infidelem, et hic consentit habitare cum illa, non dimittat virum. [Col. 0817A] Sanctificatus enim erit vir infidelis in muliere fideli, et sanctificata erit mulier infidelis per virum fidelem.



CAP. 10.---Ut in Christianorum nuptiis non saltetur.

(Ex concil. Laodicen., cap. 53.) Quod non oporteat Christianos euntes ad nuptias plaudere vel saltare, sed venerabiliter coenare, vel prandere, sicut Christianos decet.



CAP. 11.---Ut viduam nemo furetur in uxorem.

(Gregor. dicit.) Si quis viduam furatus fuerit in uxorem, vel consentiens ei, anathema sit. Et responderunt omnes tertio: Anathema sit



CAP. 12.---Ut virginem nemo furetur in uxorem.

(Item ejusdem.) Si quis virginem, nisi desponsaverit, furatus fuerit in uxorem, vel consentiens ei, [Col. 0817B] anathema sit. Et responderunt omnes tertio: Anathema sit!



CAP. 13.---De virgine vel vidua furata.

(Ex decr. Eusebii pap., cap. 10.) Si quis virginem aut viduam furatus in uxorem, nisi fuerit a se desponsatam, anathema sit.



CAP. 14.---De virginibus quae virginitatem ante nuptias non custodierint.

(Ex concil. Elibertan., cap. 5.) Virgines quae virginitatem suam non custodierint, si eosdem qui eas violaverint maritos acceperint, eo quod solas nuptias violaverint, post poenitentiam unius anni reconcilientur. Si alios cognoverint viros, eo quod moechatae sunt, quinquennio poeniteant, et sic ad communionem accedant.



CAP. 15.---Quod nulli liceat concubinam habere.
[Col. 0817C]

(Ex dictis August.) Audite, charissimi, membra Christi, et matris catholicae Ecclesiae filii. Quod dico competentibus, audiant fideles; quod dico fidelibus, audiant competentes; quod dico fidelibus et competentibus, audiant poenitentes; quod dico fidelibus et competentibus, et poenitentibus, audiant et catechumeni, audiant omnes: omnes timeant, et nemo contemnat. Sit mihi in consolationem vester auditus, ne vobis sit in testimonium dolor meus. Competentibus dico, Fornicari vobis non liceat, sufficiant vobis uxores, concubinas vobis non licet habere. Audiat Deus, si vos surdi estis; audiant angeli ejus, si vos contemnitis: Concubinas non licet vobis habere. Et si non habetis uxores, tamen non licet vobis habere concubinas, [Col. 0817D] quas postea dimittatis, ut ducatis uxores. Tanto major damnatio vobis erit, si volueritis habere et concubinas et uxores. Non licet habere uxores, quarum priores mariti vivunt. Nec vobis, feminae, habere viros licet, quorum priores uxores vivunt. Adulterina sunt ista conjugia, non jure coeli, sed jure saeculi: nec illam feminam licet habere, quae per repudium discessit a marito, eo vivente. Solius fornicationis causa licet uxorem adulteram dimittere, sed illa vivente non licet alteram ducere.



CAP. 16.---De illis qui ante nuptias concubinas habuerint.

(Item Aug.) Quale est et illud quod multi virorum ante nuptias concubinas sibi adhaerere non erubescunt, [Col. 0818A] quas post aliquot annos dimittunt, et sic postea legitimas uxores accipiunt. Unde coram Deo et coram angelis ejus contestor, atque denuntio, Deum et ista semper prohibuisse, et nunquam ei placuisse. Et praecipue temporibus Christianis concubinas habere nunquam licet, et nunquam licebit.



CAP. 17.---Item de concubinis.

(Ex concilio Arelaten., capite 4.) Nulli liceat uno tempore duas uxores habere: sed neque unquam concubinam.



CAP. 18.---De ancilla, si proprio domino suo legitima fieri possit.

(Ex decr. Julii papae, capite 4.) Si quis ancillam suam libertate donaverit, et in matrimonio sibi [Col. 0818B] sociaverit, dubitabatur apud quosdam utrum hujusmodi nuptiae legitimae esse videantur, an non. Nos itaque vetustam ambiguitatem decidentes talia connubia legitima esse censuimus. Si enim ex affectu fiunt omnes nuptiae, et nihil impium, et legibus contrarium in tali copulatione fieri potest, quare praedictas nuptias inhibendas existimaverimus. Omnibus vobis unus est pater in coelis, et unusquisque dives et pauper, liber et servus, aequaliter pro se, et pro animabus eorum rationem daturi sunt. Quapropter omnibus cujuscunque conditionis sint, unam legem, quantum ad Deum, habere non dubitamus.



CAP. 19.---De illo qui servum suum, et ancillam in matrimonium conjunxerit.

[Col. 0818C] (Ex concilio Matiscen., capite 10.) Si servum et ancillam dominus amborum in matrimonium conjunxerit, et postea liberato servo vel ancilla, non potest redimi qui in servitio est, ideo matrimonia non solvantur.



CAP. 20.---De multinubis.

(Ex concilio Braggarensi, capite 81.) Si quis multis nuptiis fuerit copulatus, poenitentiam agat: conversatio autem et fides poenitentis compendit tempus.



CAP. 21.---Quod secunda conjugia saecularibus non negentur, quibus tamen ad clerum minime venire conceditur.

(Ex decr. Gelasii papae, capite 22.) Secundas nuptias, sicut saecularibus inire conceditur, ita post eas nullus ad clericale sinitur venire collegium. Alia est [Col. 0818D] enim humanae fragilitati generaliter concessa licentia, alia debet esse vita divinarum rerum servitio dedicata.



CAP. 22.---De illis qui in plurimas nuptias inciderunt.

(Ex concilio Neocaesar., capite 1.) De his qui in plurimas nuptias inciderunt, et tempus quidem praefinitum manifestum est, sed conversatio eorum, et fides, tempus abbreviat.



CAP. 23.---De illis qui tertio nuptias celebraverint.

(Ex decr. Hormisdae papae, capite 2.) Ne quisquam amplius, quam duas accipiat uxores: quia jam tertia superflua est.



CAP. 24.---De bigamis.
[Col. 0819A]

(Ex concilio Laodicensi, capite 1.) De his qui secundum ecclesiasticam regulam libere ac legitime secundis nuptiis juncti sunt, nec occulte nuptiarum copulam fecerunt, oportet ut parvo tempore transacto vacent orationibus et jejuniis. Quibus etiam juxta indulgentiam communionem reddi decrevimus.



CAP. 25.---De numero maritorum.

(Ex dictis Hieronymi.) Ubi fuerit numerus maritorum, ibi vir proprius unus esse desistit.



CAP. 26.---De ingenuo homine, si alterius ancillam pro ingenua acceperit, et post ancillam eam esse intellexerit.

(Ex concil. apud Vermeriam, cui interfuit Pipinus [Col. 0819B] rex, capite 7.) Si quis ingenuus homo ancillam alterius uxorem acceperit, et existimat quod ingenua sit, si ipsa femina postea fuerit inservita, si eam a servitute redimere potest, faciat: si non potest, si voluerit, aliam accipiat. Si autem servam eam scierat, et collaudaverat: post, ut legitimam habeat. Similiter et mulier ingenua de servo alterius facere debet.



CAP. 27.---De femina ingenua, si servum maritum acceperit.

(Ex eodem concilio, capite 8.) Si femina ingenua accipit servum, sciens quia servus esset, habeat eum: quia omnes unum patrem habemus in coelis. Una lex erit, et viro et feminae.



CAP. 28.---De legitime conjunctis, si alter eorum in amentiam devenerit.

[Col. 0819C] (Ex epistola Nicolai ad Carolum Mogunt. episcopum missa.) Si qui matrimonium sani contraxerint, et uni ex duobus amentia, aut furor, aut aliqua infirmitas accesserit, ob hanc infirmitatem conjugia talium solvi non possunt. Similiter sentiendum de his qui ab adversariis excaecantur, aut membris detruncantur.



CAP. 29.---De legitimis matrimoniis servorum.

(Ex concilio Cabillon., capite 30.) Dictum est nobis, quod quidam legitima servorum matrimonia potestativa quadam praesumptione dirimant, non attendentes illud evangelicum: Quod Deus conjunxit, homo non separet. Unde nobis visum est ut conjugia servorum non dirimantur, etiamsi diversos dominos habeant: sed in uno conjugio permanentes, dominis [Col. 0819D] serviant suis. Et hoc in illis observandum est, ubi legalis conjunctio fuit, et per voluntatem dominorum.



CAP. 30.---Si furiosi matrimonia contraxerint.

(Ex decreto Fabiani papae, capite 5.) Neque furiosus, neque furiosa matrimonium contrahere possunt; sed si contractum fuerit, non separentur.



CAP. 31.---De desponsata puella, si alter eam in matrimonium possit accipere.

(Ex epist. Syricii papae, capite 4.) De conjugali autem violatione requisisti, si desponsatam alii puellam, alter in matrimonium possit accipere. Hoc ne fiat modis omnibus inhibemus: quia illa benedictio quam nupturae sacerdos imponit, apud fideles cujusdam [Col. 0820A] sacrilegii instar est, si ulla transgressione violetur.



CAP. 32.---De his qui sponsas alienas rapiunt.

(Ex concilio Meldensi, capite 5.) De his qui sponsas alienas rapiunt, antiqua et synodali sententia observetur. Quod et si forte in Ecclesia eventus talis reperiri dignoscitur, ut pro salutis et religionis competentia humanius quiddam debeant tractare pontifices, sicut canonica, ut eisdem verbis utamur, docet auctoritas, quia prior, inquiens, definitio durius: posterior autem quiddam tractavit humanius, nullo modo ut ad maximam indulgentiam descendamus, alterius sponsae acceptor, sine publica transeat poenitentia. Quod si haec obedire renuerit, sine ulla refragatione anathematizetur. Fautores vero illius, [Col. 0820B] juxta modum culpae, episcopi decreto poeniteant. Si vero, quod non optamus, de gradu ecclesiastico talibus nuptiis se consensorem, vel interventorem manifeste prodiderit, a gradu proprio repellantur. Et si verisimilibus exinde suspicionibus fuerit propulsatus, canonice se purget.



CAP. 33.---De his qui feminas rapiunt.

(Ex concilio apud Aquisgran. capite 3.) Placuit ut hi qui rapiunt feminas, vel furantur, aut seducunt, eas nullatenus habeant uxores, quamvis eis postmodum conveniat, aut eas dotaverint, vel nuptialiter cum consensu parentum suorum acceperint. Si quis autem uxorem habere voluerit, canonice et legaliter eam accipiat, et non rapiat. Qui vero eam rapuerit, vel furatus fuerit, aut seduxerit, nunquam eam uxorem [Col. 0820C] habeat.



CAP. 34.---De eadem re.

(Ex concilio Meldensi, capite 10.) Qui vero deinceps rapere virgines praesumpserint, vel viduas, secundum synodalem beati Gregorii definitionem, ipsi, et complices eorum anathematizentur, et raptores sine spe conjugii perpetuo maneant.



CAP. 35.---De his qui rapiunt puellas sub nomine simul habitandi.

(Ex concilio Chalced. capite 27.) Eos qui rapiunt mulieres sub nomine simul habitandi, cooperantes autem et conniventes raptoribus, decrevit sancta synodus ut si quidem clerici sunt, decidant de gradu proprio; si vero laici, anathematizentur.



CAP. 36.---De puellis raptis nondum desponsatis.

[Col. 0820D] (Ex concilio Cabillon., capite 27.) De puellis raptis necdum desponsatis in Chalcedonensi concilio scriptum est: Eos qui rapiunt puellas sub nomine simul habitandi, cooperantes et conniventes raptoribus decrevit sancta synodus ut siquidem clerici sunt, decidant de gradu proprio: si vero laici, anathematizentur. Quibus verbis datur intelligi, qualiter hujus mali auctores damnandi sunt: quando participes consilium conniventes tanto anathemate feriuntur, et juxta canonicam auctoritatem ad conjugia legitima raptas sibi jure vindicare nullatenus possunt.



CAP. 37.---De raptis desponsatis.

(Ex concilio Toletano.) Proinde placuit, atque statutum est a sacro conventu, ut si aliquis sponsam [Col. 0821A] alterius rapuerit, publica poenitentia mulctetur, et sine spe conjugii maneat. Et si ipsa eidem crimini consentiens non fuit, licentia nubendi alii non negetur. Quod si et ipsi post haec se conjungere praesumpserint, utrique usque ad satisfactionem anathematizentur.



CAP. 38.---De eadem re.

(Ex concilio Ancirano, capite 10.) Desponsatas puellas, et post ab aliis raptas, placuit erui, et eis reddi, quibus ante fuerant desponsatae, etiamsi eis a raptoribus vis illata constiterit.



CAP. 39.---De eadam re.

(Ex concilio Meldensi, capite 65.) Si autem necdum eas quas rapuerant cum voluntate parentum sub praefato desponsionis, vel dotalitii nomine in conjugium [Col. 0821B] sumptas habent, quando in omnium aures haec fuerit constitutio promulgata, ab earum conjunctione separentur, et publicae poenitentiae subigantur. Raptae autem parentibus legaliter restituantur. Post actam vero publicam poenitentiam, si aetas et incontinentia exegerit, legitimo et ex utrisque partibus placito conjugio socientur. Nam in his non regulam constituimus, sed, ut verbis Magni Leonis utamur, quid sit tolerabilius aestimamus. Quod si unus ex conjugatis obierit, is qui publicam poenitentiam egerit, et superstes exstiterit, iterare conjugium non praesumat, nisi forte episcopus praeviderit aliquam concedere indulgentiam, ut graviorem possit amovere offensam.



CAP. 40.---De his qui in matrimonio juncti sunt, et concumbere non possunt.
[Col. 0821C]

(Ex epist. Greg. ad Joannem Ravennatem episcopum.) Quod autem interrogasti de his qui matrimonio juncti sunt, et nubere non possunt, si ille aliam, vel illa alium ducere possit, quibus scriptum est: Vir et mulier si se conjunxerint, et postea dixerit mulier de viro, quod non possit coire cum eo, si potest probare per justum judicium quod verum sit, accipiat alium: si autem ille aliam acceperit, separentur.



CAP. 41.---De eadem re.

(Ex concilio apud Vermeriam temporibus Pipini regis, capite 17.) Si qua mulier proclamaverit, quod vir suus nunquam cum ea coisset, exeant inde ad crucem: et si verum fuerit, separentur, et illa faciat [Col. 0821D] quod vult.



CAP. 42.---De eadem re.

(Ex concilio apud Compendium, capite 20.) Si quis accepit uxorem, et habuit ipsam aliquo tempore, et ipsa femina dicit quod non coisset cum ea, et ille vir dicit quod sic fecit, in veritate viri consistat: quia vir caput est mulieris.



CAP. 43.---De eadem re.

(Ex concilio Tribur., capite 3.) Vir si duxerit uxorem concumbere cum ea non valens, et frater ejus clanculo eam vitiaverit, et gravidam reddiderit, separentur. Considerata autem imbecillitate, misericordia eis impartiatur ad conjugium, tantum in Domino.



CAP. 44.---De eadem re.
[Col. 0822A]

(Ex epist. Gregor.) De his requisitis, qui ob causam frigidae naturae se dicunt non posse in invicem operam carnis dantes commisceri: Iste vero si non potest ea uti pro uxore, habeat quasi sororem. Quod si retinaculum jugale volunt rescindere, maneant utrique innupti: nam si huic non potuit naturaliter concordare, quomodo alteri conveniet? Igitur si vir aliam vult accipere uxorem, manifesta ratio patet, quia succendente diabolo odii fomitem, exosam eam habuit, et idcirco illam dimittere mendacii falsitate molitur. Quod si mulier causatur, et dicit, Volo mater esse et filios procreare, uterque eorum septima manu propinquorum tactis sacrosanctis reliquiis, jurejurando dicat ut nunquam per commistionem [Col. 0822B] carnis conjuncti una caro effecti fuis sent, tunc videtur mulierem secundas posse contrahere nuptias. Humanum dico propter infirmitatem carnis eorum. Vir autem qui frigidae naturae est, maneat sine conjuge. Quod si et ille aliam copulam acceperit, tunc hi qui juraverint perjurii crimine rei teneantur, et poenitentia peracta, priora cogantur recipere connubia.



CAP. 45.---De conjugatis qui saecularia relinquere desiderant.

(Ex dictis Basilii episcopi.) Si quis vult conjugatus converti ad monasterium, non est recipiendus, nisi prius a conjuge castimoniam profitente fuerit absolutus. Nam si illa, vivente illo, per incontinentiam alteri nupserit, procul dubio adultera erit, nec recipitur [Col. 0822C] apud Deum ejusmodi viri conversio, cujus sequitur conjugalis foederis prostitutio. Tales ergo tunc sine culpa sequantur Christum relicto saeculo, si habeant ex pari voluntate castitatis consensum.



CAP. 46.---De viro qui uxorem suam velare permiserit.

(Ex concilio Remensi, capite 3.) Qui uxorem suam permiserit velare, aliam non accipiat, se similiter convertatur.



CAP. 47.---De muliere, si sine licentia viri sui velum sibi imposuerit.

(Ex decr. apud Compendium, capite 6.) Mulier, si sine licentia mariti sui velum in caput miserit, si viro placuerit, recipiet eam iterum ad conjugium.



CAP. 48.---De viro qui sine uxoris permissu monasticam vitam susceperit.
[Col. 0822D]

(Ex reg. Greg. ad Adrium notarium, capite 80.)

Agathosa, latrix praesentium, questa est maritum suum contra voluntatem suam in monasterio urbici abbatis esse conversum. Quod quia ad ejusdem abbatis culpam et invidiam non est dubium pertinere, experientiae tuae praecipimus ut diligenti inquisitione discretiat, ne forte cum ejus voluntate conversus sit, vel ipsa se mutare promiserit. Et si hoc repererit, et illum in monasterio permanere provideat, et hanc sicut promisit mutare compellat. Si vero nihil horum est, nec quoddam fornicationis crimen propter quod viro licet uxorem relinquere, praedictam mulierem commisisse cognoveris, ne illius [Col. 0823A] conversio uxori relictae in saeculo fieri possit perditionis occasio, volumus ut maritum suum illi, vel si jam tonsuratus est, reddas, omni excusatione cessante. Nam si excepta fornicationis causa virum uxorem relinquere nulla ratione conceditur, quia postquam copulatione conjugii viri atque mulieris unum corpus efficitur, non potest ex parte converti, et ex parte in saeculo manere.



CAP. 49.---De regina Thietbirga, quae causa religionis a regia dignitate discedere voluerat.

(Ex epist. Nicolai papae ad Carolum regem.) Scripsit nobis Thietbirga regina, regia se velle dignitate seu copula exui, et solam privata vita fore contentam desiderare. Cui nos scripsimus non hoc aliter fieri posse, nisi eamdem vitam conjux ejus Lotharius [Col. 0823B] elegerit. Et post pauca: De retroacta controversia Thietbirga non debet ulterius ad iteratam responsionem promoveri. Quod bene semel definitum est, et interpositis juramentis deliberatum, nulla debet iteratione, nisi fortassis ubi fuerit major auctoritas, retractari.



CAP. 50.---De Lothario rege qui uxorem suam in custodia detinebat.

(Item ejusdem.) Verum, sicut multorum relatu didicimus, Lotharius rex conventum celebrare disponit, et Thietbirgam reginam examini proprio et judicio subjicere meditatur. Et si quidem eam praestigiis falsitatis suae potuerit exhibere, quasi non fuerit legitima sua uxor, vult eam penitus a se sequestrare: sin autem, vult eam tanquam propriam [Col. 0823C] uxorem admittere, sed deinde, quasi moechata fuerit, insimulare, atque pro hoc hominem suum et hominem Thietbirgae ad monomachiam impellere, et, si homo ipsius reginae ceciderit, disponit hanc sine dilatione perimere. Quae quantum sint omni divinae vel sanctorum Patrum, legi contraria, magnitudo prudentiae vestrae, credimus, jam advertit.



CAP. 51.---De singulari certamine, quod Lotharius molitus est contra Thietbirgam uxorem suam.

(Item ejusdem.) Monomachiam vero in lege non assumimus, quam praeceptam fuisse non reperimus. Quam licet iniisse quosdam legamus, sicut sanctum David et Goliam sacra prodit historia, nusquam tamen ut pro lege teneatur alicubi divina sanxit auctoritas: cum hoc et hujuscemodi sectantes Deum [Col. 0823D] solummodo tentare videantur.



CAP. 52.---De femina de adulterio inculpata, si cum marito debet inire certamen legale, suae potestati prius debet ad tempus restitui.

(Item ejusdem.) Praeterea sive de conjugii foedere, sive de adulterii crimine judicium sit agitandum, nulla ratio patitur Thietbirgam cum Lothario posse inire conflictum, vel legitimum controversiae inire certamen, nisi prius ad tempus fuerit suae potestati et consanguineis propriis libere sociata. Inter quos etiam locus providendus est, in quo nulla sit vis multitudinis formidanda, et non sit difficile testes producere, vel caeteras personas, quae tam a sanctis canonibus, quam a venerandis Romanis legibus in hujusmodi controversiis requiruntur. Haec idcirco [Col. 0824A] diximus, ut ostendamus quem legum conflictum Lotharius congredi posse autumat, cum personam, quam in suis penetralibus quotidie fatigat, et conterit, quando vult ad judicium educit, quando vult ad claustra reducit: et quando educta fuerit, nisi ea profiteatur quae ipse praeceperit, punit. Propriae igitur libertati committi, et ab omni oppressione ac potestate illius, cum quo initur conflictus, oportet liberari, atque suis liberaliter uti, et suspectas personas convenit declinare, quae se ab objectis ostendere cupit immunem.



CAP. 53.---De eadem re.

(Item idem.) Itaque summo studio Thietbirgam conjugem tuam tanquam propriam carnem fovere ac diligere procurato, et ne illam a te ullo pacto [Col. 0824B] consentias discedere, vigilanter attende. Unde si vult a te discedere, corripe, imo corrige eam, et a tali intentione per omnia revocare satage. Jam vero si amore pudicitiae separationem quaerit, et conjugalis connubii solutionem efflagitat, certum est, Apostolo dicente, quia mulier sui corporis potestatem non habet, sed vir. Verum si et ipse pudicitiam sectatus religionis obtentu copulam dissolvere vis, tantum ne simulate fiat concedimus. Nam licet sit scriptum: Quod Deus conjunxit, homo non separet, Deus tamen et non homo separat, quando divini amoris intuitu, ex consensu utriusque conjugis matrimonia dissolvuntur. Si ergo hoc modo vis, gratuito permittimus animo, celeremque praebemus assensum: aliter autem fieri mutuam separationem [Col. 0824C] vestram prohibemus.



CAP. 54.---De illis qui in alias provincias fugerint, aut suos seniores secuti fuerint, et uxores suas domi reliquerint.

(Ex concilio apud Vermeriam, capite 6.) Si quis necessitate inevitabili cogente in alium ducatum seu provinciam fugerit, et uxor ejus, cum valet et potest, amore parentum aut rerum suarum eum sequi noluerit, ipsa omni tempore quandiu vir ejus quem secuta non fuit, vivit, semper innupta permaneat. Ille vero qui necessitate cogente in alia patria manet, si nunquam in suam patriam se reversurum sperat, si se continere non potest, aliam uxorem accipiat, tamen cum poenitentia.



CAP. 55.---De feminis quae, captis viris vel in captivitatem missis, aliis nupserunt.
[Col. 0824D]

(Ex epist. Leonis papae, capite 42.) Quod debeant feminae, quae, captis viris et in captivitatem ductis, aliis viris nupserant, putantes interemptos maritos, remeatis de captivitate prioribus viris copulari, ut cuique id quod legitime habuit reformetur, et recipiat unusquisque quod suum est, et redintegrentur foedera nuptiarum.



CAP. 56.---Quod non probetur esse culpabilis, qui uxorem capti in matrimonio videtur esse sortitus.

(Item ejusdem, capite 43.) Nec tamen culpabilis judiciter, et tanquam alieni juris perversor habeatur, qui personam ejus mariti qui jam non esse existimabatur, assumpsit. Si enim multa quae ad [Col. 0825A] eos qui in captivitatem ducti sunt pertinebant, in jus alienum transire potuerunt, tamen plenum justitiae est ut iisdem reversis propria reformentur. Quod si in mancipiis, vel in agris, aut etiam in domibus ac possessionibus rite servatur, quanto magis in conjugiorum redintegratione faciendum sit, ut quod bellica necessitate turbatum est, pacis remedio reformetur?



CAP. 57.---Ut si mulieres ad priores maritos redire noluerint, velut impiae ecclesiastica communione privandae sint.

(Item ejusdem, cap. 45.) Si autem aliquae mulieres ita posteriorum virorum amore sunt captae, ut malint his cohaerere quam ad legitimum redire consortium, merito sunt notandae, ita ut ecclesiastica communione [Col. 0825B] priventur: quae de re excusabili contaminationem criminis elegerunt, ostendentes sibimet pro sua incontinentia placuisse, quod justa remissio poterat expiare. Redeant ergo in suum statum voluntaria redintegratione conjugia, neque ullo modo ad opprobrium malae voluntatis trahatur quod conditio necessitatis extorsit: quia sicut hae mulieres quae reverti ad viros suos noluerint, impiae sunt habendae, ita illae quae in affectum ex Deo initum redeunt merito sunt laudandae.



CAP. 58.---Ut si viri de captivitate regressi intemperantia uxorum offensi non fuerint, et voluerint eas in conjugio recipere, liberam habeant facultatem.

(Item ejusdem, capite 44.) Et ideo si viri post longam captivitatem reversi, ita in dilectione suarum [Col. 0825C] conjugum perseverent ut eas cupiant in suum redire consortium, omittendum est et inculpabile judicandum quod necessitas intulit, et restituendum est quod fides poscit.



CAP. 59.---De illo qui in paganismo uxorem suam dimiserit.

(Ex decr. Eutych. papae.) Si quis gentilis gentilem dimiserit uxorem ante baptisma, post baptismum in potestate ejus erit eam habere, vel non habere.



CAP. 60.---De baptizato, si uxor ejus infidelis converti noluerit.

(Ex decr. ejusdem.) Simili modo si unus ex conjugatis baptizatus est, et alter gentilis, et sequi non vult, sit sicut dicit Apostolus: Infidelis si discedit, discedat.



CAP. 61.---De illo qui ante baptismum mulierem virginem acceperat.
[Col. 0825D]

(Ex concilio Meldensi, capite 2.) Si quis habuerit uxorem virginem ante baptisma, vivente illa post baptisma alteram habere non potest. Crimina in baptismo solvuntur, non conjugia.



CAP. 62.---De illis feminis quae, nulla causa interveniente, reliquerunt viros suos.

(Ex concilio Elibertan., capite 7.) Item feminae quae nulla praecedente causa reliquerunt viros suos, et alteri se copulaverunt, et in hoc permanere voluerint, nec in fine accipiant communionem.



CAP. 63.---De femina quae adulterum reliquerit, et adulterum acceperit.

(Ex eodem, capite 9.) Item femina fidelis quae [Col. 0826A] adulterum maritum reliquerit fidelem, et adulterum ducit, prohibeatur ne ducat. Si autem duxerit, non prius accipiat communionem quam is quem reliquit de saeculo exierit, nisi forte necessitas infirmitatis dare compulerit.



CAP. 64.---Quod neque dimissus ab uxore, neque dimissa a marito, alteri conjungantur.

(Ex concilio Africano, capite 63.) Placuit ut secundum evangelicam et apostolicam disciplinam, neque dimissus ab uxore, neque dimissa a marito, alteri conjungantur, sed ita maneant, aut sibimet reconcilientur. Quod si contempserint, ad poenitentiam redigantur.



CAP. 65.---De illo qui vivente marito conjugem illius adulterasse accusatur, et eam post ejus obitum sumpsisse dignoscitur.

[Col. 0826B] (Ex concilio Meldensi, capite 69.) Is qui vivente marito conjugem illius adulterasse accusatur, et eo in proximo defuncto eamdem sumpsisse dignoscitur, omnimodis publicae poenitentiae subigatur. De quo etiam post poenitentiam praefata, si expedierit, servabitur regula, nisi forte, id est, aut mulier virum qui mortuus fuerat occidisse notetur, aut propinquitas vel alia quaelibet actio criminalis impediat. Quod si probatum fuerit, sine ulla spe conjugii cum poenitentia perpetuo maneant. Si autem negaverit se eamdem feminam vivente viro nequaquam adulterasse, et praefati homicidii neuter eorum reus exstiterit, et probatis testibus neuter eorum convinci potuerit, purgent legaliter famam suae opinionis, et [Col. 0826C] sumpto utantur conjugio, si alia, ut diximus, non impedierit ratio.



CAP. 66.---De eadem re.

(Ex concilio Tribur., capite 3.) Relatum est auribus sanctorum sacerdotum, quemdam alterius uxorem stupro violasse, insuper et moechae, vivente viro suo, juramentum dedisse, ut post legitimi mariti mortem, si supervixisset, duceret uxorem. Quod et factum est. Tale igitur connubium prohibemus et anathematizamus.



CAP. 67.---De illo qui uxorem habet, et saepius moechatus est.

(Ex concilio Elibertan., capite 4.) Si quis fidelis habens uxorem non semel sed saepius fuerit moechatus, in fine mortis est conveniendus. Quod si se [Col. 0826D] promiserit cessaturum, detur ei communio. Si resuscitatus rursus fuerit moechatus, placuit ulterius non illudere alios de communione pacis.



CAP. 68.---Si laicus absolutus cum laica absoluta peccaverit.

(Ex concilio Meldensi, capite 7.) Si laicus cum laica femina, id est, uterque absolutus a lege conjugi concubuerit, tres annos poeniteant. Et quanto saepius et negligentius ea peccata commiserunt, tanto magis et tempus addatur, et modus poenitentiae.



CAP. 69.---De uxore quae conscio marito moechata fuerit.

(Ex concilio Mogunt., capite 9.) Si conscio marito et ipso consentiente uxor moechata fuerit, placuit nec in fine dandam eis communionem. Si vero eam [Col. 0827A] reliquerit, et separati fuerint, et digne poenituerint, post decem annos accipiant communionem.



CAP. 70.---De viro uxorem non habente, si cum alterius uxore adulterium perpetraverit.

(Ex concilio Nanneten., capite 6.) Quod si vir non habens uxorem cum alterius uxore adulterium perpetravit, aut si qua mulier non habens virum cum alterius viro, ille qui foedus violavit conjugii, VII annos, ut supra dictum est, poeniteat. Ille qui lege conjugii non tenetur, quinque annos poeniteat. Neque enim aequalis poenitentia danda est his quibus sufficere poterat ad explendam libidinem suam conjugum amplexus: et illis qui, conjuge carentes, ardore libidinis impellente, in fornicationem ceciderunt.



CAP. 71.---De conjugatis qui aliqua certa re discidium fecerint, ut innupti maneant.
[Col. 0827B]

(Ex dictis August.) Apostolus Paulus dicit: His qui sunt in conjugio praecipio, non ego, sed Dominus, uxorem a viro non discedere: quod si discesserit, manere innuptam, aut viro suo reconciliari. Potest enim fieri ut discedat ea causa qua Dominus permisit. Aut si feminae licet virum dimittere etiam propter causam fornicationis, et non licet viro, quid respondebimus de hoc quod dicit posterius: Et vir uxorem non dimittat? Quare non addidit, excepta causa fornicationis, quod Dominus permittit: nisi quia similem formam vult intelligi, ut si dimiserit quod causa fornicationis permittitur, maneat sine uxore, aut reconcilietur uxori? Et post pauca: Dominus autem permisit causa fornicationis [Col. 0827C] uxorem dimitti, sed quia permisit, non jussit.



CAP. 72.---De illis qui, interveniente repudio, aliis se in matrimonium copulaverint.

(Ex decreto Innocentii papae, capite 26.) De his etiam requisivit dilectio tua, qui interveniente repudio aliis se matrimonio copulaverunt, quos in utraque parte adulteros esse manifestum est. Qui vero vel uxore vivente, quamvis dissociatum esse videatur conjugium, ad aliam copulam festinarunt, neque possunt adulteri non videri, in tantum ut hae etiam personae quibus tales conjuncti sunt, etiam ipsae adulterium commisisse videantur, secundum illud quod legimus in Evangelio: Qui dimiserit uxorem suam, et duxerit aliam, moechatur. Et ideo omnes a communione fidelium abstinendos. De parentibus autem aut [Col. 0827D] propinquis eorum nihil tale statui potest, nisi si incentores illiciti consortii fuisse videantur.



CAP. 73.---Si cujus uxor constuprata fuerit, et propterea maritus perdere illam machinaverit.

(Ex concil. Triburiensi, capite 46.) Si cujus uxor constuprata fuerit, et propterea maritus capitali sententia delere illam machinaverit, ipsa vero, urgente mortis periculo, ad episcopum confugerit, et auxilium quaesierit, operosiori tamen si potest episcopus labore desudet ne occidatur; si vero non potest, nullo modo liceat ei requirenti eam reddere ad occidendum, quae se ei obtulit ad defendendum: sed solerti cura transmittat eam ad locum quem ipsa delegerit, ut secura possit vivere. Si vero interdum maritus [Col. 0828A] eam invenerit, et repetierit, secundum saeculum potestatem habuerit quid ei agere velit; sed audiat S. Augustinum dicentem: Cum enim vir a virtute nomen accepit, et mulier a mollitie, id est fragilitate, quare contra crudelissimam libidinis bestiam vult unusquisque uxorem suam esse victricem, cum ipse ad primum libidinis ictum victus cadat? Nam quidquid contra fidem catholicam non licet mulieribus, nec viris licebit. Si autem eadem mulier timore perterrita, a loco ubi eam episcopus destinavit aufugerit, et vir ejus ab episcopo semel, aut bis, vel saepius repetierit, si vitam ei obtinere possit, perquirat et reddat: sin autem, omnino non reddat. Maritus vero, quandiu ipsa vivat, nullo modo alteram ducat.



CAP. 74.---De eo, si quis cum uxore alterius, vivente eo, fornicatus fuerit.
[Col. 0828B]

(Ex concilio apud Alth. habito, praesente Conrado rege, capite 5.) Illud vero communi decreto secundum canonum instituta definimus et praejudicamus, ut si quis cum uxore alterius, vivente eo, fornicatus fuerit, moriente marito synodali judicio aditus ei claudatur illicitus, ne ulterius ei conjungatur matrimonio, quam prius polluit adulterio. Nolumus enim nec Christianae religioni convenit ut ullus ducat in conjugium, quam prius polluit per adulterium.



CAP. 75.---De ingenuo qui ingenuam acceperit uxorem, et postea servum se fecerit.

(Ex concil. Tribur. cui interfuit rex Arnolphus, capite 8.) Perlatum est ad sanctam synodum quod [Col. 0828C] quidam ingenuus ingenuam acceperit uxorem, et post filiorum procreationem occasione divortii cujusdam servum se fecerit, utrum necessario mulierem tenere debeat, et, si tenuerit, utrum illa quoque secundum saecularem legem servituti subjici debeat. Judicatum est uxorem minime debere dimitti, non tamen ob Christi legem mulierem in servitutem redigi, dum ille non ex consensu conjugis se servum fecit, quem liberum ipsa maritum accepit.



CAP. 76.---De illis conjugatis quorum leges diversae sunt.

(Ex eodem, capite 15.) De Francia nobilis quidam homo nobilem de Saxonia Saxonum lege duxit uxorem. Tenuit multis annis, et ex ea filios procreavit. Verum quia non iisdem utuntur legibus Saxones et [Col. 0828D] Franci, causatus est quod eam non sua, id est Francorum lege desponsaverit, vel acceperit, aut dotaverit: dimissaque illa, duxit alteram. Definivit super hoc sancta synodus, ut ille transgressor evangelicae legis subjugatur poenitentiae; a secunda conjuge separetur, priorem resumere cogatur.



CAP. 77.---Cur communicantes viri cum adulteris uxoribus non conveniant.

(Ex decr. Innocentii papae, capite 24.) Cur viri cum adulteris non conveniant, et illud desideratum est sciri, cur communicantes viri cum adulteris uxoribus non conveniant, cum contra uxores in consortio adulterorum virorum manere videantur, dum super hoc Christiana religio adulterium in utroque sexu pari ratione contemnet, sed viros suos mulieres non [Col. 0829A] facile de adulterio accusant, et non habent latentia peccata vindictam. Viri autem liberius uxores adulteras apud sacerdotes deferre consueverunt, et ideo mulieribus prodito earum crimine communio denegatur, virorum autem, latente commisso, non facile quisquam ex suspicionibus abstinetur, qui utique submovebitur si ejus flagitium detegatur. Cum ergo par causa sit interdum probatione cessante, vindictae ratio conquiescit.



CAP. 78.---Quod non conveniat Christianos cum haereticis nuptialia jura contrahere.

(Ex concilio Laodicensi, capite 31.) Quod non oporteat cum haereticis universis nuptiarum foedera celebrare, nec eis filios dare vel filias, sed magis accipere, si tamen Christianos se fieri permittant.



CAP. 79.---Judicii examinatio.
[Col. 0829B]

De hoc quod mihi reputatum est in hac synodo, quod simul cum ista femina adulterium vel fornicationem fecissem, quod non ego ita feci, nec inde me culpabilem recognosco, sic me Deus adjuvet ad istud judicium.



CAP. 80.---Separatio incestae copulationis.

Ab isto die in antea cum ista femina cum qua [Col. 0830A] adulterium vel fornicationem fecisti, unde disciplinam vel poenitentiam suscepisti, amplius non adulterabis, nec fornicaberis cum ea, nec aliam uxorem accipies, nisi post peractam poenitentiam tibi licentia data fuerit ab episcopo, aut ab ejus misso: sic te Deus ad juvet.



CAP. 81.---Reconciliatio conjugatorum.

Ab isto die in antea istam tuam conjugem nomine N. quam injuste dimiseras ita tenebis, sicut per reectum maritus suam debet habere conjugem, in dilectione et debita disciplina: nec eam per ullum malum ingenium a te separabis, nec ea vivente aliam accipies: sic te Deus adjuvet.



CAP. 82.---De eadem re.
[Col. 0830B]

A modo in antea istum tuum maritum quem injuste dimiseras ita tenebis et amplexaberis, et ei in servitio, in amore et in timore ita eris subjecta et obediens, sicut per rectum uxor suo debet subjecta esse marito, nec unquam ab eo te separabis, nec illo vivente alteri viro te sociabis, nec conjugio aut adulterio: sic te Deus adjuvet.


[Col. 0829] FINIS LIBRI NONI.



[LIBER DECIMUS.]



INDEX CAPITULORUM LIBRI DECIMI.

    [Col. 0829C] CAP. 1. Ut episcopi de parochiis suis sortilegos et maleficos expellant.
    2. De cultoribus arborum.
    3. De cultoribus idolorum.
    4. De eadem re.
    5. De illis qui divinationes requirunt.
    6. De illis qui ritum paganorum observant.
    7. De illis qui auguriis et incantationibus subserviunt.
    8. De eadem re.
    9. De illis qui sortes observant.
    10. De arboribus quas vulgus colit.
    11. De illis qui dies et menses observant.
    12. De illis qui daemonibus immolant.
    13. De illis qui traditiones gentilium observant.
    [Col. 0829D] 14. De mulierculis quae infantes suos pro sanitate in fornacem aut supra tectum ponunt.
    15. Quod non liceat iniquas observationes Kalendar. agere.
    16. De illis qui Kalendas Januarias ritu paganorum colere praesumunt
    17. De eadem re.
    18. De bubulcis vel venatoribus, qui suas incantationes exercuerint.
    19. Quod non liceat mulierculas Christianas vanitates in suis lanificiis observare.
    20. Quod non liceat cum incantationibus herbarum collectionem fieri.
    21. De illis qui ad arbores, vel ad fontes jaculas incenderint.
    [Col. 0830C] 22. Ut vaticinatores caesi de civitatibus ejiciantur.
    23. De illis qui phylacteriis utuntur.
    24. Item de mulierculis incantatricibus.
    25. De illis qui manducant, aut bibunt, aut portant super se aliquid ad Dei judicium subvertendum.
    26. De illis qui in tabulis, aut in codicibus futura requirunt.
    27. De illis qui sortes sanctorum requirunt.
    28. De illis maleficis, qui sperant se mentes hominum pervertere posse.
    29. De eadem re.
    30. De illis qui ad suas vanitates perficiendas daemones invocant.
    31. De illis qui nocturna sacrificia daemonum celebraverint.
    [Col. 0830D] 32. De illis qui ad arbores vel ad fontes aliqua vota voverunt.
    33. De illis, qui, quando luna obscuratur, clamores suos et maleficia sua exercuerint.
    34. De illis qui vanitates suas in excubiis exercuerint.
    35. De eadem re.
    36. De conviviis quae fiunt ritu paganorum.
    37. De eadem re.
    38. Ne fideles in coemeteriis prandere praesumant.
    39. De illis qui balationes fecerint, et se in alienas formas transmutaverint.
    40. Quod incantationes et magicae artes laquei diaboli sint.
    [Col. 0831A] 41. De illis qui salutem non a Salvatore, sed ab ejus creatura requirunt.
    42. De eadem re.
    43. De eadem re.
    44. De exsecrabilibus remediis, quas medici suis in praecantationibus faciunt.
    45. De natura daemonum.
    46. de divinatione daemonum.
    47. De eadem re.
    48. De sacerdotibus et reliquis ecclesiasticis ordinibus qui magos, hariolos, aut divinos consulunt.
    49. De illis qui ad fascinum incantationes fecerint.
    50. Quod daemoniacum petras, vel herbas sine incantatione liceat portare.
    51. Ut malefici, nisi se corrigant, regnum Dei non [Col. 0831B] possideant.
    52. De illis qui murmurant.
    53. De eadem re.
    54. De eadem re.
    [Col. 0832A] 55. De contentiosis.
    56. De illis qui in lingua lascivi fuerint.
    57. De illis qui per odium dissidentes exstiterint.
    58. De illo qui odio habet aliquem, et ad pacem reverti noluerit.
    59. De eadem re.
    60. De eadem re.
    61. De eadem re.
    62. De illis qui contentiones et rixas amaverint.
    63. De illis qui faciles sunt ad detrahendum.
    64. De illis qui contra episcopos suos conspiraverint.
    65. De eadem re.
    66. De clericis maledicis.
    67. De illis qui detrahunt suis prioribus.
    [Col. 0832B] 68. De clericis vel monachis conjurantibus, vel conspirantibus contra episcopum suum.
    69. De eadem re.




Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER DECIMUS DE INCANTATORIBUS ET AUGURIBUS.
[Col. 0831]


ARGUMENTUM LIBRI.
[Col. 0831C]

Libro hoc de incantatoribus, de auguribus, divinis, sortilegis et variis illusionibus diaboli, de maledicis, contentiosis, conspiratoribus, deque singulorum poenitentia tractatur.



CAP. 1.---Ut episcopi de parochiis suis sortilegos et maleficos expellant.

(Ex concilio Anquiren., capite 1.) Ut episcopi eorumque ministri omnibus viribus elaborare studeant, ut perniciosam et a diabolo inventam sortilegam et maleficam artem penitus ex parochiis suis eradicent: et si aliquem virum aut feminam hujuscemodi sceleris sectatorem invenerint, turpiter dehonestatum de parochiis suis ejiciant. Ait enim Apostolus: Haereticum post unam et secundam admonitionem [Col. 0831D] devita, sciens quia subversus est, qui ejusmodi est. Subversi sunt, et a diabolo capti tenentur, qui, derelicto creatore suo, a diabolo suffragia quaerunt, et ideo a tali peste mundari debet sancta Ecclesia. Illud etiam non omittendum, quod quaedam sceleratae mulieres retro post Satanam conversae, daemonum illusionibus, et phantasmatibus seductae, credunt se et profitentur nocturnis horis, cum Diana paganorum dea, vel cum Herodiade et innumera multitudine mulierum equitare super quasdam bestias, et multa terrarum spatia intempestae noctis silentio pertransire ejusque jussionibus [Col. 0832C] velut dominae obedire et certis noctibus ad ejus servitium evocari. Sed utinam hae solae in perfidia sua perissent, et non multos secum in infidelitatis interitum pertraxissent. Nam innumera multitudo hac falsa opinione decepta haec vera esse credit, et credendo a recta fide deviat, et in errore paganorum revolvitur, cum aliquid divinitatis, aut numinis extra unum Deum esse arbitratur. Quapropter sacerdotes per Ecclesias sibi commissas populo omni instantia praedicare debent, ut noverint haec omnimodis falsa esse, et non a divino, sed a maligno spiritu talia phantasmata mentibus infidelium irrogari. Siquidem ipse Satanas, qui transfigurat se in angelum lucis, cum mentem cujuscunque mulierculae ceperit, et hanc sibi per infidelitatem [Col. 0832D] et incredulitatem subjugaverit, illico transformat se in diversarum personarum species atque similitudines, et mentem quam captivam tenet in somnis deludens, modo laeta, modo tristia, modo cognitas, modo incognitas personas, ostendens, per devia quaeque deducit. Et cum solus spiritus hoc patitur, infidelis mens haec non in animo, sed in corpore evenire opinatur. Quis enim non in somnis et nocturnis visionibus extra seipsum educitur, et multa videt dormiendo, quae nunquam viderat vigilando? Quis vero tam stultus et hebes sit, qui haec omnia quae in solo spiritu fiunt, etiam in corpore [Col. 0833A] accidere arbitretur? Cum Ezechiel propheta visiones Domini in spiritu non in corpore vidit. Et Joannes apostolus Apocalypsis sacramenta in spiritu non in corpore vidit, et audivit sicut ipse dicit: Statim, inquit, fui in spiritu. Et Paulus non audet se dicere raptum in corpore. Omnibus itaque publice annuntiandum est, quod qui talia et his similia credit, fidem perdit, et qui fidem rectam in Deo non habet, hic non est ejus, sed illius in quem credit, id est diaboli. Nam de Domino nostro scriptum est: Omnia per ipsum facta sunt. Quisquis ergo aliquid credit posse fieri, aut aliquam creaturam in melius aut in deterius immutari, aut transformari in aliam speciem, vel similitudinem, nisi ab ipso Creatore qui omnia fecit et per quem [Col. 0833B] omnia facta sunt, procul dubio infidelis est et pagano deterior.



CAP. 2.---De eultoribus arborum.

(Ex reg. Gregorii.) Pervenit ad nos quosdam, quod dici nefas est, arbores colere, et multa alia contra Christianam fidem illicita perpetrare: et miramur cur hoc fraternitas vestra districta emendare ultione distulerit. Propterea scriptis praesentibus adhortamur hos diligenti investigatione perquiri, et veritate cognita, talem in eis faciatis exercere vindictam, quatenus et Deus placari possit, et aliis eorum ultio correctionis exemplum sit.



CAP. 3.---De cultoribus idolorum.

(Ex eodem, capite 5.) Contra idolorum namque cultores, vel aruspicum atque sortilegorum, fraternitatem [Col. 0833C] tuam vehementius pastorali hortamur invigilare custodia, atque publice in populo contra hujus rei viros sermonem facere, eosque a tali labe sacrilegii, et divini intentione judicii, et praesentis vitae periculo adhortatione suasoria revocare. Quos tamen si emendare se a talibus atque corrigere nolle repereris, ferventi comprehendere zelo te volumus: et quidem, si servi sunt, verberibus, cruciatibusque quibus ad emendationem pervenire valeant, castigare. Si vero sunt liberi inclusione digni, districtaque sunt in poenitentia dirigendi, ut qui salubria et a mortis periculo revocantia audire verba contemnunt, cruciatus saltem eos corporis ad desideratam mentis valeat reducere sanitatem.



CAP. 4.---De eadem re.

[Col. 0833D] (Ex eodem, capite 18.) Pervenit ad nos quod quosdam incantatores atque sortilegos fueris insecutus, et omnino nobis sollicitudinem, zelumque tuum gratum fuisse cognoscas. Sed moleste tulimus quod te dubitare, ne ab eis nobis contra experientiam tuam surripi potuisset, didicimus, dum quando certus esse ac scire debueris, hoc tibi apud nos ad commendationem magis proficere, non ad culpam adscribi. Et ideo studii tui sit sollicite quaerere, et quoscunque inveneris hujusmodi Christi inimicos ita districta ultione corrige, ut et nos de experientia tua melius possimus habere judicium, et Deo te nostro, quod maxime studendum est, valeas commendare.



CAP. 5.---De illis qui divinationes requirunt.
[Col. 0834A]

(Ex concilio Ancirano, capite 23.) Qui divinationes expetunt, et more gentilium subsequuntur, aut in domos suas hujuscemodi homines introducunt, exquirendi aliquid, arte malefica, aut expiandi causa, sub regula quinquennii jaceant, secundum gradus poenitentiae definitos.



CAP. 6.---De illis qui ritum paganorum observant.

(Ex concilio Braggar., capite 6.) Si quis paganorum consuetudinem sequens, divinos et sortilegos in domum suam introduxerit, quasi ut malum foras mittat, aut maleficia inveniat, quinque annos poeniteat.



CAP. 7.---De illis qui auguriis et incantationibus subserviunt.

[Col. 0834B] (Ex concilio Carthag., capite 89.) Auguriis vel incantationibus servientem, a conventu Ecclesiae separandum. Similiter et Judaicis superstitionibus, vel feriis inhaerentem.



CAP. 8.---De eadem re.

(Ex poenitentiali Romano.) Qui auguriis vel divinationibus inserviunt, vel qui credit ut aliqui hominum sint immissores tempestatum: vel si qua mulier divinationes, vel incantationes diabolicas fecerit, VII annos poeniteat.



CAP. 9.---De illis qui sortes observant.

(Ex eodem.) Auguria vel sortes quae dicuntur falsae sanctorum, vel divinationes, qui eas observaverint, vel quarumcunque scripturarum, vel votum voverint, [Col. 0834C] vel persolverint ad arborem, vel ad lapidem, vel ad quamlibet rem, excepto ad Ecclesiam, omnes excommunicentur. Si ad poenitentiam venerint, clerici annos tres, laici annum unum et dimidium, poeniteant.



CAP. 10.---De arboribus quas vulgus colit.

(Ex concilio Nannetensi, capite 8.) Summo studio decertare debent episcopi, et eorum ministri, ut arbores daemonibus consecratae quas vulgus colit, et in tanta veneratione habet, ut nec ramum vel surculum inde audeat amputare, radicitus excidantur, atque comburantur. Lapides quoque quos in ruinosis locis et silvestribus daemonum ludificationibus decepti venerantur, ubi et vota vovent et deferunt, funditus effodiantur, atque in tali loco [Col. 0834D] projiciantur, ubi nunquam a cultoribus suis venerari possint. Et omnibus annuntietur quantum scelus sit idololatria, et qui haec veneratur et colit quasi Deum suum negat, et Christianitati abrenuntiat, et talem poenitentiam inde suscipiat quasi idola adorasset: omnibusque interdicantur ut nullus votum faciat, aut candelam vel aliquod munus pro salute sua rogaturus alibi deferat, nisi ad ecclesiam Domino Deo suo. Scriptum est enim: Vovete et reddite Domino Deo vestro. Novimus siquidem quanta Dominus antiquo populo per prophetas suos comminatus est qui in lucis sacrificabant, et in excelsis immolabant. Si quis haec transgressus fuerit, fidem perdidit, et est infideli deterior. Et idcirco omni modo [Col. 0835A] a sanctae Ecclesiae consortio abscindatur, et nisi digne poenituerit, non recipiatur.



CAP. 11.---De illis qui dies et menses observant.

(Ex dictis Ambros.) Apostolus dicit: Dies observatis, et menses, et tempora, et annos: timeo ne sine causa laboraverim in vobis. Dies observant, qui dicunt: Puto crastino proficiscendum non est. Post crastinum enim non debet aliquid inchoari, et sic solent magis decipi. Hi autem colunt menses, qui cursum lunae perscrutantur, dicentes: Septima luna strumenta confici non debent: nona autem luna emptum servum domum duci non oportet. Et per haec facilius solent adversa provenire. Tempora vero observant, cum dicunt: Hodie veris initium est, et ideo festivitas est. Et rursum: Posterum [Col. 0835B] est, domum egredi non licet. Annos sic colunt, cum dicunt: Kalendis Januarii novus est annus, quasi non quotidie annus impleatur. Haec superstitio longe debet esse a servis Dei. Si quis in hac perfidia detegitur, clerici, annum unum; laici dimidium poeniteant.



CAP. 12---De his qui daemonibus immolant.

(Ex poenitentiali Theodor.) Nam de his qui daemonibus immolant Theodori episcopi constitutiones habemus, in quibus scriptum est: Qui immolant daemoniis in minimis, annum unum poeniteant; qui vero in magnis, X annos poeniteant.



CAP. 13.---De illis qui traditiones gentilium observant.

(Ex concil. Braggar., capite 20.) Non licet Christianis [Col. 0835C] traditiones gentilium observare, vel colere elementa, aut lunam, aut stellarum cursum, et inanem signorum fallaciam considerare pro domo facienda, et ad conjugia socienda. Scriptum est enim: Omnia quaecunque facitis in verbo aut in opere, in nomine Domini nostri Jesu Christi facite, gratias agentes Deo. Si quis autem fecerit, severissime corripiatur, et canonice poeniteat.



CAP. 14.---De mulierculis, quae infantes suos pro sanitate in fornacem aut supra tectum ponunt.

(Ex poenitentiali Bedae presbyteri.) Mulier si qua filium suum ponit supra tectum, aut in fornacem pro sanitate febrium, unum annum poeniteat.



CAP. 15.---Quod non liceat iniquas observationes Kalendarum agere.

[Col. 0835D] (Ex decret. Martial. papae.) Non licet iniquas observationes agere Kalendarum, et otiis vacare, neque lauro, aut viriditate arborum cingere domos. Omnis haec observatio paganorum est.



CAP. 16. De illis qui Kalendas Januarias ritu paganorum colere praesumunt.

(Ex decret. Zachar. papae, capite 11.) Si quis Kalendas Januarias ritu paganorum colere, vel aliquid plus novi facere propter novum annum, aut mensas cum lapidibus vel epulis in domibus suis praeparare, et per vicos et plateas cantatores et choros ducere praesumpserit, anathema sit.



CAP. 17.---De eadem re.

(Ex concil. Rothomag.) Si quis in Kalendis Januariis aliquid fecerit quod a paganis inventum est, et dies [Col. 0836A] observat et lunam, et menses, et horarum effectiva potentia aliquid sperat in melius aut in deterius verti, anathema sit.



CAP. 18.---De bubulcis, vel venatoribus qui suas incantationes exercuerint.

(Ex eodem, capite 4.) Perscrutandum si aliquis subulcus, vel bubulcus, sive venator, vel caeteri hujusmodi, dicat diabolica carmina super panem, aut super herbas, aut super quaedam nefaria ligamenta, et haec aut in arbore abscondat, aut in bivio, aut in trivio projiciat, ut sua animalia liberet a peste et clade, et alterius perdat. Quae omnia idololatriam esse nulli fideli dubium est: et ideo summopere sunt exterminanda.



CAP. 19.---Quod non liceat mulierculas Christianas vanitates in suis lanificiis observare.

[Col. 0836B] (Ex concilio Braggar., capite 10.) Non licet mulieres Christianas, vanitatem in suis lanificiis observare, sed Deum invocent adjutorem, qui eis sapientiam texendi donavit.



CAP. 20.---Quod non liceat cum incantationibus herbarum collectionem fieri.

(Ex eodem, capite 21.) Non licet in collectione herbarum medicinalium aliquas observationes vel incantationes attendere, nisi tantum cum symbolo divino, et Oratione Dominica, ut Deus et Dominus noster honoretur.



CAP. 21.---De illis qui ad arbores vel ad fontes faculas incenderint.

(Ex eodem, capite 22.) Si in alicujus presbyteri parochia infideles, aut faculas incenderint, aut arbores, [Col. 0836C] aut fontes, aut saxa venerantur, si hoc eruere neglexerit, sacrilegium se fecisse cognoscat, praesumptor aut hortator rei ipsius. Si admonitus hoc emendare neglexerit, communione privetur.



CAP. 22.---Ut vaticinatores caesi de civitatibus ejiciantur.

(Ex concilio Arelaten., capite 11.) Vaticinatores, qui se futura scire dicunt, caesi de civitate ejiciantur.



CAP. 23.---De illis qui phylacteriis utuntur.

(Ex decr. Gregor.) Si quis hariolos, aruspices, vel incantatores observaverit, aut phylacteriis usus fuerit, anathema sit.



CAP. 24.---Item de mulierculis incantatricibus.

[Col. 0836D] (Ex poenitentiali Romano.) Mulier si divinationes vel incantationes diabolicas fecerit, annum unum poeniteat, vel tres quadragesimas, vel quadraginta dies secundum qualitatem delicti.



CAP. 25.---De illis qui manducant aut bibunt, aut portant super se aliquid ad Dei judicium subvertendum.

(Ex concilio Tribur., capite 4.) Si aliquis manducat, aut bibit, aut portat super se unde existimat Dei judicium pervertere posse, et exinde comprobatus fuerit, eadem sententia feriatur qua magi, et harioli, et incantatores feriuntur.



CAP. 26.---De illis qui in tabulis aut in codicibus futura requirunt.

(Ex poenitentiali Theod.) In tabulis vel codicibus [Col. 0837A] sorte futura non sunt requirenda, et ut nullus in Psalterio, vel in Evangelio, vel in aliis rebus sortiri praesumat, nec divinationes aliquas in aliquibus rebus observare. Quod si fecerit, quadraginta dies poeniteat.



CAP. 27.---De illis qui sortes sanctorum requirunt.

(Ex concil. Agathens., capite 3.) Nec illud est praetereundum quod maxime fidem religionis infestat, quod aliqui clerici vel laici student auguriis, et sub nomine fictae religionis, quam sortes sanctorum vocant, divinationis scientiam profitentur, aut quarumcunque scripturarum inspectione futura promittunt. Quincunque clericus, vel laicus in eo detectus fuerit talia consulere, vel docere, ab Ecclesia ejiciatur.



CAP. 28.---De illis maleficis qui sperant se mentes hominum pervertere posse.

[Col. 0837B] (Ex poenitentiali Romano.) Malefici vel incantatores, vel immissores tempestatum, vel qui per invocationem daemonum mentes hominum perturbant, anathematizati abjiciantur: et si emendare voluerint, clerici tres annos, laici unum annum poeniteant.



CAP. 29.---De eadem re.

(Ex concilio Agath., capite 4.) Perquirendum si aliqua femina sit, quae per quaedam meleficia et incantationes mentes hominum se immutare posse dicat, id est, ut de odio in amorem, aut de amore in odium convertat, aut bona hominum aut damnet, aut subripiat. Et si aliqua est quae se dicat cum daemonum turba, in similitudinem mulierum transformata, certis noctibus equitare super quasdam bestias, et in eorum consortio adnumeratam [Col. 0837C] esse, haec talis omnimodis scopis correpta, ex parochia ejiciatur.



CAP. 30.---De illis qui ad suas vanitates perficiendas daemones invocant.

(Ex poenitentiali Bedae presbyteri.) Quicunque pro curiositate futurorum, vel invocatorem daemonum, vel divinos quos hariolos appellant, vel aruspices qui auguria colligunt, consuluerint, clerici ab omni officio remoti, tres annos, laici duos annos poeniteant.



CAP. 31.---De illis qui nocturna sacrificia daemonum celebraverint.

(Ex poenitentiali Romano.) Quicunque nocturna sacrificia daemonum celebraverint, vel incantationibus daemones quacunque arte ad sua vota invitaverint, tres annos poeniteant.



CAP. 32.---De illis qui ad arbores vel ad fontes aliqua vota voverint.
[Col. 0837D]

(Ex concilio Agathensi, capite 5.) Perscrutandum si aliquis vota ad arbores, vel ad fontes, vel ad lapides quosdam quasi ad altaria faciat, aut ibi candelam seu quodlibet munus deferat, veluti ibi quoddam numen sit, quod bonum aut malum possit inferre.



CAP. 33.---De illis qui, quando luna obscuratur, clamores suos et maleficia sua exercuerint.

(Ex concilio Arelaten., capite 5.) Quicunque exercuerint hoc, quando luna obscuratur, ut cum clamoribus suis ac maleficiis et sacrilego usu se posse defendere credant, et quicunque divinos praecantatores phylacteria etiam diabolica, vel characteres diabolicos, vel herbas, vel sucos, suis vel sibi impendere [Col. 0838A] tentaverint, vel quintam feriam in honorem Jovis, vel Kalen. Janua. secundum paganam consuetudinem honorare praesumpserit, monachus V, clericus IV, laicus II, annos poeniteat.



CAP. 34.---De illis qui vanitates suas in excubiis exercuerint.

(Ex eodem, capite 3.) Laici qui excubias funeris observant, cum timore et tremore et reverentia hoc faciant. Nullus ibi praesumat diabolica carmina cantare, non joca et saltationes facere, quae pagani diabolo docente adinvenerunt. Quis enim nesciat diabolicum esse, et non solum a religione Christiana alienum sed etiam humanae naturae esse contrarium, ibi laetari, cantari, inebriari, et cachinnis ora dissolvi, et omni pietate, et affectu charitatis postposito, [Col. 0838B] quasi de fraterna morte exsultare, ubi luctus et planctus flebilibus vocibus debuerat resonare pro amissione chari fratris? Patres siquidem Veteris ac Novi Testamenti mortes sanctorum virorum legimus multis in locis cum fletu deplorasse: in nullo autem loco qui a saeculo recesserant exsultasse. Nam et Jacob patriarcham flevit tota Aegyptus LXX diebus. Et Joseph, et fratres ejus cum patrem deferrent in terram Chanaam ad sepeliendum, celebrantes exsequias ad aream Athael, quae sita est trans Jordanem, planctu magno atque vehementi impleverunt VII dies. Tantus autem fuit planctus, ut locus inde nomen acciperet. Et de beato Stephano legimus, quod sepelierunt eum, sive curaverunt viri timorati, et fecerunt planctum magnum super eum. [Col. 0838C] Et ideo talis inepta laetitia et pestifera cantica, ex auctoritate Dei interdicenda sunt. Si quis autem cantare desiderat, Kyrie eleison cantet: sin aliter, omnino taceat. Sin autem tacere non vult, in crastino a presbytero taliter coerceatur, ut caeteri timeant.



CAP. 35.---De eadem re.

(Ex concilio Meldensi, capite 10.) Placuit prohiberi ne feminae in coemeterio pervigilent, eo quod saepe sub obtentu orationis et religionis, latenter scelera committant.



CAP. 36.---De conviviis quae fiunt ritu paganorum.

(Ex concilio Afric., capite 27.) Illud etiam petendum, ut quoniam contra praecepta divina convivia multis in locis exercentur, quae ab errore gentili [Col. 0838D] attracta sunt, ita ut nunc a paganis Christiani ad haec celebranda cogantur, ex qua re temporibus Christianorum imperatorum persecutio altera fieri occulta videatur, vetari talia jubeant, et de civitatibus et possessionibus imposita poena prohiberi, maxime cum etiam in natalibus beatissimorum martyrum per nonnullas civitates, et in ipsis locis sacris talia committere non reformident, quibus diebus etiam, quod pudoris est dicere, saltationes sceleratissimas per vicos atque plateas exerceant, ut matronalis honor, et innumerabilium feminarum pudor, devote venientium ad sacratissimum diem, injuriis lascivientium appetatur, ut etiam ipsius sanctae religionis pene fugiatur accessus.



CAP. 37.---De eadem re.
[Col. 0839A]

Ex decr. Leonis papae.) Si convivio solo gentilium, et escis immolaticiis usi sunt, possunt jejuniis et manus impositione purgari, ut deinceps ab idolothitis abstinentes, sacramentorum Christi possint esse participes. Si autem aut idola adoraverunt, aut homicidiis vel fornicationibus contaminati sunt, ad communionem eos nisi per poenitentiam publicam non oportet admitti.



CAP. 38.---Ne fideles in coemeteriis prandere praesumant.

(Ex concilio Braggar., capite 70.) Non liceat Christianis prandia ad defunctorum sepulcra deferre, et sacrificare mortuis.



CAP. 39.---De illis qui balationes fecerint, et se in alienas formas transformaverint.
[Col. 0839B]

(Ex eodem, capite 80.) Si quis balationes ante ecclesias sanctorum fecerit, seu qui faciem suam transformaverit in habitu muliebri, et mulier in habitu viri, emendatione pollicita III annos poeniteat.



CAP. 40.---Quod incantationes et magicae artes laquei diaboli sint.

(Ex dictis Augusti.) Admoneant sacerdotes fideles populos, ut noverint magicas artes, incantationesque quibuslibet infirmitatibus hominum nihil posse remedii conferre, non animalibus languentibus claudicantibusve, vel etiam moribundis quidquam mederi, sed haec esse laqueos et insidias antiqui hostis, quibus ille perfidus genus humanum decipere [Col. 0839C] nititur. Et si quis haec exercuerit, clericus degradetur, laicus anathematizetur.



CAP. 41.---De illis qui salutem non a Salvatore, sed ab ejus creatura requirunt.

(August. in libro de Civitate Dei.) Omnis sapientia a Domino Deo est, et apud illum fuit semper, et est ante aevum. Arenam maris et pluviae guttas, et dies saeculi quis dinumerabit? Altitudinem coeli, et latitudinem terrae, et profundum abyssi quis mensus est? Sapientiam Dei praecedentem omnia, quis investigabit? Prior omnium creata est sapientia, et intellectus prudentiae ab aevo. Fons sapientiae Verbum Dei in excelsis, et ingressus illius mandata aeterna. Qui enim sine Salvatore salutem vult habere, et sine vera sapientia aestimat prudentem se fieri [Col. 0839D] posse, non sanus sed aeger, non prudens sed stultus, in aegritudine assidua laborabit, et in caecitate noxia stultus et demens permanebit. Ac proinde omnis inquisitio, et omnis curatio quae a divinis et magis, vel ab ipsis daemoniis in idolorum cultura expetitur, mors potius dicenda est, quam vita. Et qui ea sectantur, si se non correxerint, ad aeternam perditionem tendunt, Psalmista dicente: Omnes dii gentium sunt daemonia. Qui per deceptos homines alios decipere quotidie gestiunt, ut perditionis suae faciant eos esse participes. Itaque haec vanitas magicarum artium, ex traditione angelorum malorum, in toto terrarum orbe plurimis saeculis valuit per quamdam scientiam futurorum et infernorum, et per inventiones eorum inventa sunt aruspicia, [Col. 0840A] augurationes et ipsa quae licuntur oracula et necromantia.



CAP. 42.---De eadem re.

(Ex dictis ejusdem.) Nec mirum de magorum praestigiis, quorum in tantum prodiere maleficiorum artes, ut etiam Mosi simillimis signis resisterent, vertentes virgas in dracones, aquas in sanguinem, cum fertur etiam in gentilium libris quod quaedam maga famosissima Circe socios Ulixis mutaverit in bestias. Legitur et de sacrificio, quod Arcades deo suo Liceo immolabant, ex quo quicunque sumerent, in bestiarum formas converterentur. Sed haec omnia magicis praestigiis potius fingebantur, quam rerum veritate complerentur. Ut ergo ipsi errores ignorantibus manifesti fiant, de eorum proprietate atque [Col. 0840B] inventoribus juxta traditionem majorum primum dicere congruum arbitramur. Magi sunt, qui vulgo malefici ob facinorum magnitudinem nuncupantur. Hi permissu Dei elementa concutiunt, turbant mentes hominum minus confidentium in Deo, ac sine ullo veneni haustu, violentia tantum carminis interimunt. Unde et Lucanus: Mens hausti nulla sanie polluta veneni, incantata perit. Daemonibus enim accitis audent ventilare, ut quisquis suos perimat malis artibus inimicos. Hi etiam sanguine utuntur, et victimis saepe contingunt corpora mortuorum. Necromantii sunt quorum praecationibus videntur resuscitati mortui divinare et ad interrogata respondere. Necros enim, Graece mortuus, mantia divinatio nuncupatur. Ad quos suscitandos [Col. 0840C] cadaveri sanguis adjicitur. Nam amare daemones sanguinem dicuntur: ideoque quoties Necromantia fit, cruor aquae miscetur, et colore sanguinis facilius provocantur. Hydromantii ab aqua dicti: est enim hydromantia in aquae inspectione umbras daemonum evocare, et imagines ludificationis eorum videre, ibique ab eis aliqua audire. Ubi adhibito sanguine, inferos perhibentur sciscitari.



CAP. 43.---De eadem re.

(Ex dictis ejusdem.) Igitur genus divinationis a Persis fertur allatum. Varro autem dicit divinationis quatuor esse genera: terram, aquam, aerem, et ignem. Hinc geomantiam, hydromantiam, aeromantiam, pyromantiam, dictam autumant. Divini [Col. 0840D] dicti sunt, quasi Deo pleni. Divinitati enim plenos se esse assimulant, et astutia quadam fraudulenta hominibus futura conjectant. Duo autem sunt genera divinationis: ars et furor. Incantatores vero dicti sunt, qui artem verbis peragunt. Arioli vocati sunt propterea quod circa aras idolorum nefarias preces emittunt et funesta sacrificia offerunt, hisque celebritatibus daemonum responsa accipiunt. Aruspices nuncupati sunt, quasi horarum inspectores. Dies enim et horas in agendis negotiis operibusque custodiunt: quo per singula tempora observare debeat homo intendunt. Hi etiam exta pecudum inspiciunt, et ex eis futura praedicunt. Augures sunt, qui volatus avium et voces intendunt, aliaque signa rerum vel observationes [Col. 0841A] improvisas hominibus occurrentes ferunt. Idem et auspices. Nam et auspicia sunt, quae iter facientes observant. Dicta autem sunt auspicia quasi avium aspicia, et auguria quasi avium garria, hoc est, avium voces et linguae. Jam augurium quasi avigerium, quod aves gerunt. Duo autem sunt genera auspiciorum: unum ad oculos, alterum ad aures pertinens. Ad oculos scilicet volatus: ad aures vox avium. Pithonissae a Pithio Appollinae dictae, quod is auctor fuerit divinandi. Astrologi dicti sunt eo quod in astris augurantur. Genethliaci appellati sunt propter nataliciorum considerationes dierum. Geneses enim hominum per XII signa coeli describuntur, siderumque cursus, nascentium mores, actus et eventus praedicare conantur, id est, quis, quali signo [Col. 0841B] fuerit natus, aut quem effectum habeat vitae qui nascitur interpretantur. Hi sunt qui vulgo mathematici vocantur. Cujus superstitionis genus constellationes Latini vocant, id est, notationes siderum, quomodo se habeant cum quisque nascitur. Primum autem idem stellarum interpretes magi nuncupabantur, sicut de his legitur qui in Evangelio natum Christum annunciaverunt. Postea hoc nomine soli mathematici dicti sunt, cujus artis scientia usque ad Evangelium fuit concessa, ut, Christo edito, nemo exinde nativitatem alicujus de coelo interpretetur. Horoscopi dicti sunt, quod horas nativitatis hominum specularentur, dissimili et diverso fato. Sortilegi sunt, qui sub nomine fictae religionis, per quasdam quas sanctorum sortes vocant, divinationis [Col. 0841C] scientiam profitentur, aut quarumcunque scripturarum scientiae inspectione futura promittunt. Salisatores vocati sunt: quia dum eis membrorum quae cunque partes salierint, aliquid sibi exinde prosperum seu triste significari praedicunt.



CAP. 44.---De execrabilibus remediis quae medici suis in praecantationibus faciunt.

(Ex dictis ejusdem.) Ad haec omnia supradicta pertinent et ligaturae exsecrabilium remediorum quae ars medicorum commendat, seu in praecantationibus, seu in caracteribus vel in quibuscunque rebus suspendendis atque ligandis. In quibus omnibus ars daemonum est, ex quadam pestifera societate hominum et angelorum malorum exorta. Unde cuncta vitanda sunt Christiano, et omni penitus exsecratione [Col. 0841D] repudianda, atque damnanda. Auguria autem sunt avium. Haec autem Phryges primi invenerunt. Praestigium vero Mercurius primus dicitur invenisse. Dictum autem praestigium, quod praestringat aciem oculorum. Aruspicinam artem primus Hetruscis tradidisse dicitur quidam Strages. Hic ex horis aruspicinam dictavit, et postea non apparuit. Nam dicitur fabulose, arante quodam rustico subito hunc ex glebis exiluisse, et aruspicinam dictasse, qua die et mortuus est. Quos libros Romani ex Hetrusca lingua in propriam mutaverunt. His ergo portentis, per daemonium fallaciam illuditur curiositas humana, quando id impudenter appetunt scire, quod nulla ratione eis competit investigare. Ac ideo datur potestas [Col. 0842A] immundis spiritibus, ut pervasa sibi apta, hoc est pravos homines, seducant illos qui spernunt veritatem et credunt mendacio, et juxta Pauli sententiam: Sanam doctrinam non sustinebunt, sed ad sua desideria coacervabunt sibi magistros prurientes auribus, et a veritate quidem auditum avertant, ad fabulas autem convertentur. Onerati peccatis, ducuntur variis desideriis, semper discentes, et nunquam ad scientiam veritatis pervenientes. Quemadmodum autem Jamnes et Mambres restiterunt Mosi, ita et isti resistunt veritati, homines corrupti mente, reprobi circa fidem, sed ultra non proficient. Insipientia enim eorum manifesta erit omnibus, sicut et illorum fuit. Nec ideo quisquam credere debet, quolibet magicis artibus aliquid [Col. 0842B] facere posse, sine permissu Dei, qui omnia quae fiunt, aut justo judicio facit, aut permissu suo ita fieri sinit. Quod praedicti magi leguntur similia fecisse Mosi, qui virgam suam projecit, et conversa est in draconem, projeceruntque ipsi singuli virgas suas, quae versae sunt in dracones, sed devoravit virga Aaron virgas eorum. Non ergo fuerunt creatores draconum, nec magi, nec angeli mali, quibus ministris illa operabantur. Insunt enim rebus corporeis per omnia elementa mundi quaedam occultae seminariae rationes, quibus cum data fuerit opportunitas temporalis atque causalis, prorumpunt in species debitas suis modis et finibus. Et sic non dicuntur angeli, qui ista faciunt animalium creatores, sicut nec agricolae segetum, vel arborum, vel quorumcunque in terra gignentium [Col. 0842C] creatores dicendi sunt, quamvis noverint praebere quasdam visibiles opportunitates et causas, ut illa nascantur. Quod autem isti faciunt visibiliter hoc illi invisibiliter. Deus vero solus unus creator est qui causas ipsas et rationes seminarias rebus inse ruit. Praeterea quidam quaerendum putant, quomodo Scriptura narret Pithonissam Samuelem prophetam suscitasse ad colloquium Saul impiissimi regis, si Pithonica divinatio, errori magicae artis deputanda sit. Quibus ita responderi potest, indignum omnino facinus esse, si secundum verba historiae commodetur assensus. Quomodo enim poterat fieri, ut arte magica attraheretur vir, et nativitate sanctus, et vitae operibus justus? Aut si non attractus est, consensit. Quod utrumque de viro justo credere adversum est. [Col. 0842D] Nullum suffragium habet justitia, si aut voluntarius amisit meritum spiritalis, quem positus in carne quaesiverat. Quod valde absurdum est: quia hinc qui justus recedit, permanet justus. Porro autem hoc est praestigium Satanae, quo ut plurimos fallat. etiam bonos in potestate se habere confingat; quod Apostolus inter caetera ostendit, dicens: Ipse Satanas transfigurat se in angelum lucis. Ut enim errorem faceret in quo gloriaretur, in habitu viri justi et nomine se subornavit, ut nihil proficere spem quam praedicabant Dei cultoribus mentiretur, quando hinc exeuntes justos finxit in sua potestate esse. Sed hoc quosdam fallit, quod de morte Saul et filii ejus non sit mentitus, quasi magnum sit diabolo [Col. 0843A] ante occasum mortem corporis praevidere, cum signa quaedam soleant apparere morituris, quippe a quibus Dei protectio amota videtur: quanto magis diabolo quem angelica majestate sublimem prophetica oracula fuisse testantur, de cujus magnitudine Apostolus ait: An ignoratis altitudinem Satanae? Quid mirum ergo, si imminentem prope mortem potuit praevidere, cum hoc sit unde fallit, et se in Dei potestate vult adorari? Nam tanta hebetudine demens effectus est Saul, ut ad Pythonissam confugeret. Depravatus enim causa peccat, ad haec se contulit quae damnaverat. Sed si quis propter historiam, et ea quae verbis expressa sunt, putet non praetermittenda, ne ratio historiae inanis sit, recte faciat quidem, si tamen, minime istud ad veri rapiat rationem, sed ad visum [Col. 0843B] et intellectum Saul: neque enim reprobus factus, poterat bonum intellectum habere. Historicus enim mentem Saul et habitum Samuelis descripsit, ea quae dicta et visa sunt exprimens, praetermittens, si vera an falsa sint. Quid enim ait, audiens, in quo habitu esset excitatus? Intellexit, inquit, hunc esse Samuelem. Quid intellexerit, retulit: quia bene non intellexit, contra Scripturam aerium adoravit, quam dominum et putans Samuelem, adoravit diabolum, ut fructum fallaciae suae haberet Satanas. Hoc enim nititur, ut adoretur quasi Deus. Si enim vere Samuel illi apparuisset, non utique vir justus permisisset se adorari, qui praedicaverat Dominum solum esse adorandum: et quomodo homo Dei, qui cum Abraham in refrigerio erat, dicebat ad virum pestilentiae, [Col. 0843C] dignum adorare gehennae: cras mecum eris? His duobus titulis subtilitatem fallaciae suae providit improvidus Satanas: quia et adorari se permisit sub habitu et nomine Samuelis contra legem, et virum peccatis pressum, cum magna distantia peccatorum et justorum sit, cum Samuele justissimo futurum mentitus est. Verum potest videri, sed de Samuelis nomine taceatur, quia Saul cum diabolo futurus erat. Ad eum enim transmigravit, quem adoravit. Semper ergo diabolus sub velamine latens prodit se, dum ea confingit, quae horreant personis, per quas fallere nititur. Si autem quislibet nobis opponit ac dicit; quomodo eveniunt illa, quae illi divini praedicunt futura aut quomodo possunt aegris praebere medelam, aut sanis immittere aegritudinem, si aliquid [Col. 0843D] propriae virtutis ac potestatis non habent? Hoc a nobis recipiat responsum quod ideo quisquam non debet eis credere: quia aliquando eveniunt quae praedicunt, aut sanare videntur languidos, vel laedere sanos: quia hoc permissu Dei fit, ut ipsi qui haec audiunt, vel vident, prohibentur, et appareat quali fide sint, vel devotione erga Deum. Sicut in Deuteronomio legitur Moyses verbo Domini populo Dei praecipisse ita dicens: Si surrexit in medio tui prophetans, aut qui somnium vidisse se dicat, et praedixerit in signum ac portentum, et venerit quod locutus est, et dixerit tibi: Eamus, et sequamur deos alienos quos ignoras, et serviamus eis, non audies verba prophetae, aut somniatoris: quia tentat [Col. 0844A] vos Dominus Deus vester, ut palam fiat utrum diligatis eum, an non. In toto corde, et in tota anima vestra Deum vestrum sequimini, et ipsum timete, mandata illius custodite, et audite vocem ejus, ipsi servietis, et ipsi adhaerebitis, etc. Ubi sane intelligi voluit, etiam illa quae a divinantibus non secundum Deum dicuntur, si acciderint quae dicuntur, non accipienda, vel etiam si fiant quae praecipiuntur ab eis, aut colantur quae coluntur ab eis. Nec praeter suam potestatem Deus ostendit esse quod ista contingunt, sed quasi quaereretur cur ea permittat, causam tentationis exposuit. Ad cognoscendam utique eorum dilectionem utrum eam habeant erga Deum suum. Cognoscendam vero ab ipsis potius, quam ab illo, qui scit omnia, antequam fiant.



CAP. 45.---De natura daemonum.
[Col. 0844B]

(Ex dictis ejusdem.) Sciendum vero est hanc daemonum esse naturam, ut aerei corporis sensu terrenorum corporum sensum facile praecedant, celeritate etiam, propter aerei corporis superiorem mobilitatem, non solum cursus quorumlibet hominum, vel ferarum, verum etiam volatus avium incomparabiliter vincant. Quibus duabus rebus quantum ad aereum corpus attinet praediti, hoc est, acrimonia sensus et celeritate motus; multo ante cogitata praenunciant, vel nunciant, quae homines pro sensus terreni tarditate mirentur. Accessit etiam daemonibus per tam longum tempus, quo eorum vita protenditur, rerum longe major experientia, quam potest hominibus propter brevitatem vitae provenire. Per has efficacias quas aerei corporis [Col. 0844C] natura sortita est, non solum futura praedicunt daemones, verum etiam mira multa faciunt. Quae quoniam homines dicere ac facere non possunt, eos dignos quidam quibus serviant, et quibus honores divinos deferant, arbitrantur, instigante maxime vitio curiositatis propter amorem felicitatis falsae, atque terrenae, et excellentiae temporalis. Qui autem se ab eis cupiditatibus mundant, nec eis se feriendos rapiendosque permittunt, sed inquirunt, et amant aliquid quod eodem modo semper est, cujus participatione beati sint, primum considerant non ideo sibi praeponendos esse daemones, quod acriore sensu corporis praevalent, aeris scilicet, hoc est, subtilioris clementi: quia nec ipsis terrenis corporibus bestias sibi praeponendas putant, quae acrius multa persentiunt: [Col. 0844D] veluti sagacem canem, quia latentem feram olfactu acerrimo sic invenit ut ad eam capiendam ducatum quendam homini praebeat, non utique prudentiore intellectu animi, sed acutiore corporis sensu: vel vulturem, quia, projecto cadavere, ex provisa longinquitate advolat: nec aquilam, quia sublimiter volans, de tanto intervallo natantem sub fluctibus piscem dicitur praevidere, et graviter illisa exertis pedibus atque unguibus rapere: nec alia multa animantium genera, quae inter herbas saluti suae noxias pascendo circumerrant, nec aliquid earum quo laedantur, attingunt, cum eas homo vix experiendo cavere didicerit, et multa innoxia, quod sint inexperta, formidet. Unde conjicere facile est [Col. 0845A] quantum possit in aeriis corporibus sensus esse acrior, nec ideo tamen daemones, qui eo praediti sunt, bonis hominibus praeponendos prudens quisque censuerit. Hoc et de corporum celeritate dicimus. Et hac enim praestantia non solum a volucribus homines, verum a multis etiam quadrupedibus ita superantur, ut in eorum comparatione plumbei deputandi sint, nec tamen ideo sibi haec animantium genera existimant praeponenda, quibus capiendis et mansuefaciendis, atque in suae voluntatis usum, commodumque redigendis, non vi corporis, sed rationis imperitant. Illam vero tertiam daemonum potentiam, quod diuturna rerum experientia, quemadmodum praenoscant, atque praenuncient, multa didicerunt, ita contemnunt, qui haec vigilanter curant [Col. 0845B] a verissimae lucis veritate discernere, ut nec malos senes plura expertos et ob hoc quasi doctiores ideo probi adolescentes sibi antecellere existiment, ut nec medicos, nec nautas, nec agricolas quos pravae voluntatis et iniquis moribus viderint, ideo putent sibi esse praeferendos, quod illi de valetudinibus, illi de tempestatibus, illi de arbustorum fructuumque generibus multa ita praenunciant, ut harum rerum inexperto divinare videantur. Quod vero non solum quaedam daemones futura praedicunt, verum etiam quaedam faciunt, pro ipsa utique sui corporis excellentia, cur non contemnatur a prudentibus, cum plerique iniqui ac perditi homines ita exerceant corpora sua, tantamque diversis artibus possint, ut ea qui haec nesciunt, nec aliquando viderunt, etiam narrata [Col. 0845C] vix credant. Quam multa funambuli, caeterique theatri artifices: quam multa opifices, maximeque mechanici miranda fecerunt? Num ideo meliores sunt bonis, et sancta pietate praeditis hominibus? Quae ideo commemoravimus, ut qui haec sine pervicacia, et sine vana resistendi animositate considerat, simul cogitet, si de subjacenti crassiore materia, vel sui quisque corporis, vel terrae, et aquae, lapidum, atque lignorum, metallorumque variorum tanta quidem homines possunt, ut eos illi qui haec non possunt, plerumque stupendo in sui comparatione divinos vocent, cum quidam illorum sint artibus potentiores, quidam istorum moribus meliores: quanto meliora et majora pro subtilissimi corporis, hoc est, aerii facultate, ac facilitate daemones possint, cum [Col. 0845D] tamen sint pravae voluntatis, maximeque superbiae fastu, et evidenti malitia spiritus immundi, atque perversi. Quantum autem valeat aeris elementum, quo eorum corpora praevalent ad multa visibilia visibiliter molienda, movenda, mutanda, atque versanda, longum est nunc demonstrare, et putamus quod vel mediocriter consideranti facile occurrat.



CAP. 46.---De divinatione daemonum.

(Ex dictis ejusdem.) Igitur nunc primum sciendum est, quoniam de divinatione daemonum quaestio est, illos ea plerunque praenunciare quae ipsi facturi sunt. Accipiunt enim saepe potestatem et morbos immittere, et ipsum aerem vitiando morbidum reddere, et perversis atque amatoribus terrenorum commodorum [Col. 0846A] malefacta suadere: de quorum moribus certi sunt, quod sint eis talia suadentibus consensuri. Suadent autem miris et invisibilibus modis per illam subtilitatem corporum suorum, corpora hominum non sentientium penetrando, et se cogitationibus eorum per quaedam imaginaria visa miscendo, sive vigilantium, sive dormientium. Aliquando autem non quae ipsi faciunt, sed quae naturalibus signis futura praenoscunt, quae signa in hominum sensus venire non possunt, ante praedicunt. Neque enim quia praevidet medicus quod praevidere nescit hujus artis ignarus, ideo jam divinus habendus est. Quid autem mirum, si quemadmodum ille in corporis humani, vel perturbata, vel modificata temperie, seu bonas, seu malas futuras praevidet valetudines, sic daemon [Col. 0846B] in aeris affectione, atque ordinatione sibi nota, nobis ignota, futuras praevidet tempestates? Aliquando et hominum dispositiones, non solum voce prolatas, verum etiam cogitatione conceptas, cum signa quaedam ex animo exprimuntur in corpore, tota facilitate perdiscunt, atque hinc etiam multa futura praenunciant, aliis videlicet mira, qui ista disposita non noverunt. Sicut enim apparet concitatior animi motus in vultu, ut ab hominibus quoque aliquid forinsecus agnoscatur quod intrinsecus agitur, ita non debet esse incredibile si etiam leniores cogitationes dant aliqua signa per corpus, quae obtuso sensu hominum cognosci non possunt, acuto autem daemonum possunt. Hac atque hujusmodi facultate, multa daemones futura praenunciant, cum tamen ab eis longe [Col. 0846C] sit altitudo illius prophetiae quam Deus per sanctos angelos et prophetas operatur. Nam si quid de illa Dei dispositione praenunciant, audiunt ut praenuncient, et cum ea praedicunt quae inde audiunt, non fallunt: veracissima enim sunt angelica, et prophetica oracula. Sic autem indignanter accipitur, quod aliqua etiam talia daemones audiant et praedicant, quasi aliquid indignum sit, ut quod ideo dicitur, ut hominibus innotescat, hoc non solum boni, verum etiam mali non taceant, cum in ipsis hominibus etiam vitae bonae praecepta videamus pariter a justis perversisque cantari, nec obesse aliquid, imo etiam prodesse ad majorem noticiam, famamque veritatis, cum de illa etiam hi quidquid noverunt, dicunt, qui ei perversis moribus contradicunt. [Col. 0846D] In caeteris autem suis praedictionibus daemones plerumque et fallunt et falluntur quidem: quia cum suas dispositiones praenunciant, ex improviso desuper aliquid jubetur, quod eorum consilia cuncta perturbat: velut si aliquid disponant quilibet homines quibusque potestatibus subditi, quod non prohibituros suos praepositos arbitrentur, idque facturos se esse promittat, at illi penes quos major potestas est, ex alio superiore consilio hoc totum dispositum atque praeparatum repente prohibeant. Falluntur etiam cum causis naturalibus, sicut medici, et naturae, et agricolae, sed longe acutius, longeque praestantius pro aeri corporis sensu solertiore et excitatione praenoscunt: quia et haec [Col. 0847A] ab angelis Deo summo pie servientibus ex alia dispositione ignota, daemonibus ex improviso ac repente mutantur, tanquam si aliquid aegro extrinsecus accedat quo moriatur, quem medicus veris salutis praecedentibus signis, victarum esse promiserat. Aut si aeris qualitate provisa diu statutum illum ventum nautarum aliqui praedixissent, cum Dominus Christus cum discipulis navigans ut requiesceret imperavit, et facta est tranquillitas magna. Vel si agricola illo anno fructificaturam vitem aliquam polliceatur, naturam utique terrae et numeros seminum callens, quo tamen anno eam vel improvisa coeli intemperies arefaciat, ita multa etiam ad praesentiam praedictionemque daemonum pertinentia, quae minoribus et usitatioribus causis [Col. 0847B] futura praevidentur, eadem majoribus et occultioribus causis impedita mutantur. Fallunt autem etiam studio fallendi et invida voluntate, quia hominum errore laetantur. Sed no apud cultores suos pondus auctoritatis amittant, id agunt, ut interpretibus suis signorumque suorum conjectoribus culpa tribuatur, quando vel decepti fuerint, vel mentiti. Nonnunquam vero ipsi maligni spiritus et illusores hominum atque invisores salutis eorum, solent praedicere defectum culturae suae et idolorum ruinam, quatenus prescii videantur quid in singulis regnis aut locis venturum sit, et quid adversi suae factioni contingere possit. Quod etiam illi qui gentilium historias legunt non ignorant. Quid ergo mirum, si jam imminente templorum et simulacrorum eversione, [Col. 0847C] quam prophetae Dei summi tanto ante praedixerant, Serapis daemon alicui cultorum suorum hoc de proximo prodidit, ut suam quasi divinitatem recedens vel fugiens commendaret. Fugantur enim isti, vel etiam jussis superioribus colligati abstrahuntur et alienantur a locis suis, ut de rebus in quibus colebantur fiat voluntas Dei, qui hoc tanto ante per omnes gentes futurum esse praedixit, et ut per suos fideles fieret imperavit. Cur autem hoc non sineretur daemon praedicere, cum sibi jam praenosceret imminere? Cum haec praedictio et in prophetis attestaretur a quibus sunt ista conscripta, et prudentibus daret intelligi quam vigilanter esset daemonum cavenda fallacia, cultusque fugiendus, qui cum ante per tam longum tempus in templis suis haec futura [Col. 0847D] tacuissent, quae per prophetas praedicta ignorare non possent, posteaquam appropinquare coeperunt, voluerunt ea quasi praedicere, ne ignari victique putarentur.



CAP. 47.---De eadem re.

(Ex dictis ejusdem.) Cum igitur tam longe ante praedictum esset atque conscriptum, ut alia iterim taceamus, dicamus illud quod Sophonias propheta dicit: Praevalebit Dominus adversus eos, exterminabit omnes deos gentium terrae, et adorabunt eum, unusquisque de loco suo, omnes insulae gentium. Aut non credebant ista sibi eventura, quia in templis gentium colebantur, et haec ideo per suos vates ac phanaticos frequentare noluerunt: aut cum ea ventura [Col. 0848A] certissime scirent, ideo per sua templa tacuerunt, ne jam tunc inciperent ab hominibus intelligentibus deseri atque contemni: quod de templorum et simulacrorum suorum futura eversione eis a prophetis attestaretur, qui eos coli prohibebant. Nunc vero posteaquam tempus advenit quo complerentur vaticinia prophetarum Dei unius, quis istos deos dicit, et ut colantur vehementissime praecipit? Quum non hoc etiam ipsi compertum praedicere sinerentur, ut inde clarius appareret eos haec antea vel minime credidisse, vel suis cultoribus enunciare timuisse, in fine autem tanquam nihil amplius habentes quid agerent, etiam ibi voluisse suam ostentare divinitatem, ubi jam produntur diu simulasse divinationem? Tamen nec ista ipsa quae ab eis vix [Col. 0848B] raro et clanculo proferuntur, movere nos debent. Si cuiquam daemonum extortum est, id prodere cultoribus suis quod didicerat ex eloquiis prophetarum, vel ex oraculis angelorum. Quod cur non fieret, cum et ista non sint oppugnatio, sed testatio veritatis? Illud enim quod solum ab ipsis phanaticis flagitandum est, nec unquam antea protulerunt, nec unquam postea, nisi forte confictum proferre conabuntur, aliquid deos suos per vates suos, contra Deum Israel ausos fuisse praedicere aut dicere. De quo Deo doctissimi eorum autores, qui omnia illa legere ac nosse potuerunt, magis quaesiverunt quis Deus esset, quam Deum negare potuerunt. Porro autem Deus iste quem nullus eorum negare ausus est verum Deum, quia et si negaret non solum subjaceret debitis [Col. 0848C] poenis, verum etiam certis convinceretur effectibus. Iste ergo Deus quem nemo, ut diximus, illorum negare ausus est verum Deum, illos falsos esse deos, et omnino deserendos, eorumque templa et simulacra et sacra evertenda per suos vates, hoc est prophetas, aperta denunciatio praedixit, aperta potestate praecepit, aperta veritate complevit. Unde quis est qui usque adeo desipiat, ut non eum potius colendum eligat, quem coli non prohibent quos colebat? Quem procul dubio cum colere coeperit, illos utique non est culturus, quos prohibet coli quem colit. Quod autem ipsum essent culturae gentes, exterminatis diis falsis quos antea colebant, a prophetis ejus esse praedictum paulo ante commemoravimus, et nunc repetamus. Praevalebit, inquit, Dominus adversus [Col. 0848D] eos, et exterminabit omnes deos gentium terrae, et adorabunt eum, unusquisque de loco suo, omnes insulae gentium. Neque enim solae insulae hic intelligendae sunt, sed potius omnes gentes in his positae adorant Deum. Nec mirum quandoquidem alibi non insulas nominat, sed universum orbem terrarum, dicens: Commemorabuntur et convertentur ad Dominum universi fines terrae, et adorabunt in conspectu ejus universae patriae gentium, quoniam Domini est regnum, et ipse dominabitur gentium. Haec autem per Christum fuisse complenda, et aliis pluribus testimoniis, et in eodem ipso psalmo unde commemoravimus satis apparet. Cum enim paulo superius futuram passionem suam per Prophetam ipse [Col. 0849A] loqueretur, dicens: Foderunt manus meas et pedes meos, dinumeraverunt omnia ossa mea, ipsi vero consideraverunt et conspexerunt me, diviserunt sibi vestimenta mea et super vestem meam miserunt sortem; paulo post infert illud quod posuimus: Commemorabuntur et convertentur ad Dominum universi fines terrae, etc., quanquam et illud testimonium quod prius adhibui, ubi dictum est; praevalebit Dominus adversus eos, et exterminabit omnes deos gentium terrae, in eo quod positum est, praevalebit, satis ostendit etiam hoc praenunciatum, quod pagani prius oppugnaturi essent Ecclesiam, nomenque Christianum quantum valerent persecuturi, ut si fieri posset, de terra omnino deleretur. Et quia eos patientia martyrum, et magnitudine miraculorum, et [Col. 0849B] consequente fide populorum erat superaturus, ideo sic dictum est, praevalebit Dominus adversus eos. Non enim diceretur, praevalebit adversus eos, nisi oppugnando illi resisterent. Unde et in Psalmo ita prophetatum est: Ut quid fremuerunt gentes, et populi meditati sunt inania? Astiterunt reges terrae, et principes convenerunt in unum, adversus Dominum et adversus Christum ejus. Et paulo post dicit: Dominus dixit ad me: Filius meus es tu, ego hodie genui te. Postula a me, et dabo tibi gentes haereditatem tuam, et possessionem tuam fines terrae. His atque hujusmodi propheticis documentis praedictum ostenditur, quod videmus impleri per Christum, fuisse futurum ut Deus Israel, quem unum verum Deum intelligimus, non in una ipsa [Col. 0849C] gente quae appellata est Israel, sed in omnibus gentibus coleretur, et omnes falsos deos gentium et templis eorum, et a cordibus cultorum suorum amoliretur. Erant nunc isti et adhuc contra Christianam religionem, contra verum Dei cultum, vanitates pristinas defensitare audeant, ut cum strepitu pereant. Nam et hoc de illis praedictum est in psalmis, dicente Propheta: Sedisti super thronum, qui judicas aequitatem. Increpasti gentes, et periit impius, nomen eorum delesti in aeternum, et in seculum seculi. Inimici defecerunt frameae, et civitates eorum destruxisti. Periit memoria eorum cum strepitu, et Dominus in aeternum permanet. Necesse est ergo ut impleantur omnia haec. Nec etiam illud quod adhuc audent ipsi pauci qui remanserunt vaniloquas [Col. 0849D] suas ostentare doctrinas, et Christianos tanquam imperitissimos irridere, nos commovere debet, dum in eis impleri ea quae praedicta sunt videamus. Ex quo enim fremuerunt gentes, et populi meditati sunt inania adversus Dominum et adversus Christum ejus, quando ab eis fundebatur sanguis sanctorum, et vastabatur Ecclesia, usque ad hoc tempus, et deinceps quotidie minuuntur. Nos autem, quos adversus eorum opprobria et superbas irrisiones, fortissimos reddunt oracula Dei, de hac quoque re audemus et gaudemus impleri. Sic enim nos alloquitur per Prophetam: Audite me qui scitis judicium, populus meus, in quorum corde lex mea, opprobria hominum nolite metuere, et detractione eorum ne [Col. 0850A] superemini, nec quod vos spernant magni duxeritis. Sicut enim vestimentum, ita per tempus assumentur, et sicut lana a tinea comedentur: justitia autem mea in aeternum manet. Attendendum est ergo atque omni studio cavendum, ne nostris temporibus in quibus videmus Christianam religionem in toto orbe dilatatam, propter desidiam magistrorum et inertiam doctorum, pauci illi qui adhuc supersunt confundant ritum culturae veri Dei, et, daemoniacis illusionibus depravati, divinationes falsas in populo Dei agant, rusticos et imperitos seducentes, ita ut deserta ipsa veritate, quae lux est mundi, et illuminat omnem hominem venientem in hunc mundum tenebrarum harum, quaerant scientiam futurorum, et a deceptoribus hominum quaerant salutem animarum, sive [Col. 0850B] etiam corporum suorum. His enim praevaricationibus maxime irritatur Deus, et ad vindictam provocatur. Unde per Ezechielem comminatur dicens: Vae prophetis insipientibus qui sequuntur spiritum suum, et nihil vident. Quasi vulpes in desertis, prophetae tui Israel erant. Nunquid non visionem cassam vidistis, et divinationem mendacem locuti estis, et dicitis: Ait Dominus, cum ego non sim locutus? Propterea haec dicit Dominus Deus: Quia locuti estis vana, et vidistis mendacium, ideo ecce ego ad vos, ait Dominus Deus: Et erit manus mea super prophetas qui vident vana, et divinant mendacium: in concilio populi mei non erunt, et in scriptura domus Israel non scribentur, nec in terram Israel ingredientur. Ad doctores autem per eundem prophetam [Col. 0850C] increpans eorum inertiam, ita loquitur dicens: Non ascendistis ex adverso, neque opposuistis murum pro domo Israel ut staretis in praelio in die Domini. Et rursum: Vae, inquit, pastoribus Israel, qui pascebant semetipsos. Nonne greges pascuntur a pastoribus? Lac comedebatis, et lanis operiebamini, et quod crassum erat occidebatis, gregem autem meum non pascebatis. Quod infirmum fuit non consolidastis, et quod aegrotum non sanastis, et quod fractum est non alligastis, et quod abjectum non reduxistis, quod perierat non quaesistis: sed cum austeritate imperabatis eis et cum potentia, et dispersae sunt oves meae, eo quod non esset pastor, et factae sunt in devorationem omnium bestiarum agri, et dispersae sunt. Hinc per Hieremiam dicitur: A minimo usque [Col. 0850D] ad maximum omnes avaritiam sequuntur: a propheta usque ad sacerdotem, cuncti faciunt mendacium. Et sanabant contritionem filiae populi mei ad ignominiam, dicentes, Pax pax, cum non esset pax; confusi sunt: quia abominationem fecerunt. Idcirco haec dicit Dominus exercituum Deus Israel: Ecce ego cibabo populum istum absynthio, et potum dabo eis aquam fellis, et dispergam eos in gentibus quas non noverunt, ipsi et patres eorum, et mittam post eos gladium donec consumantur. Qualiter ergo displiceat Deo omnipotenti pastorum negligentia, et subditorum error, non solum prophetica testimonia ostendunt, sed etiam facta antiquorum declarant, cum in libro Regum legitur quomodo malignus spiritus [Col. 0851A] deceperit Achab regem Israel per falsos prophetas, ita ut credens eis interierit, et quomodo Ochozias filius ejus aegrotans miserit nuncios ad consulendum Beelzebud Deum Accaron, utrum vivere atque convalescere posset de infirmitate sua. Ob quod Helias propheta, a Deo missus, increpat eum, ita dicens: Quia misisti nuncios ad consulendum Beelzebud Deum Accaron, quasi non esset Deus in Israel a quo possit interrogare sermonem, ideo de lectulo super quem ascendisti non descendes, sed morte morieris. Mortuus est autem ipse juxta sermonem Domini quem locutus est Helias, et salutem quam quaerebat non invenit. Quapropter curandum summopere est omnibus modis, hoc est, praelatis et subditis, majoribus et minoribus, sacerdotibus et [Col. 0851B] plebi, ne aliquem seducat per hujuscemodi illusionem fraus, dolus, et nequicia hostis antiqui, ita ut a mendacibus velimus discere veritatem, et a pestiferis morbis mortisque autoribus quaeramus infirmitatis nostrae remedium: sed magis ad Deum vivum et vivificatorem omnium confugiendo devoto corde properemus, per orationes sacras, jejunia et eleemosynas illum deprecantes, ut ipse propter benignitatem suam consulat servis suis, eripiens nos de omnibus inimicis nostris, doceatque nos facere voluntatem suam: quia ipse est Dominus Deus noster, spiritumque suum bonum nobis tribuat, qui nos ducat in viam rectam, vivificetque nos in aequitate sua: quatenus ejus magisterio omni tempore vitae nostrae gratum servitium ei exhibentes, post hanc vitam [Col. 0851C] per ejus gratiam mereamur beatitudinem possidere sempiternam.



CAP. 48.---De sacerdotibus et reliquis ecclesiasticis ordinibus qui magos, ariolos, aut divinos consulunt.

(Ex concilio Toletan., capite 29) Si quis episcopus, aut presbyter, sive diaconus, vel quilibet ex ordine clericorum, magos, aut aruspices, aut ariolos, vel sortilegos, aut eos qui profitentur artem aliquam, aut aliquos eorum similia exercentes consulens fuerit deprehensus, ab honore dignitatis suae depositus, monasterium ingressus, ibique perpetuae poenitentiae deditus, scelus admissum sacrilegii luat.



CAP. 49.---De illis qui ad fascinum incantationes fecerint.

(Ex concilio Cabillon., capite 5.) Si quis praecantaverit [Col. 0851D] ad fascinum, vel qualescunque praecantiones, exceptis Symbolo et oratione Dominica, qui cantat, et qui cantatur, tres Quadragesimas in pane et aqua poeniteat.



CAP. 50.---Quod daemoniacum petras vel herbas sine incantatione liceat portare.

(Ex dictis Hierony.) Daemonium sustinenti licet petras vel herbas habere sine incantatione.



CAP. 51.---Ut maledici nisi se corrigant regnum Dei non possideant.

(Apostolus dicit.) Apostolus dicit: Neque maledici regnum Dei possidebunt. Si quis hoc peccatum admiserit, tam grande poeniteat, quam grande perperavit scelus, quod a regno Dei non separetur.



CAP. 52.---De illis qui murmurant.
[Col. 0852A]

(Ex concilio Mogunti, capite 8.) Si quis murmurans extiterit, videat ne poenam murmurantium incurrat, de qua Apostolus dicit: Neque murmuraveritis sicut quidam eorum murmuraverunt, et perierunt ab exterminatore. Juxta mensuram opusque peccati: quia in hoc sententia Apostoli pleniter declaratur, sacerdotis judicio poeniteat.



CAP. 53.---De eadem re.

(Ex eodem.) Qui contentiosus aut murmurans extiterit, secundum arbitrium prioris ita poeniteat, qualiter culpae qualitas extat.



CAP. 54.---De eadem re.

(Apostolus dicit.) Apostolus dicit: Omnia facite sine murmurationibus. Alienus sit a fratrum unitate [Col. 0852B] qui murmurat, et opus ejus abjiciatur.



CAP. 55.---De contentiosis

(Ex decr. Hylarii papae, capite 15.) Si quis videtur contentiosus esse, dicente Apostolo: Nos talem consuetudinem non habemus, neque Ecclesia Dei, si quis hoc facit notetur usquequo corrigatur.



CAP. 56.---De illis qui in lingua lascivi fuerint.

(Ex poenitentiali Theodo.) Si quis lascivus in lingua fuerit, triduana poenitentia expietur.



CAP. 57.---De illis qui per odium dissiaentes extiterint.

(Ex dictis S. Isidori.) Si quis discors et litigans, et per odium dissidens extiterit, quousque ad concordiam redeat, a conventu et societate Ecclesiae, ut canones jubent, alienus existat.



CAP. 58.---De illo qui odio habet aliquem, et ad pacem reverti noluerit.
[Col. 0852C]

(Ex eodem.) Si quis odio habet aliquem, ita ut ad pacem reverti non velit, sicut sancti Patres statuerunt, excommunicetur, et ab Ecclesia separetur, donec reconcilietur.



CAP. 59.---De eadem re.

(Ex decr. Fabiani papae, capite 3.) Si quis contristatus noluerit reconciliari satisfaciente eo qui contristavit, acerrimis maceretur inediis, usque dum gratanti animo satisfactionem recipiat.



CAP. 60.---De eadem re.

(Ex eodem.) Si quis non vult reconciliari fratri suo quem odio habet, tamdiu in pane et aqua poeniteat, usque dum reconcilietur ei.



CAP. 61.---De eadem re.
[Col. 0852D]

(Ex concilio Agatensi, capite 7.) Placuit etiam, ut sicut plerumque fit, ut quicunque aut longinqua inter se lite discesserunt, et ad pacem revocari diuturna intentione nequiverint, de Ecclesiae coetu justissima excommunicatione pellantur.



CAP. 62.---De illis qui contentiones et rixas amaverint.

(Ex eodem capite 5.) Si quis contentiones vel rixas amaverit, vel manifestum convitium fratri intulerit, juxta arbitrium rectoris modumque peccati, diuturna expietur poenitentia.



CAP. 63.---De illis qui faciles sunt ad detrahendum.

(Ex eodem, capite 10.) Si quis promptus facilisque [Col. 0853A] est ad detrahendum, dicensque quod verum non est, VI dies in pane et aqua, sequestratus a fraterno consortio, poeniteat.



CAP. 64.---De illis qui contra episcopos suos conspiraverint.

Ex epist. Calist. papae ad omnes Galliae episcopos.) Conspirationum vero crimina vestris in partibus vigere audivimus, et plebes contra episcopos suos conspirare nobis mandatum est. Cuivis criminis astutia non solum inter Christianos abominabilis est, sed etiam inter ethnicos, et ab exteris lege prohibita. Et idcirco hujus criminis reos, non solum Ecclesiasticae, sed etiam saeculi damnant leges: et non solum conspirantes, sed et consentientes eis. Antecessores vero nostri quam plurima turba episcoporum, [Col. 0853B] quicunque eorum in sacerdotali ordine sunt constituti aut existunt clerici, honore quo utuntur carere praeceperunt: caeteros vero communione privari, et ab ecclesia extorres fieri jusserunt, et non solum facientes, sed eis consentientes.



CAP. 65.---De eadem re.

(Ex concilio Tungren. capite 5.) Quisquis per dolum mittit manum suam in Christum Domini, episcopum videlicet, patrem et pastorem suum: quia sacrilegium [Col. 0854A] committit, et qui ecclesiam Dei devastat, et incendit: quia et hoc sacrilegium est, placuit sanctae synodo ut in uno loco, id est in monasterio, poeniteat omnibus diebus vitae suae.



CAP. 66.---De clericis maledicis.

(Ex concilio Carthag., capite 57.) Clericus maledicus, maxime a sacerdotibus cogatur ad postulandam veniam. Si noluerit, degradetur, nec unquam ad officium, absque satisfactione revocetur.



CAP. 67.---De illis qui detrahunt suis prioribus.

(Ex dictis Basilii episcopi.) Si quis detraxerit qui ei praeest, VII dies a conventu ecclesiae separatus, ut Maria soror Aaron quae detraxit Mosi, poeniteat.



CAP. 68.---De clericis vel monachis conjurantibus vel conspirantibus contra episcopum suum.

[Col. 0854B] (Ex concilio Chalced., capite 19.) Si qui ergo cleric vel monachi reperti fuerint conjurantes aut conspirantes, aut insidias ponentes episcopis, aut clericis, gradu proprio poenitus abjiciantur.



CAP. 69.---De eadem re.

Igitur si clerici aut monachi inventi fuerint conjurati, aut per conjurationem calumniam machinantes episcopis vel clericis, proprium amittant gradum.


[Col. 0853] FINIS LIBRI DECIMI.



[LIBER UNDECIMUS.]



INDEX CAPITULORUM LIBRI UNDECIMI.

    [Col. 0853C] CAP. 1. De sede episcoporum, cur in Ecclesia altius caeteris sedere debeant.
    2. Episcopus cum excommunicare, vel anathematizare aliquem pro certis et manifestis sceleribus dispositum habet, post lectionem Evangelii clerum et plebem ita debet alloqui.
    3. Prima excommunicatio.
    4. Item excommunicationis allocutio.
    5. Excommunicatio secunda.
    6. Item tertia excommunicatio.
    7. Excommunicatio quarta.
    8. Reconciliatio excommunicati.
    9. Ne episcopi praecipites sint aliquem excommunicare.
    10. De eadem re.
    [Col. 0853D] 11. De eadem re.
    12. Ut nullus graviter ferat, cujus parochianus ab alio episcopo pro certa culpa excommunicatus fuerit.
    13. De illis qui in parochia consistentes aliquid contra Deum fecerint, quoties ab episcopo ad emendationem vocari debeant.
    14. De eadem re.
    15. Quod aliud sit peccare in Deum, aliud in hominem.
    16. De eadem re.
    17. Quod sanctum sanctorum sit quidquid Domino offeratur.
    18. De illis qui Christi pecunias auferunt vel rapiunt.
    [Col. 0854C] 19. De eadem re.
    20. De eadem re.
    21. De eadem re.
    22. De eadem re.
    23. De his qui domum Dei contemptibilem ducunt.
    24. De eadem re.
    25. Ut res ablatae cum multiplicatione restituantur.
    26. Quod ecclesiasticarum rerum incendia, et depraedationes pro emunitate sint emendandae.
    27. De rebus ecclesiasticis, quomodo restitui debeant.
    28. Quod sacrilegi sint ecclesiarum praedones.
    29. De eadem re.
    [Col. 0854D] 30. De his qui truncationes membrorum, depraedationes, et domorum incendia fecerint.
    31. Quod cum excommunicato orare non liceat.
    32. De eadem re.
    33. De eadem re.
    34. De eadem re.
    35. De eadem re.
    36. De eadem re.
    37. De eadem re.
    38. De eadem re
    39. De eadem re.
    40. De eadem re.
    41. De eadem re.
    42. De eadem re.
    43. De eadem re.
    [Col. 0855A] 44. De eadem re.
    45. De illis qui ex alia parochia sunt, et depraedationes faciunt.
    46. De illis qui defendunt delinquentes.
    47. De illis qui intra annum causam suam tractare neglexerint.
    48. De eadem re.
    49. Ut notentur excommunicatorum nomina, et in foribus Ecclesiae praefigantur.
    50. De episcopo qui ante damnati absolutionem obierit.
    51. De illis qui excommunicati moriuntur.
    52. De eadem re.
    53. De furibus et furtis.
    54. De eadem re.
    [Col. 0855B] 55. De eadem re.
    56. De eadem re.
    57. De eadem re.
    58. De eadem re.
    59. De eadem re.
    60. De eadem re.
    61. De eadem re.
    62. De servo qui fugerit dominum suum.
    63. De clericis, si in demoliendis sepulcris comprehensi fuerint.
    64. De clericis aut monachis, si furtum fecerint.
    [Col. 0856A] 65. De illis qui de ministerio Ecclesiae aliquid furati fuerint.
    66. De monachis, si de furto infamati fuerint, quomodo se expurgare debeant.
    67. De illis qui colonorum flagella defendunt.
    68. De episcopis qui apud Romanam sedem accusati fuerint quod cum excommunicatis communicarent.
    69. De episcopis qui sibi subjectos seducunt, communicantes cum excommunicatis.
    70. De eadem re.
    71. De episcopis, ut non sint malum exemplum populo.
    72. De correctione episcoporum qui cum excommunicatis communicaverunt.
    [Col. 0856B] 73. De his qui contemnunt bannum ab episcopis impositum.
    74. De eo pro quibus causis quemlibet hominem anathematis vinculo ligari oporteat.
    75. De illis qui furtum et rapinam exercuerint.
    76. De illis qui in patibulis suspenduntur.
    77. De episcopis qui cum excommunicatis communicaverint.
    78. De clericis qui fugerint Ecclesias suas, et de servis qui dominos proprios fugerint.




Indicis Capitulorum finis.



BURCHARDI ECCLESIAE WORMATIENSIS EPISCOPI DECRETORUM LIBER UNDECIMUS. DE EXCOMMUNICATIONE.
[Col. 0855]


ARGUMENTUM LIBRI.
[Col. 0855C]

Libro hoc de excommunicatione, ejusque neglectu et contemptu, de furibus et praedonibus, deque sacrarum aedium insensoribus, ac depraedatoribus, agitur.



CAP. 1.---De sede episcoporum, cur in ecclesia altius caeteris sedere debeant.

(Ex epist. Urbani papae.) Quod autem sedes episcoporum in ecclesia excelsae constitutae, et praeparatae inveniuntur in throno, speculationem, et potestatem judicandi, et solvendi, atque ligandi a Domino sibi datam materiae docent. Unde ipse Salvator in Evangelio ait: Quaecunque ligaveritis super terram, erunt ligata et in coelo. Et alibi: Accipite Spiritum sanctum, quorum remiseritis peccata, remittuntur [Col. 0855D] eis: et quorum retinueritis, retenta erunt. Ideo ista praetulimus, charissimi, ut intelligatis potestatem episcoporum vestrorum, in eisque Dominum veneremini, et eos ut animas vestras diligatis, et quibus illi non communicant non communicetis, [Col. 0856C] et quos ejecerint non recipiatis. Valde enim timenda est sententia episcopi, licet injuste liget, quod tamen summopere praevidere debet.



CAP. 2.---Episcopus cum excommunicare vel anathematizare aliquem pro certis et manifestis sceleribus dispositum habet, post lectionem Evangelii, clerum et plebem ita debet alloqui.

(Ex concilio Rhotomag., capite 3.) Noverit charitas vestra, fratres mei, quod quidam vir nomine N. diabolo suadente postponens Christianam promissionem quam in baptismo professus est, per apostasiam conversus post Satanam, cui abrenunciavit, et omnibus operibus ejus, vineam Christi, id est Ecclesiam ejus, devastare et depraedari non pertimescit: pauperes Christi, quos pretioso sanguine suo redemit, [Col. 0856D] violenter opprimens et interficiens, et bona eorum diripiens. Unde, quia filius hujus nostrae Ecclesiae (cui Deo auctore praesidemus) debuerat esse: quia in ea per aquam et Spiritum sanctum renatus est, et inter adoptivos filios Dei adnumeratus, quamvis modo [Col. 0857A] filius diaboli sit imitando diabolum, solliciti ne per negligentiam pastoralem aliqua de ovibus nobis creditis deperiret, pro qua in tremendo judicio ante principem pastorum Dominum nostrum Jesum Christum rationem reddere compelleremur, juxta quod ipse terribiliter nobis comminatur, dicens: Si non annunciaveris iniquo iniquitatem suam, sanguinem ejus de manu tua requiram. Misimus ad eum presbyterum nostrum, et litteras commonitorias semel, et iterum, atque tertio, invitantes eum canonice ad emendationem, et satisfactionem, et poenitentiam, corripientes eum paterno affectu. Sed ipse, proh dolor! diabolo cor ejus indurante, monita salutaria sprevit, et in incoepta malitia perseverans Ecclesiae Dei quam laesit, superbiae spiritu inflatus, [Col. 0857B] satisfacere dedignatur. De talibus itaque transgressoribus, et sanctae religionis pacisque, quam Christus suis discipulis dedit, atque reliquit, violatoribus, praecepta dominica et apostolica habemus, quibus informamur, quid de hujuscemodi praevaricatoribus agere nos oporteat. Ait enim Dominus in Evangelio: Si peccaverit in te frater tuus, corripe eum. Fratres, in unumquemque nostrum peccat, qui in sanctam Ecclesiam peccat. Si enim sancta Ecclesia unum corpus est, cujus corporis caput Christus est, singuli autem sumus alter alterius membra: et si cum patitur unum membrum, compatiuntur omnia membra, procul dubio in nos peccat, qui membra nostra laedit. Jubet ergo Dominus, ut frater, id est, Christianus in nos peccans, primo secrete corripiatur, deinde cum testibus [Col. 0857C] redarguatur: novissime in conventu ecclesiae publice conveniatur. Quod si has tres commonitiones, et pias correptiones contemnit, et satisfacere despicit, post haec sit tibi, inquit, sicut ethnicus et publicanus, id est, gentilis atque paganus, ut non jam pro Christiano, sed pro pagano habeatur. Et in alio loco, membrum quod a sua compage resolvitur, et a junctura charitatis dissociatur, et omne corpus scandalizat, Dominus, et abscindi, et projici jubet, dicens: Si oculus, manus, vel pes tuus scandalizat te, erue eum, et projice abs te. Et Apostolus: Auferte, inquit, malum a vobis. Et iterum: Si quis frater nominatur, et est fornicator, aut adulter, aut homicida, aut rapax, cum hujusmodi, nec cibum sumere licet. Et Joannes dilectus prae caeteris Christi discipulus, [Col. 0857D] talem nefarium hominem salutare prohibebat, dicens: Nec ei Ave dixeris, neque eum in domum receperis. Qui enim ei Ave dicit, communicat operibus ejus malignis. Dominica itaque atque apostolica praecepta adimplentes membrum putridum et insanabile, quod medicinam non recipit, ferro excommunicationis a corpore Ecclesiae abscindamus, ne tam pestifero morbo reliqua membra corporis veluti veneno inficiantur.



CAP. 3.---Prima excommunicatio.

(Ex eodem, capite 4.) Igitur quia monita nostra, et crebras exhortationes contemnit, quia tertio secundum Dominicum praeceptum vocatus ad emendationem et poenitentiam venire despexit: quia [Col. 0858A] culpam suam necdum cognovit, nec confessus est, nec missa nobis legatione, qui causam ipsius exquirimus: quia noster parochianus est, veniam postulavit: quia in coepta malitia, diabolo cor ejus indurante, perseverat, et juxta quod Apostolus dicit: Secundum duritiam suam, et cor impoenitens thesaurizat sibi iram in die irae: idcirco nos eum cum universis complicibus et communicatoribus, fautoribusque suis, judicio Dei omnipotentis, Patris, et Filii, et Spiritus sancti, et beati Petri principis apostolorum, et omnium sanctorum, necnon et nostrae mediocritatis auctoritate, et potestate nobis divinitus collata ligandi et solvendi in coelo et in terra, a preciosi corporis et sanguinis Domini perceptione, et a societate omnium Christianorum [Col. 0858B] separamus, et a liminibus sanctae matris Ecclesiae in coelo et in terra excludimus, et excommunicatum, et anathematizatum esse decernimus, et damnatum cum diabolo et angelis ejus, et omnibus reprobis, in igne aeterno judicamus, nisi forte a diaboli laqueis resipiscat, et ad emendationem et poenitentiam redeat, et Ecclesiae Dei, quam laesit, satisfaciat. Et respondeant omnes tertio, Amen: aut, Fiat, fiat; aut, Anathema sit. Debent enim sacerdotes episcopum circumstare, et lucernas ardentes in manibus tenere, quas in conclusionne anathematis, vel excommunicationis projicere debent in terram, et conculcare pedibus. Post haec episcopus plebi ipsam excommunicationem communibus verbis debet explanare, ut [Col. 0858C] omnes intelligant quam terribiliter damnatus sit, et ut noverint quod ab illa hora in reliquum non pro Christiano, sed pro pagano habendus sit: et qui illi quasi Christiano communicaverit aut cum manducaverit, aut biberit, aut cum osculatus fuerit, vel cum eo colloquium familiare habuerit, nisi forte ad satisfactionem et poenitentiam eum provocare studuerit, aut in domo sua eum receperit, aut simul cum eo oraverit, procul dubio similiter sit excommunicatus. Deinde epistolae presbyteris per parochias mittantur, continentes modum excommunicationis. In quibus jubeatur, ut Dominicis diebus post lectionem Evangelii plebibus sibi commissis publice annuncient ipsam excommunicationem, ut ne quis per ignorantiam communicet [Col. 0858D] excommunicato. Oportet etiam ut aliis episcopis ipsa excommunicatio manifestetur. Praecipit enim Toletanum concilium, ut invicem mox scripta percurrant per omnes provinciae episcopos quoscunque adire potuerint, ut excommunicatus audiatur. Seniori etiam ejus ipsa excommunicatio debet nota fieri.



CAP. 4.---Item excommunicationis allocutio.

(Ex concil. Aurelia., cap. 1.) Audistis, dilectissimi, quanta et quam horrida pravitatis ac iniquitatis opera. N. a diabolo instigatus perpetrare non timuerit, et quomodo per apostasiam a totius Christianae religionis cultu profana mente recesserit. Audistis quemadmodum canonice ad satisfaciendum [Col. 0859A] evocatus sit, sed venire distulerit, quomodo frequenter admonitus ut resipisceret a diaboli laqueis, quibus tenetur adstrictus, saluberrimas admonitiones obduratis auribus cordis audire contempserit. Dominus dicit in Evangelio, de tali contumaci fratre, qui ecclesiasticam renuit suscipere correptionem: Si Ecclesiam non audierit, sit tibi, inquit, sicut ethnicus et publicanus, id est, jam non est computandus inter Christianos, sed inter paganos. Hinc Paulus Domini et magistri doctrinam sequens, Corinthios redarguit, quare cum criminosis ac sceleratis communionem haberent dicens: Vos inflati estis, et non magis luctum habuistis, ut tollatur vir de medio vestrum, id est, separetur a vestro consortio, qui tale scelus operatus [Col. 0859B] est. Et adjungit: Ego quidem absens corpore, praesens autem spiritu, jam judicavi ut praesens eum qui sic operatus est, in nomine Domini nostri Jesu Christi congregatis vobis in unum, et meo spiritu cum virtute Domini mei Jesu, tradere hujusmodi Satanae in interitum carnis. Et post pauca: Scripsi vobis, ne commisceamini fornicariis. Et statim infert. Si is qui frater appellatur, id est Christianus, fornicator est, aut rapax, cum hujusmodi nec cibum sumere. Et alibi: Auferte malum ex vobis. Et, infidelis si discedit, discedat. Una enim ovis morbida omnem gregem contaminat; et modicum fermentum totam massam corrumpit, et plerumque unum membrum putridum totum corpus inficit. Et ideo tam perniciosa pestis a corpore Ecclesiae radicitus [Col. 0859C] evellatur.



CAP. 5.---Excommunicatio secunda.

(Ex eodem concilio.) Dominicis igitur atque apostolicis informati praeceptis, judicio Patris, et Filii ejus Domini nostri Jesu Christi, et Spiritus sancti, et auctoritate et potestate apostolis apostolorumque successoribus a Deo concessa, una vobiscum praedictum pessimum virum a liminibus sanctae matris Ecclesiae excludimus, et ab omni societate et communione Christiana separamus, separatumque esse in aeternum decernimus, id est, et praesenti saeculo, et in futuro. Nullus ei Christianus Ave dicat aut eum osculari praesumat. Nullus presbyter Missam cum eo celebrare audeat, vel sacrosanctum corpus et sanguinem Domini tradere. Nemo ei jungatur in [Col. 0859D] consortio, neque in aliquo negocio. Et si quis ei se sociaverit et communicaverit ejus operibus malignis, noverit se simili percussum anathemate, his exceptis qui ob hanc causam ei junguntur ut eum revocent ab errore et provocent ad satisfactionem, nisi forte resipuerit, et Dei gratia inspirante ad poenitentiae remedium conversus fuerit, et digna emendatione Ecclesiae Dei quam laesit humiliter satisfecerit.



CAP. 6.---Item tertia excommunicatio.

(Ex concilio Turonen., capite 2.) Canonica instituta, et sanctorum Patrum exempla sequentes, ecclesiarum Dei violatores, videlicet, raptores, depraedatores, et homicidas. N. in nomine Patris, et Filii et virtute Spiritus sancti, necnon auctoritate [Col. 0860A] episcopis per Petrum principem apostolorum divinitus collata, a sanctae matris Ecclesiae gremio segregamus, ac perpetuae maledictionis anathemate condemnamus. Sintque maledicti in civitate, maledicti in agro, maledictum horreum eorum, et maledictae reliquiae illorum, maledictus fructus ventris eorum, et fructus terrae illorum, maledicti sint ingredientes, et maledicti sint egredientes. Sintque in domo maledicti, in agro profugi, veniantque super eos omnes illae maledictiones quas Dominus per Mosen in populum divinae legis praevaricatorem se esse missurum intentavit, sintque anathema maranatha, id est, pereant in secundo adventu Domini. Nullus eis Christianus Ave dicat. Nullus presbyter Missam cum eis celebrare praesumat, vel sanctam communionem [Col. 0860B] dare. Sepultura asini sepeliantur, et in sterquilinium sint super faciem terrae. Et sicut hae lucernae de manibus nostris projectae hodie extinguuntur, sic eorum lucerna in aeternum extinguatur: nisi forte resipuerint, et Ecclesiae Dei quam laeserunt per emendationem et condignam poenitentiam satisfecerint.



CAP. 7.---Excommunicatio quarta.

(Ex concilio Arausic., capite 5.) Canonica instituta, et sanctorum Patrum exempla sequentes, ecclesiarum Dei violatores. N. auctoritate Dei, et judicio sancti Spiritus a gremio sanctae matris Ecclesiae, et a consortio totius Christianitatis eliminamus, quousque resipiscant, et Ecclesiae Dei satisfaciant.



CAP. 8.---Reconciliatio excommunicati.
[Col. 0860C]

(Ex eodem.) Cum aliquis excommunicatus, vel anathematizatus, poenitentia ductus veniam postulat, et emendationem promittit, episcopus qui eum excommunicavit, ante januas Ecclesiae venire debet. et duodecim presbyteri cum eo, qui eum hinc inde circumstare debent. Ubi etiam adesse debent illi quibus injuria vel damnum illatum est. Et ibi secundum leges divinas opportet damnum commissum emendari, aut si jam emendatum est, eorum testimonio comprobari. Deinde interroget episcopus, si poenitentiam juxta quod canones praecipiunt pro perpetratis sceleribus suscipere velit. Et si ille terrae prostratus veniam postulat, culpam confitetur, poenitentiam implorat, de futuris cautelam spondet, [Col. 0860D] tunc episcopus septem Psalmos decantet, cum istis precibus. Kirie eleison. Pater noster.


Salvum fac servum tuum,
   Deus meus, sperantem in te.
Mitte ei, Domine, auxilium de sancto,
   Et de Sion tuere eum.
Nihil proficiet inimicus in eo,
   Et Filius iniquitatis non ap. etc.
Esto ei, Domine, turris fortitudinis,
   A facie inimici.
Domine, exaudi orationem meam,
   Et clamor meus ad te veniat.
Dominus vobiscum,
   Et cum spiritu tuo.


[Col. 0861A] Oratio.

Oremus. Praesta quaesumus, Domine, huic famulo tuo dignum poenitentiae fructum, ut Ecclesiae tuae sanctae a cujus integritate deviarat peccando, admissorum veniam consequendo reddatur innoxius. Per Dominum.


Item alia.

Majestatem tuam quaesumus, Domine, sancte Pater omnipotens aeterne Deus, qui non mortem sed peccatorum vitam semper inquiris, respice flentem famulum tuum, attende prostratum, ejus planctum in gaudium tuae miserationis converte, scinde delictorum saccum, et indue eum laetitiam salutarem, ut post longam peregrinationis famem de sanctis altaribus satietur, ingressusque cubiculum regis, in [Col. 0861B] ipsius aula benedicat nomen gloriae tuae semper. Per Dominum.


Tunc episcopus, apprehensa manu ejus dextera, in ecclesiam eum introducat, et ei communionem et societatem Christianam reddat, et hanc orationem dicat:

Deus misericors, Deus clemens, qui secundum multitudinem miserationum tuarum peccata poenitentium deles, et praeteritorum criminum culpas, veniam remissionis evacuas, respice super hunc famulum N. et remissionem sibi omnium peccatorum toto cordis confessione poscentem deprecatus exaudi, innova in eo, piissime Pater, quidquid diabolica fraude violatum est, in unitate corporis Ecclesiae tuae, miserere, Domine, gemituum ejus, miserere lacrymarum [Col. 0861C] ejus, et non habentem fiduciam nisi in tua misericordia, ad sacramentum reconciliationis admitte. Per Dominum nostrum.

Post haec secundum modum culpae poenitentiam ei injungat, et litteras per parochiam dirigat, ut omnes noverint eum in societate Christiana receptum. Aliis etiam episcopis hoc notum faciat. Nullus autem episcopus alterius parochianum excommunicare vel reconciliare praesumat sine conscientia vel consensu proprii episcopi.



CAP. 9.---Ne episcopi praecipites sint aliquem excommunicare.

(Ex epist. Evarist. papae, capite 3.) Deus omnipotens, ut nos a praecipitantis prolatione sententiae compesceret, cum omnia nuda et aperta sint oculis [Col. 0861D] ejus, mala tamen Sodomae noluit audita judicare, priusquam manifesta agnosceret, quae dicebantur. Unde ait: Descendam et videbo utrum clamorem qui venit ad me opere compleverint, an non est ita, ut sciam. Cujus exemplo monemur, ne ad proferendam sententiam unquam praecipites simus, aut temere indiligenterque indiscussa quaeque quoquo modo judicemus.



CAP. 10.---De eadem re.

(Ex synodo Meldensi, capite 3.) Ut nemo episcoporum quemlibet sine certa et manifesta peccati causa, communione privet ecclesiastica. Sub anathema autem sine conscientia archiepiscopi, aut coepiscoporum, episcopus nullum ponat, nisi unde [Col. 0862A] canonica docet auctoritas: quia anathema aeterna est mortis damnatio, et non nisi pro mortali debet imponi crimine, et illi qui aliter non potuerit corrigi.



CAP. 11. De eadem re.

(Ex concilio Agathen., capite 4.) Episcopi vero si, sacerdotali moderatione posthabita, innocentes aut in minimis causis culpabiles excommunicare praesumpserint, et ad gratiam festinantes recipere fortasse noluerint, a vicinis episcopis cujuslibet provinciae litteris moneantur, et si parcere noluerint, a communione confratrum usque ad proximam synodum suspendantur, et ibi rationem profecto dent, ne fortasse in excommunicatores, peccatum excommunicati longo tempore morte praeveniatur.



CAP. 12.---Ut nullus graviter ferat cujus parochianus ab alio episcopo pro certa culpa excommunicatus fuerit.
[Col. 0862B]

(Ex concilio apud Compendium, capite 5.) Placuit etiam pro communi utilitate, et instanti necessitate, ut nullus episcoporum graviter ferat, si ejus parochianum, pro depraedationis causa, alter episcopus excommunicaverit.



CAP. 13.---De illis qui in parochia consistentes aliquid contra Deum fecerint, quoties ab episcopo ad emendationem vocari debeant.

(Ex concilio Meldensi, capite 3.) Episcopus in cujus parochia aliquis consistens, aliquid injuste fecerit, semel et bis, atque tertio, si necesse fuerit, vocabit illum sua admonitione per suum nuncium canonice ad emendationem sive compositionem, et ad poenitentiam, [Col. 0862C] ut Deo et Ecclesiae satisfaciat quam laesit. Si autem despexerit atque contempserit ejus admonitionem et saluberrimam invitationem, feriat illum pastorali virga, hoc est, sententia excommunicationis, ut a communione sanctae Ecclesiae omniumque Christianorum sit separatus, usque ad congruam satisfactionem et dignam emendationem. Quam excommunicationem debet idem episcopus seniori illius notam facere, et omnibus suis coepiscopis, et omnibus suis parochianis ne eum recipiant usque ad dignam satisfactionem.



CAP. 14.---De eadem re.

(Ex eodem, capite 6.) Episcopus qui eos quolibet munere vel favore aut negligentia monere aut excommunicare distulerit, qui contra Deum et Ecclesiae [Col. 0862D] pacem faciunt, ut aut revertentes suscipiat, aut contemnentes de Ecclesia ejiciat, excommunicatus habeatur a collegio caeterorum, quousque vel emendationis, vel damnationis eorum ab eo sententia promulgetur.



CAP. 15.---Quod aliud sit peccare in Deum, aliud in hominem.

(Ex dictis Augusti.) Attendendum est quod Dominus dicit: Si peccaverit in te frater tuus. Aliud est peccare in nos, aliud peccare in Deum. Si in nos aliquis peccaverit, non est nostri arbitrii. Scriptum quippe est: Si peccaverit vir in virum, placari potest ei Deus. Si autem in Deum peccaverit, quis orabit pro eo? Nos econtrario in Dei injuria benigni et [Col. 0863A] misericordes sumus, et Dei offensam, quasi in nostra potestate sit ejus velle et ejus nolle, impune absque congruenti poenitentiae vindicta donamus: cum tamen quod in nobis commissum est, nec saltem verbum contumeliosum leviterque prolatum sine vindicta pertransire patimur. Dimittamus ergo propter Deum quod in nobis perpetratum est, et quod in Deo commissum est, quia dimittere non possumus, juxta constitutionem sanctorum Patrum, secundum canonicam auctoritatem vindicemus.



CAP. 16.---De eadem re.

(Ex concilio Meldensi, capite 5.) Ut pervasores rerum ecclesiasticarum, qui easdem res contra auctoritatem non solum retinere, verum et crudeliter depopulari noscuntur, quidam enim facultates etiam [Col. 0863B] Ecclesiae in diversa collaboratione et redditibus eas expoliant, sed et pauperes et vicinos et circummanentes immisericorditer affligunt, devastant et opprimunt, ut rapaces qui secundum Apostolum a regno Dei excluduntur, ex criminali et publico peccato publica poenitentia multentur. Quod si hoc agere noluerint, proferatur contra eos apostolica terribilisque sententia qua dicitur: Si quis frater nominatur, et est rapax, cum hujusmodi nec cibum quisquam sumere praesumat: quia iniquum et sacrilegum est, ut Symmachus papa, et post eum beatus Gregorius, Sabino subdiacono scribit: Si quis quod venerabilibus locis relinquitur, pravae voluntatis studiis, suis compendiis tentaverit retinere, secundum statuta canonum ab omni ecclesiastica communione [Col. 0863C] ut sacrilegus debet arceri, donec studeat digna satisfactione quod admisit corrigere.



CAP. 17.---Quod sanctum sanctorum sit, quidquid Domino offeratur.

(Ex decr. Bonifacii papae, capite 5.) Nulli liceat ignorare, omne quod Domino consecratur, sive fuerit homo, sive animal, sive ager, vel quidquid semel fuerit consecratum, sanctum sanctorum erit Domino, et ad jus pertinet sacerdotum. Propter quod: quia inexcusabilis erit omnis qui a Domino et Ecclesia, cui competunt, aufert, vastat, invadit, vel eripit, usque ad emendationem Ecclesiaeque satisfactionem, ut sacrilegus dijudicetur, et si emendare noluerit, excommunicetur.



CAP. 18.---De illis qui Christi pecunias auferunt vel rapiunt.
[Col. 0863D]

(Ex epist. Anacleti papae, cunctis fidelibus missa.) Qui abstulit, inquit, aliquid patri, homicidae particeps est. Pater noster, sine dubio, Deus est, qui nos creavit. Mater vero Ecclesia, quae nos in baptismo spiritaliter regeneravit. Ergo qui Christi pecunias et Ecclesiae auffert, rapit, aut fraudat, homicida est, atque ante Deum homicida deputatur. Qui enim res Ecclesiae abstulerit, sacrilegium facit, et ut sacrilegus judicandus est.



CAP. 19.---De eadem re.

(Ex decr. Lucii papae, capite 10.) Rerum ecclesiasticarum et facultatum raptores a liminibus sanctae Ecclesiae anathematizantes apostolica auctoritate [Col. 0864A] pellimus et damnamus, atque sacrilegos esse judicamus, et non solum eos, sed etiam omnes consentientes eis: quia non solum qui faciunt, sed etiam qui consentiunt rei judicantur. Augustinus dicit: Qui aliquid de Ecclesia furatur et rapit, Judae proditori comparatur.



CAP. 20.---De eadem re.

(Ex concilio Gangren. capite 8.) Hic qui dederit vel acceperit oblationes altaris, praeter episcopum vel ejus missum, et qui dat et qui accepit, anathema sit.



CAP. 21.---De eadem re.

(Ex concilio apud S. Medardum, capite 1.) Si quis oblationes Ecclesiae extra Ecclesiam rapere vel dare voluerit, praeter conscientiam episcopi, vel ejus cui [Col. 0864B] hujusmodi officia commissa sunt, anathema sit.



CAP. 22.---De eadem re.

(Ex decr. Joannis papae, capite 10.) Ut hi qui monasteria et loca Deo sacrata et ecclesias infringunt, et deposita vel alia quemlibet exinde abstrahunt, damnum novies componant, et emunitatem tripliciter, et velut sacrilegi canonicae sententiae subigantur



CAP. 23.---De his qui domum Dei contemptibilem ducunt.

(Ex concilio Mogunti., capite 7.) Quisquis fastu superbiae elatus domum Dei ducit contemptibilem, et possessiones Deo sacratas, atque ad honorem Dei sub regiae emunitatis defensione constitutas, inhoneste tractaverit, vel infringere praesumpserit, aut incendia vel vastationes ausu temerario perpetraverit, [Col. 0864C] quasi invasor et violator Ecclesiae Dei, quae est domus Dei vivi, a communione omnium fidelium abscindatur.



CAP. 24.---De eadem re.

(Ex eodem, cap. 6.) Si quis cujuscunque munuscula Ecclesiae sanctis scripturarum titulis collecta, nefaria calliditate abstulerit, fraudaverit, invaserit, retentaverit, atque subripuerit, et non statim a sacerdote commonitus Deo collata reddiderit, ab Ecclesiae catholicae communione pellatur.



CAP. 25.---Ut res ablatae cum multiplicatione restituantur.

(Ex decr. Eusebii papae, capite 4.) Est etiam in antiquis Ecclesiae statutis decretum, ut qui aliena invadit, non exeat impunitus, sed cum multiplicatione [Col. 0864D] omnia restituat. Unde et in Evangelio scriptum est, quod si aliquid aliquem defraudavi, reddo quadruplum.



CAP. 26.---Quod ecclesiasticarum rerum incendia et depraedationes pro emunitate sint emendandae.

(Ex epist. Gregor. papae ad Constantinam reg. Galliae.) Cum devotissimam dominam sciam de coelesti vita atque remedio animae suae sedulo cogitare, culpam me committere vehementer existimo, si ea quae pro timore omnipotentis Dei sunt suggerenda siluero, et te sanctissimam de Ecclesiastica pace sedule non commonuero. Nimis me Juliani fratris et coepiscopi nostri proclamatio nuper contristavit, maxime cum villae suae videlicet Ecclesiae a nequissimis praedonibus [Col. 0865A] sint depraedatae, atque nocturnis incendiis more furum combustae: et dum idem maligni, juxta nostri praedecessoris Bonifacii decreta, pro emunitate illud emendare noluerint, dum et saeculi leges haec eadem ita habere voluerint, lege vulgari teste, in qua sic scribitur: Si quis manu armata usque ad quatuor homines in vicum alterius ad malefaciendum venerit, ille qui prior est illicita praesumptione componat solidos DCCCC, sequaces vero ejus unusquisque solidos LXXX; si vero ibi incendium fecerint, sibi nonam componant, praedam vero in quadruplum restituant. Si saeculi leges talem justitiam habere voluerint, lex divina cur inferior esse debebit, cum in ipsius veritatis praesentia a Zachaeo collaudatum sit, si aliquem defraudaret, ut in quadruplum restitueret? [Col. 0865B] Et quia summum in regibus bonum est justitiam colere, ac sua quique jura servare, et in subjectos non sinere quod potestatis est fieri, sed quod aequum est custodiri, quod vos et diligere, et omnino confidimus studere: quapropter excellentiae tuae mense novembri praesentis anni, secunda indictione, Petrum et coepiscopum a gremio sanctae Romanae Ecclesiae transmittimus, ut fratribus ejusdem provinciae in unum congregatis, emunitas et praesumptio et sacrilegium canonica autoritate, et vestra regia dignitate talem terminum accipiant, ne posthac membra diaboli, filii nequam, in sancta Ecclesia te etiam ibi regnante talia praesumant.



CAP. 27.---De rebus ecclesiasticis quomodo restitui debeant.

[Col. 0865C] (Ex decr. Eusebii, capite 8.) Et in legibus saeculi cautum habetur. Qui rem surripit alienam, illi cujus res dirempta est, in undecuplum quae sublata sunt restituat. Et in lege divina legitur. Maledictus omnis qui transfert terminos proximi sui: et dicit omnis populus, Amen. Talia ergo non praesumantur absque ultione, nec exerceantur absque damnatione. Pacem, et non damnum aut injustitiam alicujus sectamini in invicem, et in omnes. Proinde si quis ecclesiasticas oblationes, et quod Deo consecratum fuerit, rapuerit, vel consenserit facientibus, ut sacrilegus dijudicetur, et damnum in quadruplum restituat, et canonice poeniteat.



CAP. 28.---Quod sacrilegi sint Ecclesiarum praedones.

[Col. 0865D] (Ex concilio Mogunti, capite 3.) Sacrilegi sunt Ecclesiarum praedones. Unde et in concilio Agathensi sub quarto capitulo decretum habetur ita: Amico quippiam rapere furtum est: Ecclesiae vero fraudari vel abstrahi surripique sacrilegium. Omnes enim contra legem facientes, resque Ecclesiae diripientes, vel Ecclesias sacerdotesque contra divinas sanctiones vexantes sacrilegi vocantur, atque indubitanter infames, sacrilegique habendi sunt.



CAP. 29.---De eadem re.

(Ex epist. Pii papae Italicis fratribus missa.) Ad sedem autem apostolicam perlatum est, quod sint inter vos contentiones et emulationes, et praedia divinis usibus tradita, quidam humanis applicent usibus, [Col. 0866A] et Domino Deo cui tradita sunt ea subtrahant, et suis usibus inserviant. Quapropter ab omnibus illa usurpationis contumelia depellenda est, ne praedia sub secretis coelestibus judicata a quibusdam irruentibus vexentur. Quod si quis praesumpserit, sacrilegus habeatur, et sicut sacrilegus judicetur. Ipsos autem qui hoc agunt: clericos ac Domini sacerdotes persequi eosque infamare audivimus, ut malum super malum addentes deteriores fiant, non intelligentes quod Ecclesia Dei in sacerdotibus consistat, et crescat in templum Dei: et sicut cui Ecclesiam Dei vastat ejusque praedia et donaria expoliat et invadit, fit sacrilegus, sic et ille qui ejus sacerdotes insequitur, sacrilegii reus existit et sacrilegus judicatur.



CAP. 30.---De his qui truncationes membrorum, depraedationes et domorum incendia fecerint.
[Col. 0866B]

(Ex decr. Eutychian. papae.) Si quis membrorum truncationes, domorum incendia fecerit, sive facere jusserit, aut facienti consenserit, quousque de his unicuique legaliter vel amicabiliter coram episcopo civitatis aliisque civibus non emendaverit, ab Ecclesia se privatum cognoscat. Si vero post secundam et tertiam conventionem, cuncta in quibus arguitur non emendaverit, tanquam ethnicus et publicanus ab omni Christianorum collegio separetur.



CAP. 31.---Quod cum excommunicato orare non liceat.

(Ex dictis S. Isidori.) Cum excommunicato, neque orare, neque loqui, nisi ea quae ad eamdem excommunicationem [Col. 0866C] pertinent, neque vesci cuique liceat.



CAP. 32.---De eadem re.

(Ex dictis ejusdem.) Si quis frater, aut palam aut absconse cum excommunicato fuerit locutus, communem statim cum eo excommunicationis contrahet poenam.



CAP. 33.---De eadem re.

(Ex dictis Fructuosi episcopi.) Cum excommunicato nullus loquatur, neque qualibet eum compassione vel miseratione refoveat, neque ad contradictionem, vel superbiam confortare praesumat.



CAP. 34.---De eadem re.

(Ex concilio Antioch., capite 2.) Cum excommunicatis non licet communicare, nec cum his qui per [Col. 0866D] domos conveniunt, devitantes orationes ecclesiae, ubi simul orandum est. Si quilibet autem ex clero deprehensus fuerit cum excommunicatis communicare, etiam iste privetur communione.



CAP. 35.---De eadem re.

(Ex canone apostolorum.) Si quis cum excommunicato, saltem in domo, simul oraverit, iste communione privetur.



CAP. 36.---De eadem re.

(Ex concilio Nicaeno, capite 5.) De his qui communione privantur, seu ex clero, seu ex laicali ordine, ab episcopis per unamquamque provinciam sententia regularis obtineatur, ut hi qui abjiciuntur, ab aliis non recipiantur. Requiratur autem ne pusillanimitate [Col. 0867A] aut contentione, vel alio quolibet vitio episcopi videatur a communione seclusus.



CAP. 37.---De eadem re.

(Ex concilio Antioche capite 6.) Si quis a proprio episcopo communione privatus est, non ante suscipiatur ab aliis episcopis, quam suo reconcilietur episcopo.



CAP. 38.---De eadem re.

(Ex decr. Calist. papae, capite 3.) Excommunicatos quoque a sacerdotibus nullus recipiat ante utriusque partis examinationem justam, nec cum eis in oratione, aut cibo, vel potu, aut osculo communicet, nec Ave eis dicat: quia quicunque in his, vel aliis prohibitis scienter excommunicatis communicaverit, juxta apostolorum institutionem, et ipse simili excommunicationi [Col. 0867B] subjaceat.



CAP. 39.---De eadem re.

(Ex concilio Antioche.) Non autem liceat communicare incommunicatis, neque per domos ingredi, et cum eis orare, qui Ecclesiae in oratione non participant, nec in alteram Ecclesiam recipi, qui ab alia excommunicantur. Quod si visus fuerit quilibet episcoporum, vel presbyterorum, aut diaconorum, vel etiam qui in canone detinentur, incommunicatis communicare, et hunc oportet communione privari, tanquam Ecclesiae regulas confundentem.



CAP. 40.---De eadem re.

(Ex decr. Fabiani papae episcopis Galliae missis.) Si quis sponte communicaverit excommunicato, verbo, oratione, in cibo, vel potu, XL dies poeniteat [Col. 0867C] in pane, sale, et aqua. Qui vero eis communicaverit in homicidiis, vel flagitiis, reus erit irae, et vindictae Dei omnipotentis quem spernit: quia haec omnia divina ei voce interdicta sunt, et, secundum Apostolum, obedire Deo oportet magis quam hominibus; et secundum quod deliquit, digne juxta decreta canonum poeniteat: et si poenitere noluerit, excommunicetur.



CAP. 41.---De eadem re.

(Ex concilio Meldensi, capite 10.) De his qui pro delicto suo a communione separantur, ita placuit, ut in quibuscunque locis fuerint exclusi, eodem loco consequantur communionem.



CAP. 42.---De eadem re.

(Ex concilio Rotoma., capite 3.) Sunt aliqui qui [Col. 0867D] culpis exigentibus ab episcopo proprio excommunicantur, et ab aliis ecclesiasticis, vel laicis praesumptione, in communionem accipiuntur, quod omnino sanctum Nicaenum concilium, simul et Chalcedonense, necnon et Antiochenum atque Sardicense fieri prohibent.



CAP. 43.---De eadem re.

(Ex concilio Carthag., capite 9.) Augustinus episcopus legatus Numidiae provinciae dixit: Hoc statuere dignemini, ut si qui forte merito facinorum suorum ab Ecclesia pulsi sunt, et sive ab episcopo aliquo vel presbytero fuerint in communionem suscepti, etiam ipse pari cum eis crimine teneatur obnoxius, refugientibus sui episcopi regulare judicium. [Col. 0868A] Ab universis episcopis dictum est: Omnibus placet.



CAP. 44.---De eadem re.

(Ex eodem, capite 73.) Qui communicaverit, vel oraverit cum excommunicato: si laicus est, excommunicetur, si clericus, deponatur.



CAP. 45.---De illis qui ex alia parochia sunt, et depraedationes faciunt.

(Ex concilio Meldensi, capite 2.) De illis autem, qui infra parochiam beneficium aut haereditatem habent, et alterius episcopi parochiani sunt, et de loco ad locum iter faciunt, rapinas et depraedationes peragunt, placuit ut excommunicentur, nec ante ex parochia exeant, quam quae perpetrarunt digne emendent. Quorum excommunicatio seniori eorum, [Col. 0868B] et proprio episcopo significanda est, ne eos recipiant antequam illuc redeant, ubi rapinam fecerunt, et omnia pleniter emendent.



CAP. 46.---De illis qui defendunt delinquentes.

(Ex dictis Basilii episcopi.) Qui consentit peccantibus, et defendit alium delinquentem, maledictus erit apud Deum et homines, et corripietur increpatione severissima. Hinc et quidam sanctissimus Pater ait: Si quis errori alterius consenserit, sciat se cum illo simili modo culpabilem judicandum, et excommunicandum.



CAP. 47.---De illis qui intra annum causam suam tractare neglexerint.

(Ex decr. Gelasii, pap. capite 2.) Quicunque igitur intra anni spacium civiliter, sive publice causam [Col. 0868C] suam coram suis excommunicatoribus non peregerint, ipsi sibi audientiae clausisse aditum videantur. Quod si obstinato animo sine communione defuncti fuerint, nos illius causam, juxta beati Leonis praedecessoris nostri sententiam, divino judicio reservantes, quibus vivis non communicavimus, mortuis non communicare possumus.



CAP. 48.---De eadem re.

(Ex decr. ejusdem, capite 13.) Hi sane, qui ante audientiam communicare tentaverint, donec per poenitentiam reatum suum defleant, ad communionem nullo modo reducantur, excepto mortis interitu urgente. Qui vero excommunicato scienter communicaverit, et amodo saltem in domo simul oraverit, [Col. 0868D] atque latebras defensionis, ne cominus ad satisfactionem perducatur, praebuerit, donec ab excommunicatore poenitentiam suscipiat, corporis et sanguinis Domini communione privatum se esse cognoscat, et delictum secundum canones poeniteat.



CAP. 49.---Ut notentur excommunicatorum nomina, et in foribus ecclesiae praefigantur.

(Ex decr. Honorii papae, capite 11.) Curae sit omnibus episcopis, excommunicatorum nomina omnino tam vicinis episcopis quam suis parochianis pariter indicare, eaque in celebri loco posita prae foribus ecclesiae, cunctis convenientibus, inculcare, quatenus in utraque diligentia, et excommunicatis ubique ecclesiasticus auditus excludatur, et excusationis causa omnibus auferatur.



CAP. 50.---De episcopo, qui ante damnati absolutionem obierit.
[Col. 0869A]

(Ex concilio Epaonensi, capite 10.) Si episcopus ante damnati absolutionem, obitu rapiatur: correptum, aut poenitentem successorem licebit absolvere.



CAP. 51.---De illis qui excommunicati moriuntur.

(Ex eodem, capite 11.) Si aliquis excommunicatus fuerit mortuus, qui jam sit confessus, et testimonium habet bonum, et non poterat venire ad sacerdotem, sed praeoccupavit eum mors in domo, aut in via, faciant pro eo parentes ejus oblationem ad altare, et dent redemptionem pro captivis.



CAP. 52.---De eadem re.

(Ex epist. Leonis papae, capite 21.) Horum causa [Col. 0869B] Dei judicio reservanda est, in cujus manu fuit, ut talium obitus usque ad communionis remedium non differretur. Nos autem quibus viventibus non communicavimus, mortuis communicare non possumus.



CAP. 53.---De furibus et furtis.

Ex dictis August.) Dixit Dominus ad Moysen: Accipiat unusquisque a proximo, et proxima vasa argentea, et aurea, et vestes, etc. Non hinc quisque exemplum sumendum putare debet ad expoliandum proximum, hoc enim Deus jussit, qui noverat quid quemque pati oporteret. Nec Israelitae fecerunt, sed Deo jubenti ministerium praebuerunt, quemadmodum cum minister occidit eum quem judex jussit occidi.



CAP. 54.---De eadem re.
[Col. 0869C]

(Ex dictis ejusdem.) Poenale est occulte auferre, multo majoris poenae est visibiliter eripere. Auferre ergo nolenti, sive occulte, seu palam, habet praeceptum suum. Furti enim nomine pene intelligitur omnis illicita usurpatio rei alienae. Non enim rapinam permisit, qui furtum prohibuit, sed sub furti nomine rapinam intelligi voluit. A parte enim totum significavit quidquid aufertur.



CAP. 55.---De eadem re.

(Ex dictis Hierony.) Fur autem non solum in majoribus, sed in minoribus etiam judicatur. Non enim quod furto ablatum est, sed mens furantis attenditur: quomodo in fornicatione, non idcirco diversa fit fornicatio, si mulier pulchra aut deformis, ancilla [Col. 0869D] aut ingenua, pauper aut opulenta: sed qualiscunque illa fuerit, una est fornicatio. Ita in furto, quantumcunque quis abstulerit, furti crimen incurrit.



CAP. 56.---De eadem re.

(Ex poenitentiali Theodori.) Si quis per necessitatem furatus fuerit cibaria, vel vestem, vel pecus propter famem, aut per nuditatem, poeniteat hebdomadas tres: si reddiderit, non cogatur jejunare.



CAP. 57.---De eadem re.

(Ex concilio Aurelia, capite 8.) Nam si quis publicam rapinam seu furtum fecerit, publicam inde agat poenitentiam, juxta sanctorum canonum sanctiones. Si vero occulte, sacerdotum concilio poeniteat: quoniam raptores, ut Apostolus ait, nisi inde veram [Col. 0870A] egerint poenitentiam, regnum Dei non possidebunt. Qui vero de rebus ecclesiarum aliquid abstulerit, gravius judicetur: quia quamvis ultio furum et raptorum ad comites respiciat, poenitentia tamen ad episcopos pertinet.



CAP. 58.---De eadem re.

(Ex poenitentiali Theodori.) Si quis furtum capitale commiserit, id est, quadrupedia tulerit, vel casas effregerit, septem annos poeniteat: et quod furatum est, reddat. Si quis vero de minoribus semel aut bis furtum fecerit, reddat quod tulit, et annum unum poeniteat, vel si quis sepulchrum violaverit, VII annos poeniteat, tres ex his in pane et aqua.



CAP. 59.---De eadem re.

(Ex concilio Triburi., capite 5.) Fures et latrones, [Col. 0870B] si in furando et praedando occiduntur, visum est pro eis non orandum. Si comprehensi, aut vulnerati, presbytero, vel diacono confessi fuerint, communionem eis non negamus.



CAP. 60.---De eadem re.

(Ex concilio Aurelian., capite 1.) Si fur aut latro captus in praeda, absque occasione potest comprehendi, et tamen interficitur: quia ad imaginem Dei creati, et in nomine ejus baptizati sunt, interfectores eorum XL diebus non intrent Ecclesiam: lanea veste induti, ab escis et potibus, qui interdicti sunt, a thoro, a gladio, et equitatu se abstineant. In III. V. feria, et sabbato, aliquo genere leguminum, vel holerum, et pomis, parvisque pisciculis cum mediocri cervisia vicissim utantur et temperate. Sin [Col. 0870C] autem a veridicis comprobatur testibus, quod sine odii meditatione se, suaque liberando diaboli membra interficiunt, et capi non poterant, poenitentiam pro homicidio eis injungimus, nisi ipsi voluerint aliquid quod humanitatis est facere: et si presbyter est, non deponatur, cunctis tamen vitae suae diebus poenitentiam agat.



CAP. 61.---De eadem re.

(In Exodo dicitur.) Si infringens fur domum, sive effodiens fuerit inventus et accepto vulnere mortuus fuerit, percussor non erit reus sanguinis. Quod si orto sole fecerit, homicidium perpetravit, et ipse morietur. Si non habuerit quod pro furto reddat, venundabitur. Si inventum fuerit apud eum quod furatus est, vivens, sive bos, sive asinus, sive ovis, [Col. 0870D] duplum restituet.



CAP. 62.---De servo qui fugerit Dominum suum.

(Ex epist. Hierony.) Ex epistola Hieronymi, ad Pacasium Alexandrinum. De servo qui fugerit dominum suum interrogabas, si ille in illa fuga mortuus fuerit, utrum liceret pro eo orare, an non. Hoc in divinis libris non invenimus prohibitum, sed tamen scimus ab apostolis firmiter praeceptum, ut servi subditi sint in omni timore dominis: non tantum bonis et modestis, sed etiam discolis. Et in Gangrensi concilio ita scriptum est: Si quis servum sub praetextu divini cultus doceat dominum proprium contemnere, ut discedat ab ejus obsequio, anathema sit. Unde datur intelligi quod si ille anathema [Col. 0871A] meruit, qui docet servum proprium dominum contemnere et ab ejus obsequio recedere, quanto magis ille qui Dominum spernit et ejus servitio subdi noluerit? Sed tamen distantia est inter illum qui per superbiam fecerit, et illum qui per necessitatem coactus crudelitate domini sui.



CAP. 63.---De clericis, si in demotiendis sepulcris comprehensi fuerint.

(Ex concilio Toletan. 5, capite 45.) Si quis clericus in demoliendis sepulchris fuerit deprehensus: quia facinus hoc pro sacrilegio legibus publicis sanguine vindicatur, oportet in tali scelere proditum a clericatus ordine submoveri, et poenitentiae triennio deputari.



CAP. 64.---De clericis, aut monachis, si furtum fecerint.
[Col. 0871B]

(Ex concilio Agathen., capite 2.) Si quis clericus aut monachus furtum fecerit, quod potius sacrilegium dici potest, id censuimus ordinandum, ut junior virgis caesus, tanti criminis reus, nunquam officium ecclesiasticum excipiat. Si vero jam ordinatus in hoc facinore fuerit deprehensus, nominis ipsius dignitate privetur: cui sufficere potest pro actus sui levitate, impleta poenitentiae satisfactione, sola communio.



CAP. 65.---De illis qui de ministerio Ecclesiae aliquid furati fuerint.

(Ex poenitentiali Romano.) Si aliquis de ministerio Ecclesiae quolibet modo aliquid furatus fuerit, VII annos poeniteat.



CAP. 66.---De monachis si de furto infamati fuerint, quomodo se expurgare debeant.
[Col. 0871C]

(Ex concilio Wormatiensi, capite 10.) Saepe contingit, ut in monasteriis monachorum furta perpetrentur. Idcirco statuimus, ut quando ipsi fratres de talibus se expurgare debuerint, missa ab abbate celebretur, vel ab aliquo praesentibus fratribus, et sic expleta missa, omnes communicent in haec verba: Corpus Domini sit mihi ad probationem hodie.



CAP. 67.---De illis qui colonorum flagella defendunt.

(Ex concilio Elibertan., capite 9.) Decrevit sancta synodus ut episcopus ac ministri episcoporum pro criminibus colonos flagellare cum virgis potestatem [Col. 0871D] habeant, propter metum aliorum, ut ipsi criminosi corrigantur, ut vel inviti poenitentiam agant, ne aeternaliter pereant. Si vero seniores ipsorum colonorum indigne tulerint, et aliquam vindictam exinde exercere voluerint, aut eosdem colonos ne distringantur defendere praesumpserint, sciant se excommunicationis ecclesiasticae sententia feriendos.



CAP. 68.---De episcopis qui apud Romanam sedem accusati fuerant, quod cum excommunicatis communicatis communicarent.

(Ex concilio apud Altheim habito, cui interfuit Conradus rex.) Regno Conradi piissimi et Christianissimi regis quinto, congregata est sancta generalis synodus apud Altheim in pago Rethia, praesente videlicet domini Joannis papae apocrisiario sanctae Ortensis [Col. 0872A] Ecclesiae Petro venerabili episcopo. Hoc quatenus aliquo modo diabolica semina in nostris partibus exorta exstirpare, et nefandissimas machinationes quorumdam perversorum hominum sedare, et eliminando purgare deberet. Transacto igitur triduano jejunio, et sacris lithaniis more debito celebratis, convenimus in Ecclesia sancti Joannis Baptistae, et moesti consedimus. Tum demum praefatus S. Petri, et domini Joannis papae missus, proferens chartam apostolicis litteris inscriptam qua monebamur, arguebamur, et instruebamur, de omnibus ad veram religionem Christianae fidei pertinentibus. Quae omnia, ut justum et dignum erat, humiliter accepimus, diligenter tractavimus, et devoto affectu omnimodo amplectebamur. Ergo evangelicam praeceptionem et [Col. 0872B] institutionem saluberrimam lacrymabili voce protulimus, qua arguebantur Pharisaei et Scribae: Mundate, inquit, prius quae intus sunt. Et item: Ejice primum trabem de oculo tuo. Ac propheticum illud: Ruina populi, sacerdotes mali. Perpendentes, et discutiendo nosmetipsos inspicientes, et in medium poenitentiae sanctae digno fructu ad terram nos projicientes, deflevimus negligentias innumerabiles et peccata nostra gravissima. Deinde hortatu domini Petri contra nosmetipsos, et vitia irati, adjuvante primo sancto Spiritu, et miserante, capitula infra notata ad correctionem tam nostram quam Christiani populi statuendo collegimus.



CAP. 69.---De episcopis qui subjectos seducunt communicantes cum excommunicatis.

[Col. 0872C] (Ex eodem concilio, capite 6.) Scimus sacra autoritate scriptum, qui excommunicato communicaverit, excommunicetur. In hoc nos fatemur episcopi, et presbyteri, et clerici poenaliter peccasse, quod in posterum Deo, auxiliante, et emendare et evitare cupimus, et praecipimus.



CAP. 70.---De eadem re.

(Ex eodem, capite 7.) Placuit sanctae synodo hunc errorem quasi impium ab Ecclesia amovere: quia animarum curam a Domino accepimus, non pecuniarum. Inde et reddituri sumus Deo rationem, et accepturi propter suam misericordiam aeternam retributionem, vel justam damnationem.



CAP. 71.---De episcopis ut non sint malum exemplum populo.

[Col. 0872D] (Ex eodem, capite 8.) Bonum exemplum populis, seipsos episcopi vel sacerdotes debent praebere, et ostendere non solum dictis, verum et factis. Propter hoc enim statuimus, minime unquam in posterum contra sacra statuta aliquo modo communicemus excommunicatis, et dijudicimus nosmetipsos, quatenus in futuro non judicemur a Domino. Sequi cupimus dicta et statuta sancti Gregorii papae, et poenitentiam dignam agere volumus secrete in monasterio: quia publice nequimus: in futuroque praedicta omnibus modis Deo propitio vitare volumus. Eamdemque legem statuentes presbyteris, diaconibus, et omni clero, si de gradu deponi noluerint, ut fideliter observent, et aliis servare praedicent.



CAP. 72.---De correctione episcoporum qui cum excommunicatis communicaverunt.
[Col. 0873A]

(Ex eodem, capite 9.) Auctoritate apostolica firmamus dicta et praecepta sanctorum canonum, et interdicimus, quam diu quis excommunicatus sit, ut nullus nostrorum episcoporum ei audeat communicare, vel cum eo in ecclesia orare. Et laici qui secuti sunt nos, ut dicunt, errando et sequendo nos modo, nos aut nosmetipsos per poenitentiam macerantes corrigendo, et viam eis vitae praedicantes, et aperientes: ut resipiscant a diaboli laqueis, a quibus per nostra mala exempla capti tenentur, et ad veram matrem Ecclesiam per poenitentiam revertantur.



CAP. 73.---De his qui contemnunt bannum ab episcopis impositum.
[Col. 0873B]

(Ex concilio Tribur., cui interfuit rex Arnolfus, capite, 8.) Nemo contemnat neque transgrediatur bannum ab episcopis superimpositum. Sciat et abhorreat in epistola B. Clementis dictum, contra se scriptum: Si vobis episcopis non obedierint omnes, tam majoris quam et inferioris ordinis, atque reliqui populi tribus, et linguae, non solum infames, sed et extorres a regno Dei, et consortio fidelium, a liminibus sanctae Dei Ecclesiae alieni erunt, et audiant ipsum Dominum in Evangelio dicentem: Qui vos audit, me audit, et qui vos spernit, me spernit. Quapropter nos evangelicam et apostolicam considerantes auctoritatem, non quaestum pecuniarum, sed lucrum quaerentes animarum, statuimus et confirmamus, [Col. 0873C] ut si quis post hanc hujus sancti concilii definitionem inventus fuerit corrupisse bannum ab episcopis impositum, XL dierum castigatione corripiatur tantum in pane, et sale, et aqua.



CAP. 74.---De eo pro quibus causis quemlibet hominem anathematis vinculo ligari oporteat

(Ex eodem, capite 30.) Quaesitum est in eadem synodo, pro quibus causis quemlibet hominem episcopali auctoritate, vinculo anathematis ligari oporteat, atque unanimi cunctorum sententia decretum est, pro his tribus criminibus fieri debere: cum ad synodum canonice jussus venire contemnit. Aut postquam illuc venerit, sacerdotalibus respuit obedire praeceptis. Aut ante finitam causae suae examinationem a synodo profugus abire praesumit.



CAP. 75.---De illis qui furtum et rapinam exercuerint.
[Col. 0873D]

(Ex eodem, capite 31.) Tranquillitatem sanctae Dei Ecclesiae inquietari, et pacem fraternam infestari testantur, fures et latrones, qui ambulant inter nos ovina pelle obumbrati, sed lupina mente recedunt alienati, saeva mente res Ecclesiarum adducti rapientes, et gregem Dominicum spoliando lacerantes, de quibus Salvator in Evangelio commemorat: Qui non intrat per ostium in ovile ovium, ille fur est et latro. Atque subjunxit: Fur non venit nisi ut furetur, et mactet, et perdat. Ubi quamvis haereticos qui fidem furantur Ecclesiae designet, tamen insecutione furum et latronum, turbatam monstrat pacem [Col. 0874A] Ecclesiarum. De talibus Apostolus ad Philippenses: Videte canes, videte malos operarios. Canes vocavit, qui non habent verecundiam. Malos operarios: quia nulla faciunt quae pietati conveniant. Et Dominus per prophetam Isaiam: Ego Dominus diligens judicium, et odio habens rapinam. Unde nos quae Dominus diligit diligentes, et quae odio, habentes, statuimus et judicamus, ut si quis post haec evangelica et apostolica atque prophetica verba, et definitionem pacatissimae synodi, inventus fuerit furtum aut rapinam exercere, et in ipso diabolico actu mortem meretur incurrere, nullus pro eo praesumat orare, aut eleemosynam dare. Et eleemosyna pro eo data in memoriam clericorum nec pauperum veniat, sed execrabilis sordescat. Beatus Augustinus [Col. 0874B] de talibus horribilem profert sententiam, dicens: Nemo te post mortem tuam fideliter redimit: quia tu te redimere noluisti. Si autem ille fur, vel latro, vulneratus elabitur, et exspectatione mortis desperatus putatur, atque reconciliari se mysteriis sacrosanctis habitu corporis, et voluntate piae mentis deprecatur, Deoque et sacerdoti vita comite emendationem, et actum confitetur, communionis gratiam non negamus tribuendam.



CAP. 76.---De illis qui in patibulis suspenduntur.

(Ex concilio Mogunti., capite 5) Quaesitum est ab aliquibus fratribus de his qui in patibulis suspenduntur pro suis sceleribus, post confessionem Deo peractam. utrum cadavera illorum ad Ecclesias deferenda [Col. 0874C] sint, et oblationes pro eis offerendae, et Missae celebrandae, an non. Quibus respondemus: Si omnibus de peccatis suis parum confessionem agentibus, et digne poenitentibus communio in fine secundum canonicum jussum danda est, cur canones eis qui pro peccatis suis poenam extremam persolvunt, et confitentur, vel confiteri desiderant? Scriptum est enim: Non judicat Deus bis in id ipsum



CAP. 77.---De episcopis qui cum excommunicatis communicaverint.

(Ex concilio apud Erphesfurt., cui interfuit Henricus rex, capite 9.) Decrevit sancta synodus cum consilio serenissimi principis, si deinceps aliquis episcopus [Col. 0874D] sui ministerii oblitus, sciens cum excommunicato communicaverit sive in salutatione, sive in oratione, sive in juxta confortatione, sive in cibo, sive in potu, excommunicatus habeatur, tam a principe, quam a caeteris omnibus, quousque in proxima synodo audiatur, et Deo et Ecclesiae satisfacere cogatur.



CAP. 78.---De clericis qui fugerint Ecclesias suas, et de servis qui dominos proprios fugerint.

(Ex concilio apud Altheim habito, cui interfuit Conradus rex, capite 27.) Sanctus Gregorius dicit: Clericum fugientem ab Ecclesia sua, vel servum fugientem dominum proprium, et nolentem reverti, judicamus communione privari, quoadusque ad propriam Ecclesiam, vel ad dominum suum redeat. [Col. 0875A] Et item: Clericum fugitivum suo episcopo vel domino suo decernimus apostolica sententia restitui, [Col. 0876A] vel excommunicari, una cum illis qui ei communicaverint


[Col. 0875] FINIS LIBRI UNDECIMI.



[LIBER DUODECIMUS.]
[Col. 0875]


INDEX CAPITULORUM LIBRI DUODECIMI.

    [Col. 0875A] CAP. 1. Ut multiplicia genera juramentorum exstirpentur.
    2. De illis qui nomen Dei in vanum sumunt.
    3. De illis qui per cupiditatem perjurium fecerint.
    4. De illis qui jubentibus dominis suis perjurium fecerint.
    5. De illis qui pejerant se in manu episcopi, aut in cruce consecrata, aut non consecrata.
    6. De illis qui pro vita redimenda perjurium fecerint.
    7. De illis qui injusta vota juramento firmaverunt.
    8. De eadem re.
    [Col. 0875B] 9. Quod Deus sic juramenta perceperit, ut ille cui jurata fuerint.
    10. De illis qui se scienter pejeraverint.
    11. Quod unusquisque jejunus jurare debeat.
    12. De eadem re.
    13. Qualem poenitentiam perjuri accipere debeant.
    14. De illis qui per capillum Dei, aut caput jurant, [Col. 0876A] vel alio modo blasphemia contra Deum immortalem utuntur.
    15. De juramento Herodis.
    16. De illis qui odium sempiternum inter se juramento firmaverint.
    17. De illis qui incaute juraverint.
    18. Qualiter sacerdotes jurare debeant.
    19. Quo tempore jurare liceat.
    20. De illis qui sacramentum regis violant.
    21. De eadem re.
    22. De illo qui audierit vocem pejerantis, et assensum praebet.
    23. De hoc quod Apostolus Spiritum sanctum testificatus est.
    [Col. 0876B] 24. De eadem re.
    25. Quod definitio injusta solvenda sit.
    26. De eadem re.
    27. De eadem re.
    28. Ut omnibus modis cavendum sit mendacium.
    29. Item de juramento.




Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER DUODECIMUS. DE PERJURIO.
[Col. 0875]


ARGUMENTUM LIBRI.
[Col. 0875C]

Libro hoc de juramento et perjurio, de jurandi facilitate ejusque periculo, deque improbis juramentis infringendis agitur.



CAP. 1.---Ut multiplicia genera juramentorum extirpentur.

(Ex concilio Meldensi, capite 10.) Ut multiplex juramentorum, et perjuriorum confusio, per quam multae fidelium animae in toto hoc regno perditae esse noscuntur, quam sit detestanda et Deo odibilis, attentus omnibus annuntietur. Tantum namque hoc malum est, ut ad sanctuaria martyrum ubi diversorum aegritudines sanantur, ibi perjuri, licet manifeste interdum vexari non videantur, justo Dei judicio a daemonibus arripiantur. Et sicut sanctus dicit Gregorius, ad horum corpora aegri veniunt et curantur, et perjuri a daemonio vexantur.



CAP. 2.---De illis qui nomen Dei in vanum sumunt.
[Col. 0876C]

(Ex dictis Hieronym.) Habemus in lege Domini scriptum: Non pejerabis in nomine meo, nec pollues nomen Domini Dei tui, et ne assumes nomen Dei tui in vanum. Ideo admonendi sunt omnes, ut diligenter caveant perjurium, non solum in altari, seu sanctorum reliquiis, sed et in communi loquela. Item cavendum est, ne aliquis plus aurum honoret quam altare, ne ei Dominus dicat: Stulte, quid est majus, aurum an altare quod sanctificat aurum



CAP. 3.---De illis qui per cupiditatem perjurium fecerint.

(Ex poenitentiali Romano.) Si quis per cupiditatem pejeraverit, omnes res suas vendat, pauperibus et distribuat, et monasterium ingressus, jugi poenitentiae se subdat.



CAP. 4---De illis qui jubentibus dominis suis perjurium fecerint.
[Col. 0877A]

(Ex decr. Pii papae, capite 2.) Qui compulsus a domino pejerat se sciens, utrique sint perjuri, et dominus et miles: dominus, quia praecepit miles, quia plus dominum quam animam dilexit. Si liber est, quadraginta dies in pane et aqua poeniteat, et VII sequentes annos. Si servus ejus est, tres quadragesimas et legitimas ferias poeniteat.



CAP. 5.---De illis qui pejerant se in manu episcopi, aut in cruce consecrata, aut non consecrata.

(Ex poenitentiali Theodo.) Qui pejerat se in manu episcopi, aut in cruce consecrata, III annos poeniteat. Si vero in cruce non consecrata, annum unum poeniteat. Qui autem seductus fuerit, et ignorans se pejeraverit, et postea cognoscit, tres quadragesimas [Col. 0877B] poeniteat.



CAP. 6.---De illis qui pro vita redimenda perjurium fecerint.

(Ex poenitentiali Romano.) Si quis coactus pro vita redimenda, vel pro qualibet causa, vel necessitate se pejerat: quia plus corpus quam animam dilexerat, tres quadragesimas. Alii judicant tres annos, unum ex his in pane et aqua, poeniteat.



CAP. 7.---De illis qui injusta vota juramento firmaverint.

(Ex concilio Toletan., capite 9.) Necesse enim est, ut male jurans, dignam poenitentiam agat, eo quod nomen Domini contra praeceptum illius sumpsit in vanum: quia in Exodo scriptum est: Nec enim insontem habebit Dominus eum qui assumpserit nomen [Col. 0877C] Domini Dei sui frustra. Et in Levitico: Non pejerabis in nomine meo, nec pollues nomen Domini Dei tui, ego Dominus. Malum tamen quod facturum se sacramento devoverat, omnino non faciat: quia stulta vota frangenda sunt.



CAP. 8.---De eadem re.

(Ex decr. Fabiani papae, capite 11.) Quicunque sciens se pejeraverit, quadraginta dies in pane et aqua, et septem annos sequentes poeniteat, et nunquam sit sine poenitentia, et nunquam in testimonium recipiatur, et post haec communionem percipiat.



CAP. 9.---De eodem re.

(Ex decr. Pelagii papae, capite 11.) Si quis se pejeraverit, et alios sciens in perjurium duxerit, XL dies in pane et aqua, et VII sequentes annos poeniteat, [Col. 0877D] et nunquam sit sine poenitentia. Et alii si conscii fuerant, similiter poeniteant: sin autem, singuli ut perjurium non sponte commissum, poeniteant.



CAP. 10.---Quod sic Deus juramenta perceperit, ut ille cui jurata fuerint.

(Ex dictis S. Isidori.) Sicut mentiri non potest qui non loquitur, sic pejerare non potuerit qui jurare non appetit. Cavendum igitur est juramentum, nec eo utendum, nisi sola necessitate. Non est contra Dei praeceptum jurare, sed dum usum jurandi facimus, perjurii crimen incurrimus. Nunquam ergo jurat, qui pejerare timet. Multi dum loquuntur, jurare semper delectantur, dum oporteat hoc tantum [Col. 0878A] esse in ore, Est, est, Non, non. Amplius enim quam est, et non est, a malo est. Multi ut fallant pejerant, ut per fidem sacramenti fidem faciant verborum: sicque fallendo dum pejerant, et mentiuntur, hominem incautum decipiunt. Interdum et falsis lacrymis seducti decipimur, et creditur dum plorant, quibus credendum non erat. Plerumque sine juramento loqui disponimus, sed incredulitate eorum qui non credunt quod dicimus, jurare compellimur, talique necessitate jurandi consuetudinem facimus. Sunt multi ad credendum pigri, qui non moventur ad fidem verbis. Graviter autem delinquunt, qui sibi loquentes jurare cogunt. Quacunque arte verborum quisque juret, Deus tamen, qui conscientiae testis est, ita hoc accipit, sicut ille cui juratur intelligit. [Col. 0878B] Dupliciter autem reus erit, qui et Dei nomen in vanum adsumit, et proximum dolo capit. Non est conservandum sacramentum quod malum incaute promittitur, veluti si quispiam adulterae perpetuam cum ea permanendi fidem polliceatur. Tolerabilius est enim non implere sacramentum, quam permanere in stupri flagitio. Jurare, est Dei illa providentia, quae statuit non evellere statuta. Poenitentia autem Dei, rerum mutatio est. Non poenitere autem, statuta non revocare, ut est illud: Juravit Dominus et non poenitebit eum, id est, quae juravit non mutabit.



CAP. 11.---De illis qui scienter se pejeraverint

(Ex poenitentiali Theodo.) Si quis suspicatur quod ad perjurium inducatur, et tamen ex consensu jurat, [Col. 0878C] XL dies poeniteat, et VII sequentes annos, et nunquam sit sine gravi poenitentia.



CAP. 12.---Quod unusquisque jejunus jurare debeat.

(Ex decr. Cornelii papae, capite 5.) Sed et nobis honestum etiam et justum videtur, ut qui in sanctis audet jurare hoc jejunus faciat, cum omni honestate et timore Dei, et ut pueri ante quatuordecim annos non cogantur jurare.



CAP. 13.---De eadem re

(Ex concilio Aureli., capite 10.) Et hoc sancta synodus decrevit, nisi pro pace facienda, ut omnes fideles jejuni ad sacramenta accedant.



CAP. 14.---Qualem poenitentiam perjuri accipere debeant.

[Col. 0878D] (Ex decr. Eutychian. papae, capite 26.) Praedicandum est etiam, ut perjurium fideles caveant, et ab hoc summopere abstineant, scientes hoc grande scelus esse, et in lege, et prophetis, et in Evangelio prohibitum. Audivimus autem quosdam parvipendere hoc scelus, et levem quodammodo perjuris poenitentiae modum imponere. Qui etiam nosse debent, talem de perjurio poenitentiam imponere debere, qualem et de adulterio, de fornicatione, de homicidio sponte commisso, et de caeteris criminalibus vitiis. Si quis vero perpetrato perjurio. aut quolibet criminali peccato, timens poenitentiam longam, ad confessionem venire noluerit, ab Ecclesia repellendus est, sive a communione et consortio fidelium, ut nullus [Col. 0879A] cum eo comedat, atque bibat, neque oret, neque in sua domo eum recipiat.



CAP. 15.---De illis qui per capillum Dei, aut caput jurant, vel alio modo blasphemia contra Deum immortalem utuntur.

(Ex decr. Pii papae, capite 5.) Si quis per capillum Dei, vel caput juraverit, vel alio modo blasphemia contra Deum usus fuerit, si est ex ecclesiastico ordine, deponatur: si laicus, anathematizetur: et si quis per creaturas juraverit, acerrime castigetur, et juxta id quod synodus dijudicaverit poeniteat. Si quis autem talem hominem non manifestaverit, non est dubium quod divina condemnatione similiter coerceatur. Et si episcopus ista emendare neglexerit, a synodo corripiatur.



CAP. 16.---De juramento Herodis.

[Col. 0879B] (Ex dictis Hieronym.) Cum juramento pollicitus est Herodes saltatrici dare quodcunque postulasset ab eo. Si ob jusjurandum fecisse se dicit: si patris, matrisque interitum postulasset, facturus esset, an non? Quod in suis ergo repudiaturus fuit, contemnere debuit, et in propheta.



CAP. 17.---De illis qui odium sempiternum inter se juramento firmaverint.

(Ex concilio Hilerd., capite 6) Qui sacramento se obligaverit, ut litiget cum quolibet, ne ad pacem ullo modo redeat, pro perjurio, uno anno a corpore et sanguine Domini segregetur, et reatum suum jejuniis et eleemosynis absolvat: ad charitatem vero, quae operit multitudinem peccatorum, celeriter redeat.



CAP. 18.---De illis qui incaute juraverint.
[Col. 0879C]

(Ex decret. Sotheris pap, capite 3.) Si aliquid forte nos incautius jurasse contigerit, quod observatum pejorem vergat in exitum, illud consilio salubriori mutandum noverimus, ac magis instante necessitate pejerandum nobis, quam profecto juramento in aliud crimen majus esse divertendum.



CAP. 19.---Qualiter sacerdotes jurare debeant.

(Ex epist. Cornelii pap., capite 3.) Cornelius episcopus, Rufo coepiscopo in Domino salutem. Exigit dilectio tua, frater charissime, ut ex auctoritate sedis apostolicae, tuis deberemus consultis respondere. Quod licet non prolixe, sed succincte agere festinaremus, propter quasdam importunitates quae nostris praepedientibus peccatis in nos supervenere, [Col. 0879D] tuis tamen per reliqua sanctorum Patrum instituta studiis perquirere latius, et investigare committimus. Non enim potest mens attrita et oneribus atque importunitatibus gravata, tantum boni peragere, quantum delectata et oppressionibus soluta. Non ergo ista ob id praetulimus, ut haec et alia quae necessaria fore cognoverimus, tuae sanctitati velimus denegare; sed quod hic minus invenitur, latius perquiratur. Sacramentum autem hactenus a summis sacerdotibus, vel reliquis Dei ministris exigi, nisi pro fide recta, minime cognovimus, nec sponte eos jurasse reperimus. Summopere ergo sanctus Jacobus apostolus, prohibens sacramentum, loquitur dicens: Ante omnia, fratres mei, nolite jurare, [Col. 0880A] neque per coelum, neque per terram, neque aliud quodcunque juramentum. Sit autem sermo vester, Est, est, Non, non, ut non sub judicium decidatis. Et Dominus in Evangelio ait: Audistis quia dictum est antiquis, Non pejerabis: reddes autem Domino juramenta tua. Ego autem dico vobis, non jurare omnino, neque per coelum: quia thronus Dei est, neque per terram: quia scabellum pedum ejus est, neque per Hierosolymam: quia civitas est magni regis, neque per caput tuum: quia non potes unum capillum album facere, aut nigrum. Sit autem sermo vester, Est, est, Non, non. Quod his autem abundantius est, a malo est, id est, et ab exigente et a jurante. Haec, frater charissime, ipse Dominus prohibet, id est, non debere jurare. Haec apostoli maxime [Col. 0880B] omnes, haec sancti viri praedecessores nostri, qui huic sanctae universali Ecclesiae apostolicae praefuerunt haec prophetae, et reliqui sancti doctores per universum mundum dispersi ad praedicandum, juramenta fieri vetant. Quorum nos exempla, si coeperimus numerare, aut in schedula hac inserere, ante deficeret diei hora, quam eorum exempla, de hac causa prohibita. Quae nos sequentes sanctorum apostolorum, eorumque successorum jura firmamus, et sacramenta incauta fieri prohibemus. Unde et ipse Dominus in tabulis lapideis quas Moysi dedit, propria manu scripsit, dicens: Vide, ne assumas nomen Domini Dei tui in vanum, et reliqua. Unusquisque enim propriam conscientiam mundam debet servare Deo, et in memoria retinere: Os quod [Col. 0880C] mentitur, occidit animam. Et Apostolus ait: Loquimini veritatem unusquisque cum proximo suo, quoniam sumus invicem membra. Et alibi: Nolite mentiri invicem membra. Haec praecepta sunt Salvatoris, haec prophetarum, haec sanctorum Patrum instituta. Quae si quis in vanum duxerit, hostis est animae suae: quia nemo contra prophetas, nemo contra apostolum, nemo contra Evangelium facit aliquid absque periculo.



CAP. 20.---Quo tempore jurare liceat

(Ex concilio apud sanctum Medardum, capite 4.) Decrevit sancta synodus, ut a septuagesima usque in octavas paschae, et ab Adventu Domini usque post consecratos dies, nec non et in jejuniis quatuor temporum, et in Letania majore, et in diebus Rogationum, [Col. 0880D] et in diebus Dominicis, nisi de concordia et pacificatione, nullus super sacra jurare praesumat.



CAP. 21.---De illis qui sacramentum regis violant.

(Ex dictis August.) Si quis laicus juramentum violando prophanat, quod regi et domino suo jurat, et postmodum perverse ejus regnum, et dolose tractaverit, et in mortem ipsius aliquo machinamento insidiatur: quia sacrilegium peragit, manum suam in Christum Domini mittens, anathema sit, nisi per dignam poenitentiae satisfactionem emendaverit, sicuti constitutum a sancta synodo est, id est, saeculum relinquat, arma deponat, in monasterium eat, et poeniteat omnibus diebus vitae suae. Verumtamen communionem in exitu vitae cum Eucharistia accipiat. [Col. 0881A] Episcopus vero, presbyter, vel diaconus, si hoc crimen perpetraverit, degradetur.



CAP. 22.---De illo qui audierit vocem pejerantis, et assensum praebet.

(In Levitico legitur:) Anima quae peccaverit, et audierit vocem pejerantis, et testis fuerit, aut ipse viderit, aut conscius erit, nisi indicaverit portabit iniquitatem.



CAP. 23.---De hoc quod Apostolus Spiritum sanctum testificatus est.

(Apostolus dicit:) Veritatem dico in Christo, non mentior, testimonium mihi reddente conscientia mea in Spiritu sancto.



CAP. 24.---De eadem re.

(Ex dictis Hieronym.) Hieronymus dicit: Jesum testor [Col. 0881B] et sanctos angelos ejus.



CAP. 25.---Quod definitio incauta solvenda sit.

(Ex concilio Hibern., capite 1.) Definitio incauta laudabiliter solvenda, nec praevaricatio est, sed temeritatis emendatio.



CAP. 26.---De eadem re.

(Ex eodem, capite 3.) Si puella sita in puerili aetate in domo patris, illo nesciente se juramento constrinxerit: et si pater statim, ut audierit, contradixerit, vota ejus et juramenta irrita erunt, et facilius emendabitur.



CAP. 27.---De eadem re.

(Ex concilio Aurelia., capite 2.) Juramentum filii, aut filiae, nesciente patre, et vota monachi, nesciente abbate, et juramenta pueri, irrita sunt.



CAP. 28.---Quod omnibus modis cavendum sit mendacium.
[Col. 0881C]

(Gregor. dicit:) Noli, fili, negare gratiam Dei, ne incurras pro bono in malum, pro humilitate in mendacium. Cavendum namque est omnibus modis mendacium, sive pro malo, sive etiam pro bono proferri videatur: quia omne mendacium non est ex Deo, sed, sicut Salvator dicit, a malo est.



CAP. 29.---Item de juramento.

(Ex concilio Toletan.) Etenim dum pejerare compellimur, creatorem quidem offendimus, sed nos tantummodo maculamus, cum vero noxia promissa complemus, et Dei jussa superbe contemnimus, ut proximis impia crudelitate noceamus, et nosipsos crudeliore mortis gladio trucidamus. Illic enim duplici [Col. 0881D] culparum telo percutimur, hic tripliciter jugulamur. Restat ergo, ut eo nostra pergat sententia, quo misericordiae patuerit via. Quae ita Domino probatur accepta, ut plus eam cupiat quam sacrificia veneranda, dicente ipso: Misericordiam volo, et non sacrificium. Hac indulgentiae concessa licentia, miserationis ipsius opus in gloriosi principis potestatem redigimus: ut, quia Deus illi miserandi aditum patefecit, remedia pietatis ipse quoque non deneget. Quae ita principali discretione moderata persistant, ut et illis ita sit misericordia contributa, ut nusquam gens, aut patria, per eosdem, aut periculum quodcunque perferat, aut jacturam. Haec miserationis obtentu temperasse sufficiat, caeterumque [Col. 0882A] juramenta pro regiae potestatis salute, vel constitutione gentis et patriae, quae hactenus sunt exacta, vel deinceps exstiterint exigenda, omni custodia, omnique vigilantia indissolubiliter decernimus observanda, membrorum truncatione, mortisque sententia, religione penitus absoluta, sed ne pravarum mentium versuta nequitia nosmet ad perjurii aliquando provocet culpam, nec a sanctae fidei regula hanc asserat venire sententiam, tam divinae auctoritatis oracula, quam praecedentium Patrum huic narrationi curavimus innectenda. Sic enim per Hieremiam dixit: Repente loquar adversus gentem, et adversus regnum, ut eradicem, et disperdam illud. Si poenitentiam egerit gens illa a malo suo, quod locutus sum adversus eam, agam et ego poenitentiam [Col. 0882B] super malo quod cogitavi, ut facerem ei. Et per Ezechielem: Si dixero, inquit, justo quod vita vivat, et confisus in justitia sua, fecerit iniquitatem, omnes justitiae ejus oblivioni tradentur: et in iniquitate sua quam operatus est, in ipsa morietur. Si autem dixero impio, Morte morieris, et egerit poenitentiam: vita vivet, et non morietur. Si ergo nostra conversatio sic divinam mutat sententiam, cur miserorum tantae lacrymae, vel pressura, tam crudam non temperent ex miseratione vindictam? Hinc etiam populo Israelitico saepe ultio promissa suspenditur, et Ninivitarum perditio divinae sententiae permutatione sedatur. Nam sanctus Ambrosius in libro tertio de Officiis, ita ait: Purum igitur ac syncerum oportet esse affectum, et unusquisque [Col. 0882C] simplicem sermonem proferat. Vas suum in sanctitate possideat, ne fratrem circunscriptione verborum inducat. Nihil promittat inhonestum, ac sibi promittere quaerat. Tolerabilius est promissum non facere, quam facere quod turpe sit. Saepe plerique constringunt se jurisjurandi sacramento, et cum ipsi cognoverint promittendum non fuisse jus sacramenti, tamen contemplatione faciunt quod spoponderunt, sicut de Herode supra scripsimus, qui saltatrici praemium turpiter promisit, crudeliter solvit. Turpe, quod regnum pro saltatione promittitur: crudele, quod mors prophetae pro jurisjurandi religione donatur: quanto tolerabilius tale fuisset perjurium sacramento? Et post pauca, de Jepte discernens. Miserabilis necessitas, quae solvitur parricidio. [Col. 0882D] Melius est non vovere id, quod sibi cui promittitur, nolit exolvi. Et post paululum: Non semper igitur promissa solvenda omnia sunt. Denique ipse Dominus, sicut Scriptura indicat, frequenter suam mutat sententiam. Vir quoque sanctissimus Augustinus investigationis acumine acutus, inveniendi arte praecipuus, asserendi copia profluus, eloquentiae flore venustus, sapientiae fructu foecundus, haec in suis narrat affectibus. Duo sunt enim omnino genera mendaciorum, in quibus non magna culpa est, sed tamen non est sine culpa, cum aut jocamur, aut cum promittimus, mentimur. Illud primum in jocando, ideo non est perniciosissimum, quia non fallit. Novit enim ille, cui dicitur, joci [Col. 0883A] causa esse dictum. Secundum autem ideo mentitus est, qui retinet nonnullam benevolentiam. Idem ipse alibi, non auferat, inquit, veritas misericordiam, non ambulabit in via Domini, in qua misericordia et veritas obviaverunt sibi. Hinc beatus Papa Gregorius, in libris Moralium, sic ait: Cum mens inter minora, et maxima peccata constringitur, si omnino nullus sine peccato evadendi aditus patet, minora semper eligantur: quia et qui murorum ambitu, ne fugiat, clauditur, ibi se in fugam praecipitat, ubi brevior murus invenitur. Hinc et Isidorus ait: Tolerabilius est enim non implere sacramentum, quam permanere in stupri flagitio. Similiter [Col. 0884A] in Synonimis: In malis promissis, rescinde fidem. In turpi voto ut a decreto quod incaute novisti non facias. Impia est promissio, quae scelere adimpletur. Unde necesse est, ut male jurans, dignam poenitentiam agat, eo quod nomen Domini contra praeceptum illius sumpsit in vanum, quia in Exodo scriptum est: Nec enim insontem habebit Dominus eum qui assumpserit nomen Domini Dei sui frustra. Et in Levitico: Non pejerabis in nomine meo, nec pollues nomen Domini Dei tui: ego Dominus. Tamen malum quod facturum se sacramento devoverat omnino non faciat: quia stulta vota frangenda sunt.


[Col. 0883] FINIS LIBRI DUODECIMI.



[LIBER DECIMUS TERTIUS.]
[Col. 0883]


INDEX CAPITULORUM LIBRI DECIMI TERTII.

    [Col. 0883B] CAP. 1. De observatione Quadragesimae.
    2. De jejunio Quatuor Temporum.
    3. Quo tempore ad missam flectamus genua dici debeat.
    4. De illis qui indictum jejunium contempserint.
    5. De eadem re.
    6. De Letania majore quomodo observanda sit.
    7. De jejunio Rogationum.
    8. Ut in coena Domini, ut in reliquis Quadragesimae diebus jejunium non solvatur.
    9. Ut in Sabbato sancto jejunium ante noctis initium non solvatur.
    10. Quod non oporteat in Quadragesima natalicia sanctorum celebrari.
    11. Quod in diebus jejunii eleemosyna sit facienda.
    [Col. 0883C] 12. Ut in Quadragesima tempus prandii conservetur.
    13. Quod in diebus jejuniorum nulla jurgia esse debeant.
    14. Ut in illis sacratis diebus jejuniorum conjugati a conjugibus se abstinere debeant.
    15. De his qui in clero sunt, et carnium esum habuerint exosum.
    16. De vigiliis sanctorum.
    [Col. 0884B] 17. De eadem re.
    18. De hoc si evenerit pestilentia, vel inaequalitas aeris.
    19. Ut nullus in Dominica die pro abstinentia jejunet.
    20. De eadem re.
    21. Ut placita saecularia in diebus Dominicis, et in praecipuis festis, et in diebus jejuniorum non fiant.
    22. Ut jejunium absque cibo luxuriae observari debeat.
    23. Ut quotidianum jejunium non sit sine refectione aliqua.
    24. De eadem re.
    25. Quod jejunium curet vulnera delinquentis.
    [Col. 0884C] 26. De quodam Alcibiade qui sibi grave jugum jejunii imposuerat.
    27. De eo qui sub obtentu religionis sine jussu episcopi sui vel presbyteri jejunium sibi imponit.
    28. Ut nullus Christianus dum sancta loca pro reverentia petierit, alicujus publicae potestatis banno ibidem constringatur.




Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER DECIMUS TERTIUS. DE JEJUNIO.
[Col. 0883]


ARGUMENTUM LIBRI.
[Col. 0883D]

Libro hoc de observatione utilitateque jejunii, maxime autem de jejunio Quadragesimali, Quatuor Temporum, aliorumque ab Ecclesia institutorum, et eorumdem violatoribus, agitur.



CAP. 1.---De observatione Quadragesimae.
[Col. 0884D]

(Ex epist. Gregor. papae.) Quadragesima summa observatione est observanda, ut jejunium in ea praeter Dominicos qui de abstinentia subtracti sunt, nisi quem infirmitas impedierit, nullatenus solvatur: [Col. 0885A] quia ipsi dies decimae sunt anni. A prima igitur Dominica Quadragesimae usque in Pascha Domini sex hebdomadae computantur, quarum videlicet dierum XL et II fiunt. Ex quibus dum sex dies Dominici abstinentiae subtrahuntur, non plus in abstinentia quam triginta et sex dies remanent. Verbi gratia: si per CCCXLV dies annus ducitur, nos autem per XXX et VI dies affligimur, quasi anni decimas Deo damus. Et ut sacer numerus quadraginta dierum adimpleatur, quem Salvator noster suo sacro jejunio consecraverat, quatuor dies prioris hebdomadae ad supplementum quadraginta dierum tollantur, id est quarta feria, quae caput jejunii subnotatur, et quinta feria sequens, sexta et sabbatum. Nisi istos quatuor dies superioribus triginta et [Col. 0885B] sex adjunxerimus, quadraginta dies in abstinentia non habemus. Jubemur etiam ab omnipotenti Deo, omnium bonorum nostrorum decimas dare. Quapropter ut omnis decima a nobis Deo rite persolvatur, tollamus decimam anni, et in ea peccata nostra confitendo, corrigendo nos, jejunando, vigilando, orando, eleemosynas largiendo, abstergamus, et carnem nostram decimemus, ut ad sanctum Pascha securi pervenire possumis.



CAP. 2.---De jejunio Quatuor Temporum.

(Ex concilio Mogunt., capite 2.) Constituimus, ut quatuor tempora anni, ab omnibus cum jejunio observentur, id est, in Martio, hebdomada prima. In Junio, secunda. In Septembris, tertia. In Decembri, quarta: quae fuerit plena ante vigiliam Natalis Domini, [Col. 0885C] id est, feria quarta, et sexta, et Sabbato. Veniant omnes ad Ecclesiam hora nona, cum letaniis ad missarum solemnia.



CAP. 3.---Quo tempore ad missam flectamus genua dici debeat.

(Ex concilio Aurelian., capite 14.) Ut presbyteri plebibus annuntient, quod in Quadragesima et in jejunio Quatuor Temporum tantummodo ad missarum solemnia genua flectere debeant. In Dominicis econtra diebus vel caeteris festis, a vespera usque in vesperam non flectant genua, sed stantes incurvati orent, nec quisquam uno genu solotenus impresso orare praesumat, sicut Judaei irridentes Dominum in passione ejus fecisse leguntur, sed utraque genua [Col. 0885D] terrae figat. Ait enim Apostolus: Flecto genua mea ad Patrem Domini nostri Jesu Christi



CAP. 4.---De illis qui indictum jejunium contempserint.

(Ex concilio Mogunt., capite 5.) Si quis indictum jejunium superbiendo contempserit, et observare cum caeteris Christianis noluerit, in Gangrensi concilio praecipitur, ut anathematizetur.



CAP. 5.---De eadem re.

(Ex concilio Gangren., capite 19.) Si quis eorum qui continentiae student, absque necessitate corporea, tradita in commune jejunia, et ab Ecclesia custodita superbiendo dissolvit, stimulo suae cogitationis impulsus, anathema sit.



CAP. 6.---De letania majore quomodo observanda sit.
[Col. 0886A]

(Ex concilio Mogunt., capite 6.) Placuit nobis ut letania major observanda sit a cunctis Christianis uno die VII Kalen. Mai, sicut in Romana Ecclesia constitutum reperimus, et sicut sancti Patres nostri constituerunt: non equitando, non preciosis vestibus induti, cinere respersi, et cilicio induti, nisi infirmitas impedierit



CAP. 7.---De jejunio Rogationum.

(Ex concilio Aurelian., capite 6.) Cum, exigentibus peccatis, Galliarum populi luporum rabie acriter interimerentur, nec hujus flagelli aliquod remedium inveniri posset, congregati traduntur Galliarum episcopi apud Viennam urbem, atque in commune [Col. 0886B] statuerunt, ut triduanum jejunium facerent. Cumque Dominus pestem misericorditer abstulisset, hi dies in consuetudinem annuae celebritatis venerunt, ut per Galliarum provincias, ante Ascensionis Domini diem celebrarentur. Agamus et nos hos dies cum summa reverentia et devotione, cum abstinentia carnis, et humilitate cordis, non ut visibilium luporum rabien evadamus, sed ut invisibilium, id est, spirituum immundorum tentamenta vincere valeamus. Nullus autem his diebus vestimentis preciosis induatur: quia in sacro et cinere lugere debemus. Prohibeantur ebrietates, et commessationes, quae fiunt in vulgari plebe. Nemo ibi equitare praesumat, sed discalciatis pedibus omnes incedant. Nequaquam mulierculae choros ducant: sed omnes in commune [Col. 0886C] Kyrie eleison decantent, et cum contritione cordis Dei misericordiam exorent, pro peccatis, pro pace, pro peste, pro conservatione frugum, et pro caeteris necessitatibus. Dies enim sunt abstinentiae, non laetitiae.



CAP. 8.---Ut in coena Domini, ut in reliquis Quadragesimae diebus, jejunium non solvatur.

(Ex concilio Laodicen., capite 50.) Quod non oporteat in Quadragesima in ultima septimana V feriae jejunium solvere, totamque Quadragesimam sine veneratione transire, magisque conveniat omnem Qua dragesimam districto venerari jejunio.



CAP. 9.---Ut in Sabbato sancto jejunium ante noctis initium non solvatur.

(Ex concilio Arausico., capite 2.) Ut in Sabbato [Col. 0886D] sancto, hoc est, in vigilia Paschae, jejunium ante noctis initium, nisi a parvulis aut infirmis, non solvatur, nec ipsa in parasceve; quia coena Domini et parasceve, et sabbatum ad illos XL dies respiciunt: vel divina mysteria his duobus diebus non celebrentur: canonibus quippe jubentibus biduo isto, id est, parasceve et sabbato; sacramenta poenitus non celebrari.



CAP. 10.---Quod non oporteat in Quadragesima natalitia sanctorum celebrari.

(Ex concilio Laodicen., capite 51.) Quod non oporteat in Quadragesima martyrum natalitia celebrari: sed eorum sancta commemoratio in diebus sabbatorum et Dominicorum fieri conveniat.



CAP. 11.---Quod in diebus jejunii eleemosyna sit facienda.
[Col. 0887A]

(Ex concilio Cabillo., capite 5.) Diebus vero jejunii eleemosyna facienda est, et cibum sive potum, quo quisque uti debuit, si jejunaverit, pauperibus eroget: quia jejunare et cibos prandii ad coenam reservare, non mercedis, sed ciborum est incrementum.



CAP. 12.---Ut in Quadragesima tempus prandii servetur.

(Ex decr. Silverii papae, capite 1.) Solent plures, qui se jejunare putant in Quadragesima, mox ut signum audierint ad horam nonam manducare. Qui nullatenus jejunare credendi sunt, si ante manducaverint, quam vespertinum celebretur officium. [Col. 0887B] Concurrendum est enim ad missas, et auditis missarum solemnibus et vespertinis officiis, largitis eleemosynis ad cibum accedendum est. Si vero aliquis necessitate constrictus fuerit ut ad missam venire non valeat, aestimata vespertina hora, completa oratione sua, jejunium absolvat.



CAP. 13.---Quod in diebus jejuniorum nulla jurgia esse debeant.

(Ex dictis Liber. papae.) In his jejuniorum diebus nullae lites, nullae contentiones esse debent: sed in Dei laudibus et opere necessario persistendum. Arguit enim eos qui contentiones et lites Quadragesimae tempore faciunt, et qui debita a debitoribus exigunt, Dominus per prophetam dicens: Ecce in die jejunii vestri inveniuntur voluntates vestrae, et [Col. 0887C] omnes debitores vestros repetitis. Ecce ad lites et ad contentiones jejunatis, et percutitis pugno impie.



CAP. 14.---Ut in illis sacratis diebus jejuniorum conjugati a conjugibus se abstinere debeant.

(Item ejusdem, capite 5.) Abstinendum est enim in his sacratissimis Quadragesimae diebus a conjugibus et caste et pie vivendum, ut sanctificato corde et corpore isti dies transigantur, et sic perveniatur ad diem sanctum Paschae, quia pene nihil valet jejunium, quod conjugali opere polluitur, et quod orationes, vigiliae et eleemosynae non commendant.



CAP. 15.---De his qui in clero sunt, et carnium esum habuerint exosum.

(Ex concilio Ancirano, capite 13.) Hi qui in clero [Col. 0887D] sunt presbyteri aut diaconi, et a carnibus abstinent, placuit, eas quidem contingere, et ita si voluerint contemnere. Quod si in tantum eas abominantur, ut nec holera quae cum eis coquuntur existiment comedenda, tanquam non consentientes regulae, ab ordine cessare debent.



CAP. 16.---De vigiliis sanctorum.

(Ex concilio Aurelian., capite 1.) Presbyteri cum sacras festivitates populo annuntiant, etiam jejunium vigiliarum eos omnimodis servare moneant.



CAP. 17.---De eadem re.

(Ex dictis Eusebii papae, capite 10.) Ut in Ecclesia a sacerdotibus jejunia constituta, sine necessitate rationabili, non solvantur.



CAP. 18.---De hoc si evenerit fames, pestilentia, vel inaequalitas aeris.
[Col. 0888A]

(Ex decr. Liberii papae, capite 2.) Si evenerit fames, pestilentia, inaequalitas aeris, vel alia qualiscunque tribulatio, statim jejuniis, eleemosynis et obsecrationibus Domini misericordia deprecetur



CAP. 19.---Ut nullus in die Dominica pro abstinentia jejunet.

(Ex concilio Gangren., capite 18.) Si quis propter continentiam, quae putatur, aut propter contumaciam in die Dominico jejunat, anathema sit



CAP. 20.---De eadem re.

(Ex concilio Turonen., capite 57.) Si quis propter publicam poenitentiam a sacerdote acceptam, aut pro aliqua necessitate, die Dominica velut pro quadam religione, jejunaverit, sicut Manichaei, anathema [Col. 0888B] sit.



CAP. 21.---Ut placita saecularia in diebus Dominicis, et in praecipuis festis, et in diebus jejuniorum non fiant.

(Ex concilio apud Erphesfurt habito, cui interfuit Henricus rex, capite 2.) Placita secularia Dominicis diebus vel aliis praecipuis festis, seu etiam in his diebus in quibus legitima jejunia celebrantur, secundum canonicam constitutionem minime fieri decrevimus. Insuper etiam sancta synodus decrevit, ut nulla judiciaria potestas licentiam habeat, sua auctoritate Christianos ad placitum bannire, in supradictis diebus, id est, septem dies ante Natalem Domini usque in octavas Epiphaniae, et a Quinquagesima usque in octavas Paschae, et VII dies ante [Col. 0888C] nativitatem sancti Joannis Baptistae, quatenus adeundi Ecclesiam, orationibusque vacandi liberius habeatur facultas.



CAP. 22.---Ut jejunium absque cibo luxuriae observari debeat.

(Ex dictis Hieronyn.) Non dico hebdomadas, non dico duplicata jejunia, sed saltem singulos dies absque ciborum luxuria transigamus.



CAP. 23.---Ut quotidianum jejunium non sit sine refectione aliqua.

(Ex dictis Pimenii aeremitae.) Sint tibi quotidiana jejunia, et refectio sacietatem fugiens. Nihil enim prodest tibi biduo triduoque transmisso vacuum portare ventrem si pariter obruatur. Si compensantur saturitate jejunia, ilico mens repleta torpescit: [Col. 0888D] et irrigata terra corporis hujus spinas et carduum germinat.



CAP. 24.---De eodem.

(Item idem.) Sint tibi jejunia pura, continua, moderataque, id est, quotidie esurire, et quotidie prandere.



CAP. 25.---Quod jejunium curat vulnera delinquentis.

(Apostolus dicit:) Noli adhuc aquam bibere, sed modico utere vino propter infirmitates tuas: curat enim vulnera delinquentis, curatosque sanctificat jejunium.



CAP. 26.---De quodam Alcibiade qui sibi grave jugum jejunii imposuerat.

(Eusebi in ecclesiast. historia.) Alcibiades quidam erat ex numero eorum qui pro Christo vincti tenebantur. [Col. 0889A] Hic vitam satis arduam et austeram gerebat, nihil cibi volens accipere, sed tantum pane, et sale cum aqua utebatur. Cum vitae hunc rigorem vellet etiam in carcere positus obtinere, Attalo cuidam servo Dei revelatum est: quia non recte faceret Alcibiades creaturis Dei, et vellet aliis formam scandali deretinquere Quibus cognitis, Alcibiades coepit omnia cum gratiarum actione percipere: quia quae illi revelabat Spiritus ut doceret, huic ut sequeretur idem spiritus persuadebat.



CAP. 27.---De eo qui sub obtentu religionis sine jussu episcopi sui, vel presbyteri jejunium sibi imponit.

(Ex concilio apud Erphesfurt habito, praesente Henrico reg., capite 5.) Ut nemo nisi consentiente proprio episcopo, aut ejus misso, jejunium sub obtentu religionis [Col. 0890A] sibi imponat, unum diem prae aliis excipiendo, omnimodo interdicimus, quod et factum displicet, et in futurum fieri prohibemus: quia plus causa ariolandi esse dinoscitur, quam supplementum catholicae legis.



CAP. 28.---Ut nullus Christianus dum sancta loca pro reverentia petierit, alicujus publicae potestatis banno ibidem constringatur.

(Ex eodem concilio.) Praecipimus namque ut nullus Christianus pro reverentia ecclesiam petendo, ibique manendo, indeque revertendo alicujus publicae potestatis banno, ibidem constringatur: ne forte dum ad ecclesiam causa orationis properat, per bannum impediatur pro salute animae devote insistere.


[Col. 0889] FINIS LIBRI DECIMI TERTII.



[LIBER DECIMUS QUARTUS.]
[Col. 0889]


INDEX CAPITULORUM LIBRI DECIMI QUARTI.

    [Col. 0889B] CAP. 1. Quod crapula multum sit Christianis contraria.
    2. Ut malum ebrietatis omnino vitetur.
    3. Quod episcopi et eorum ministri crapula et ebrietate non debeant gravari.
    4. De eadem re.
    5. De eadem re.
    6. De eadem re.
    7. Quales convivae sacerdotum epulis interesse debeant.
    8. De eadem re.
    [Col. 0890B] 9. De eadem re.
    10. De eadem re.
    11. Qui ebrius fuerit ut ordo patitur poeniteat.
    12. Quod vino inebriari non liceat, sed fugiendum sit.
    13. De illis qui per ebrietatem vomitum fecerint.
    14. De eadem re.
    15. De illis qui per superbiam alios inebriant.
    16. Quod fugienda sit ebrietas.
    17. Item de ebrietate.




Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER DECIMUS QUARTUS. DE CRAPULA ET EBRIETATE.
[Col. 0889]


ARGUMENTUM LIBRI.
[Col. 0889C]

Libro hoc de detestandis vitiis, crapula et ebrietate, tractatio instituitur, quaeque iis qui hisce vitiis implicantur poena injungenda sit, docetur.



CAP. 1.---Quod crapula multum sit Christianis contraria.

(Ex dictis Benedicti.) Nihil sic contrarium est homini Christiano quomodo crapula et ebrietas, sicut ait Dominus in Evangelio: Videte ne graventur corda vestra in crapula et ebrietate.



CAP. 2.---Ut malum ebrietatis omnino vitetur.

(Ex decret. Eutychia. pa., capite 9.) Magnum malum ebrietatis, unde omnia vitia pullulant, Christianis modis omnibus cavere praecipimus. Qui autem hoc vitare noluerit, excommunicandum esse decrevimus, [Col. 0889D] usque ad congruam emendationem.



CAP. 3.---Quod episcopi et eorum ministri crapula et ebrietate non debeant gravari.
[Col. 0890C]

(Ex decret. ejusdem, capite 9.) Episcopi et Dei ministri non debent commessationibus et vinolentiis nimis incombere, sed considerent sententiam Domini dicentis: Attendite ne graventur corda vestra in crapula et ebrietate. Moderate enim cibum et necessarium sumptum sumant, ut juxta Apostolum sobrii sint, et parati ad servitium Domini.



CAP. 4.---De eadem re.

(Ex concilio Cabillon., capite 10.) Ut sobrietatem sacerdotes teneant, et hanc habendam fidelibus praedicent: quia non potest libere sobrietatem praedicare, qui se mero usque ad alienationem mentis [Col. 0890D] ingurgitat. Hoc et de commessationibus, et caeteris [Col. 0891A] pestibus ad gastrimargiam pertinentibus, observandum est.



CAP. 5.---De eadem re.

(Ex canon. apostolorum, titul. 42.) Episcopus, presbyter, aut diaconus aleae atque ebrietati deserviens, aut desinat, aut certe damnetur. Subdiaconus, aut lector, aut cantor similia faciens, aut desinat, aut communione privetur. Similiter etiam laicus.



CAP. 6.---De eadem re.

(Ex eodem, capite 43.) Si quis episcopus, aut aliquis ordinatus, in consuetudine ebriosus fuerit, aut desinat, aut deponatur.



CAP. 7.---Quales convivae sacerdotum epulis interesse debeant.

(Ex decret. Eusebii pa., capite 10.) Oportet episcopum [Col. 0891B] moderatis epulis contentum esse, suosque convivas ad comedendum et potandum non urgere, quin potius semper sobrietatis praebeat exemplum. Removeantur ab ejus convivio cuncta turpidinis argumenta, non ludicra spectacula, non acromatum vaniloquia, non fatuorum stultiloquia, non scurrilium admittantur praestigia. Adsint peregrini, et pauperes, et debiles, qui de sacerdotali mensa Christum benedicentes benedictionem percipiant. Recitetur sacra lectio, subsequatur vivae vocis exhortatio, ut non tantum corporali cibo, imo verbis spiritalis alimento convivantes se refectos gratulentur, ut in omnibus honorificetur Deus, per Jesum Christum Dominum nostrum.



CAP. 8.---De eadem re.

[Col. 0891C] (Ex poenitentiali Theodo.) Sacerdos quilibet si inebrietur per ignorantiam, septem dies poeniteat, in pane et aqua; si per negligentiam, XV dies; si per contemptum XL dies. Diaconus vel monachus, secundum ordinem, ut scriptum est, seu et reliqui clerici, et ministri juxta ordinem, judicio sacerdotis poeniteant. Laici velut vota non habentes si inebriantur, arguantur a sacerdote, quod ebriosi regnum Dei non possidebunt, et interitus sit ebrietas, et compellat eos poenitere. Qui cogit hominem ut inebrietur humanitatis gratia, accerrime corripiatur, et VII dies poeniteat; si per contemptum, XXX dies. Nullus Christianus alium Christianum plus bibere cogat quam naturae sufficiat. Quod si fecerit, juxta id quod in poenitentiali habetur, poeniteat.



CAP. 9.---De eadem re.
[Col. 0891D]

(Ex dictis Fructuosi episcopi.) Si quis ecclesiastica praeditus ordinatione, aut monachus repertus fuerit ebriosus, in pane et aqua tribus poeniteat mensibus.



CAP. 10.---De eadem re.

(Ex dec. Eutychia papae, capite 13) Observandum est vobis, ut et vos ab ebrietate abstineatis, et ut plebes subditae abstineant, praedicetis. Et neque per tabernas eatis bibendo, aut comedendo, neque domos, aut vicos curiositate qualibet peragretis, neque cum foeminis, aut cum quibuslibet personis impuris convivia exerceatis, nisi forte paterfamilias quilibet vos ad domum suam invitaverit, et cum [Col. 0892A] conjuge sua, et prole velit vobiscum spiritali gaudio laetari, et verborum vestrorum refectionem accipere, et vobis refectionem carnalem charitatis officio exhibere. Oportet enim, ut si quando quilibet fidelium, carnalibus vos reficit epulis, a vobis reficiatur epulis spiritalibus.



CAP. 11. Qui ebrius fuerit, ut ordo patitur, poeniteat.

(Ex concilio Agathen., capite 10.) Itaque eum quem ebrium fuisse constiterit, ut ordo patitur, aut triginta dierum spacio a communione statuimus submovendum, aut corporali dandum supplicio



CAP. 12.---Quod vino inebriari non liceat, sed fugiendum sit.

(Ex dictis August.) Fuge vinum velut venenum, [Col. 0892B] ne ebrietas superet te, expoliatumque virtutibus te nudum efficiat. Vinum enim, ut sancta Scriptura dicit, apostatare facit etiam sapientes. Attende Noe virum sapientem et sanctum, quomodo per ebrietatem nudatus est, dormiens. Attende et Loth patriarcham, qui per ebrietatem impudenter se commiscuit filiabus. Hinc beatus Basilius dicit: Multi per vinum a daemonibus capti sunt: nec est aliud ebrietas quam manifestissimus daemon. Hinc propheta ait: Fornicatio et ebrietas aufert cor. Ebrietas enim perturbationem parit, gignit mentis furorem, et flammam suscitat libidinis. Apostolo teste: Nolite inebriari vino, in quo est luxuria. Si quis autem contra haec fecerit sanctorum statuta, dignam ac longam agat poenitentiam: quia unum est ex his peccatis quae [Col. 0892C] hominem a regno Dei separant, dicente apostolo Paulo: Neque ebriosi regnum Dei possidebunt.



CAP. 13. De illis qui per ebrietatem vomitum faciunt.

(Ex poenitentiali Romano.) Qui per ebrietatem vomitum facit, si presbyter aut diaconus est, XL dies poeniteat. Si monachus XXX dies poeniteat; si clericus, XX dies; si laicus, XV dies.



CAP. 14.---De eadem re.

(Ex poenitentiali Bedae presbyteri.) Laicus, si per ebrietatem vomitum facit, tres dies a carne, et vino, et cervisia abstineat.



CAP. 15.---De illis qui per superbiam alios inebriant.

(Ex eodem.) Si quis per nequitiam alium inebriat, quadraginta dies poeniteat. Quod si in consuetudine habuerit, communione privetur, donec digne poeniteat, [Col. 0892D] et emendationem promittat.



CAP. 16.---Quod fugienda sit ebrietas.

(Ex decr. Clementis pap., capite 35.) Ebrietatem oppido prohibebat propheta, et ebriosos corpore, et animo mortuos esse praedicabat. De quibus per exemplum aiebat: Vae qui consurgitis mane ad ebrietatem sectandam, et potandum usque ad vesperam, ut vino aestuetis. Cithara, et lyra, et tympanum, et tibia, et vinum in conviviis vestris, et opus Domini non respicitis, nec opera manuum ejus consideratis. Et iterum: Vae qui potentes estis ad bibendum vinum, et viri fortes ad miscendam ebrietatem, qui justificatis impium pro muneribus, et justitiam justi aufertis ab eo. Propter hoc, sicut devorat stipulam [Col. 0893A] lingua ignis, et calor flammae exurit, sic radix eorum quasi favilla erit, et germen eorum, ut pulvis ascendet. Abjecerunt enim legem Domini exercituum, et eloquium sancti Israel blasphemaverunt. Ideo iratus est furor Domini in populo suo, et extendit manum suam super eum, et percussit eum, conturbati sunt montes, et facta sunt morticina eorum, quasi stercus in medio platearum. In omnibus his non est adversus furor ejus, sed adhuc manus ejus extensa.



CAP. 17.---Item de ebrietate.

(Sanctus Isidorus dicit:) Escae crapulam, potus ebrietatem, generant. Ebrietas autem perturbationem gignit mentis, furorem cordis, flammam libidinis. Ebrietas ita mentem alienat, ut ubi sit nesciat. Unde etiam malum non sentitur, quod per ebrietatem [Col. 0893B] committitur. Verum est, quod juxta prophetam dicitur: Fornicatio et ebrietas auferret cor. Fornicatio enim, sicut ait Salomon, infatuat sapientem. Ebrietas, sicut in Loth sensus rationem captivat. Unde et in Proverbiis: Potentes, inquit, qui iracundi sunt, vinum non bibant, ne, cum biberint, obliviscantur sapientiam. Plerisque laus est multum bibere, et non inebriari. Audiant hi adversum se dicentem prophetam: Vae qui potentes estis ad bibendum vinum. et viri fortes ad miscendam ebrietatem. Vino multo deditos, et luxuriose viventes, [Col. 0894A] Esaias sic arguit, dicens: Vae qui consurgitis mane ad ebrietatem sectandam, et potandum usque ad vesperam, ut vino aestuetis. De talibus, et alio loco dicitur: Vae tibi, civitas cujus rex juvenis est, et cujus principes mane comedent. Multi enim a mane usque ad solis occubitum, ebrietati et gulae voluptatibus serviunt, nec intelligunt cur nati sunt: sed consuetudine beluina detenti, luxuriae tantum tota die, epulisque inserviunt. Clamat Joel propheta, his qui ebrietati deserviunt, dicens: Expergiscimini, ebrii, et flete, et ulutate, omnes qui bibitis vinum in dulcedinem. Quo testimonio, non ait tantum, flete omnes qui bibitis vinum, ut bibere omnino non liceat, sed adjecit in dulcedinem, quod ad voluptuosam pertinet, et prodigam effusionem. Nam quantum [Col. 0894B] satis est necessitati edocet Timotheum bibere Apostolus dicens: Vino modico utere. Non solum ex vino inebriantur homines, sed etiam ex caeteris potandi generibus, quae vario modo conficiuntur. Unde et Nazaraeis, qui se sanctificabant Domino praeceptum est vinum et siceram non bibere? utraque enim statum mentis evertunt, et ebriosos faciunt. Luxuriam quippe carnis utraque aequaliter gignunt. Quidam continentes, sicut panem cum pondere aedunt, ita et aquam cum mensura sumunt, asserentes ad castimoniam carnis, etiam abstinentiam convenire.


[Col. 0893] FINIS LIBRI DECIMI QUARTI.



[LIBER DECIMUS QUINTUS.]
[Col. 0893]


INDEX CAPITULORUM LIBRI DECIMI QUINTI.

    [Col. 0893B] CAP. 1. Episcopi impositam a Deo sibi curam in populis habeant, pauperum oppressores non ferant.
    2. De illis qui in episcopiis praedam fecerint.
    [Col. 0893C] 3. Ut episcopi potestates admoneant ut pauperes non opprimant.
    4. De eadem re.
    5. De secularibus Ecclesiam vel clericum injuste calumniantibus.
    6. Ut contemptores canonum excommunicentur.
    7. De praevaricatoribus divinarum legum.
    8. Quod non liceat imperatori, vel cuiquam potentum aliquid agere contra divinum mandatum, et quod judicium injustum regio metu ordinatum, non valeat.
    9. Ut nemo contra canones esse praesumat.
    10. De imperatoria lege.
    11. Quando canonica ventilantur, nisi sint religiosi laici non intersint.
    [Col. 0893D] 12. Ut laici in synodo, nisi clericis jubentibus, doecre non audeant.
    13. Ut populus docendus sit, non sequendus.
    14. De illo qui contra decretum episcopi venerit.
    15. Admoneatur imperator, ut constitutis apostolicae sedis obtemperet.
    16. Generalis admonitio regum.
    17. Alia admonitio principum.
    18. Item adhortatio principum.
    [Col. 0894B] 19. Qualiter studendum sit regibus sacerdotum, vel populi peccata ulcisci
    20 De eadem re.
    [Col. 0894C] 21. Quod multorum solamen sit, si prudentes viri regibus adhaereant
    22. Ut regum adversarii excommunicentur.
    23. De illis qui principi non obedierint.
    24. De illis qui in adversitate propriae gentis, aut patriae culpabiles inveniuntur.
    25. Ut nullus praesumat principe vivente alium eligere regem.
    26. Ut nemo intendat in interitum regis.
    27. De fidelibus regum
    28. De regum sobole.
    29. Quod quidquid commotus animus fecerit, hoc justum putat
    30. Quod laici presbyteros, qui Ecclesias illorum tenent, non aliud quam divinum officium agere [Col. 0894D] cogant.
    31. Ut Judaei super Christianos non ponantur.
    32. Quod sancta Ecclesia unum patrem habeat in coelis.
    33. De illo qui pro catholica fide tribulationes patitur.
    34. De haeredibus, si jussa testatoris non impleverint. ut episcopus adimpleat
    35. Ut laici quamvis religiosi ecclesiastica non disponant.
    [Col. 0895A] 36. De illis qui res Ecclesiae a regibus petunt.
    37. De eo, si episcopus ecclesiasticum, et comes seculare placitum una die condixerint.
    38. De regibus bene regentibus.
    39. De eadem re.
    40. De patientia regum.
    [Col. 0896A] 41. De delictis regum, seu exemplis.
    42. Quod reges legibus teneantur.
    43. De disciplina regum in Ecclesia.
    44. Cur Deus alios ad libertatem, alios autem ad servitutem discrevisset.




Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER DECIMUS QUINTUS DE LAICIS.
[Col. 0895]


ARGUMENTUM LIBRI.
[Col. 0895B]

Libro hoc de laicis omnis conditionis tractatio instituitur, tam de iis qui praesunt, ut imperatoribus, regibus, principibus, quam his qui horum imperio subjecti sunt.



CAP. 1.---Episcopi cum impositam a Deo sibi curam in populis habeant, pauperum oppressores non ferant.

(Ex concilio Toletan. 5, capite 32.) Episcopi in protegendis populis ac defendendis, impositam a Deo sibi curam non ambigant. Ideoque dum conspiciunt judices, ac potentes pauperum oppressores existere, prius eos sacerdotali admonitione redarguant: et si contempserint emendare, anathematizentur.



CAP. 2.---De illis qui in episcopiis praedam fecerint.

[Col. 0895C] (Ex concilio Carthag., capite 8.) Ut si quis quemlibet expoliaverit, et admonente episcopo non reddiderit, excommunicetur.



CAP. 3.---Ut episcopi potestates admoneant ut pauperes non opprimant.

(Ex concilio Aurelian., capite 4.) Ut judices aut potestates qui pauperes opprimunt, si commoniti a pontifice suo non emendaverint, excommunicentur.



CAP. 4.---De eadem re.

(Ex concilio Mogunt., capite 8.) Ut episcopi potestatem habeant res ecclesiasticas praevidere regere et gubernare, atque dispensare, secundum canonum auctoritatem. Volumus ut laici in eorum ministerio obediant episcopis ad regendas Ecclesias Dei, viduas [Col. 0895D] et orphanos defendendos, et ut obedientes sint eis ad eorum Christianitatem servandam, et episcopi consentientes comitibus, et judicibus ad justitias faciendas, et ut nullatenus per aliquorum mendacium, vel falsum testimonium, neque perjurium, aut per praemium lex justa in aliquo depravetur.



CAP. 5.---De secularibus Ecclesiam vel clericum injuste calumniantibus.

(Ex concilio Agathen., capite 32.) Si qui secularium pro calumnia Ecclesiam aut clericum fatigare tentaverit, et evictus fuerit, ab Ecclesiae liminibus, et [Col. 0896B] catholicorum communione, nisi digne poenituerit, arceatur.



CAP. 6.---Ut contemptores canonum excommunicentur.

(Ex concil. Carthag., capite 15.) Ut laici contemptores canonum excommunicentur: clerici honore priventur.



CAP. 7.---De praevaricatoribus divinarum legum.

(Ex concil. apud Lauriacum, capite 10.) Si quis publicus divinae legis praevaricator, vel pro manifestis criminibus sanctorum canonum contemptor repertus fuerit, ac sanctorum Patrum constitutionibus contradictor, et si monitionibus episcopalibus obtemperare distulerit, anathematizetur.



CAP. 8.---Quod non liceat imperatori, vel cuiquam potentum, aliquid agere contra divinum mandatum.
[Col. 0896C]

(Ex decr. Adriani papae, capite 16.) Non licet ergo imperatori, vel cuiquam pietatem custodienti, aliquid contra mandata divinitatis praesumere, nec quidquam quo Evangelicis propheticisque seu apostolicis regulis obvietur, agere. Injustum enim judicium, et diffinitio injusta, regio metu, vel jussu a judicibus ordinata non valeat: nec quidquam quod contra evangelicam et propheticam, aut apostolicam doctrinam, constitutionemque eorum sive sanctorum Patrum actum fuerit stabit: et quod ab infidelibus aut haereticis factum fuerit, omnino cassabitur



CAP. 9.---Ut nemo contra canones esse praesumat.

(Ex concil. Tibur., capite 10.) Ut constitutiones [Col. 0896D] contra canones et decreta praesulum Romanorum, vel bonos mores nullius sint momenti.



CAP. 10.---De imperatoria lege.

(Ex decr. Pii papae, capite 3.) Lex imperatorum non est supra legem Dei, sed subtus.



CAP. 11.---Quando canonica ventilantur, nisi sint religiosi, laici non intersint.

(Ex concil. Cabillon., capite 6.) Quando ea quae canonica sunt ventilantur, vel quando regularia examinantur, neque aliquos laicos interesse nisi [Col. 0897A] religiosos oportet, et nisi hos tantummodo, qui in propria appellantur persona.



CAP. 12.---Ut laici in synodo, nisi clericis jubentibus, docere non audeant.

(Ex concil. Carthag., capite 118.) Laici in synodo praesentibus clericis, nisi ipsis jubentibus, docere non audeant.



CAP. 13.---Ut populus sit docendus, non sequendus.

(Ex decret. Celest. papae, capite 22.) Docendus est populus, non sequendus: nosque si nesciunt quod liceat, quidve non liceat commonere, non his consensum praebere debemus. Quisquis vero conatus fuerit tentare prohibita, sentiet censuram canonicam



CAP. 14.---De illo qui contra decretum episcopi venerit.

[Col. 0897B] (Gregor. dicit:) Si quis venerit contra decretum episcopi, ab Ecclesia abjiciatur.



CAP. 15.---Admoneatur imperator, ut constitutis apostolicae sedis obtemperet.

(Ex decret. Anastas. papae.) Illud vero peculiarius pro amore imperii vestri, et beatitudine quam consequi poterit regnum, pro apostolico officio praedicamus, ut sicut decet, et Spiritus sanctus dictat, monitis nostris obedientia praebeatur, ut bona omnia vestra respublica consequatur, sicut in Exodo promittitur. Si audieris vocem Domini Dei tui, et quae placent feceris coram eo, et obedieris praeceptis ejus, et custodieris omnem justitiam ejus, omnem infirmitatem quam importavi Aegyptiis, non importabo in te. Ego enim sum Dominus, qui salvum facio te. Et illic iterum tuba potentissima canitur: [Col. 0897C] Et nunc, Israel, quid Dominus Deus tuus postulat a te aliud, quam ut timeas Dominum Deum tuum, et ambules in omnibus viis ejus, et diligas eum, et servias Domino Deo tuo ex toto corde et ex tota mente tua? Custodi praecepta Domini Dei tui et justitias, quas ego mandabo tibi. Haec me suggerentem frequentius, non spernat pietas tua, ante oculos habens Domini in Evangelio verba: Qui vos audit, me audit, et qui vos spernit, me spernit: et qui me spernit, spernit eum qui me misit. Nam et Apostolus concinens Salvatori nostro, ita loquitur: Quapropter qui haec spernit, non hominem spernit sed Deum, qui dedit spiritum suum sanctum in nobis. Pectus clementiae vestrae, sacrarium est publicae foelicitatis, ut per instantiam vestram, [Col. 0897D] quam velut vicarium praesidere jussit in terris. evangelicis, apostolicisque praeceptis non dura superbia resistatur, sed per obedientiam, quae sunt salutifera, compleantur.



CAP. 16.---Generalis admonitio regum.

(Ex regist. ad Adilbercum regem Francorum, capite 264.) Propter hoc omnipotens Deus bonos quosque ad populorum regimina perducit, ut per eos omnibus, quibus praelati fuerint, dona suae potestatis impendat: quod in Anglorum gente factum cognovimus, cui vestra gloria idcirco est praeposita, ut bona quae vobis concessa sunt, etiam subjectae, vobis genti superno beneficio restaurentur. Et ideo, gloriose fili. eam. quam accepisti divinitus, [Col. 0898A] gratiam sollicita mente custodi, Christianam fidem in populis tibi subditis extendere festina: zelum rectitudinis tuae in eorum conversione multiplica, idolorum cultus insequens, fanorum aedificia everte. Subditorum mores in magna vitae mundicia exhortando, terrendo, corrigendo, et boni operis exempla monstrando, aedifica, ut illum retributorem invenias in coelo, cujus nomen atque cognitionem dilataveris in terra. Ipse enim vestrae quoque gloriae nomen, etiam posteris gloriosius reddet, cujus vos honorem quaeritis, et reservatis in gentibus. Sic enim Constantinus quondam piissimus imperator, Romanam rempub. a perversis idolorum cultibus revocans, omnipotenti Deo nostro Jesu Christo secum subdidit, seque cum subjectis populis tota ad eum [Col. 0898B] mente convertit. Unde factum est, ut antiquorum principum nomen suis vir ille laudibus vinceret, et tanto in opinione praecessores suos, quanto et in bono opere superaret. Et nunc itaque vestra gloria cognitionem unius Dei, Patris, et Filii, et Spiritus sancti, regibus ac populis sibimet subjectis festinet infundere, ut antiquos gentis suae reges laudibus ac meritis transeat: et quando in subjectis suis etiam aliena peccata deterserit, tanto etiam de peccatis propriis ante omnipotentis Dei terribile examen securior fiat. Praeterea scire vestram gloriam volumus, quia sicut in Scriptura sacra ex verbis Domini omnipotentis agnoscimus, praesentis mundi jam terminus juxta est, et sanctorum regnum venturum est, quod nullo unquam poterit fine finiri. Appropinquante [Col. 0898C] autem eodem mundi termino, multa imminent quae antea non fuerunt, videlicet immutationes aeris, terroresque de coelo, et contra ordinationem temporum tempestates, bella, fames, pestilentiae, terraemotus per loca, quae tamen non omnia nostris diebus ventura sunt, sed post nostros dies subsequentur. Vos itaque si qua ex his evenire in terra vestra cognoscitis, nullo modo vestrum animum perturbetis: quia idcirco haec signa de fine seculi praemittuntur, ut de animabus nostris debeamus esse solliciti, de mortis hora suspecti, et venturo judicii in bonis actibus inveniamur esse praepositi



CAP. 17.---Alia admonitio principum.

(Ex regist. ad Justinum imperator. Siciliae, capite [Col. 0898D] 2.) Quod lingua loquitur, attestatur conscientia: quia dudum vos et nullius dignitatis occupationibus implicatos multum dilexi, multumque veneratus sum. Ipsa namque incessus vestri modestia quibusdam conatibus exigebat, ut diligi etiam a nolente debuisset. Et cum vos venisse ad administrandam praeturam Siciliae audirem, valde gavisus sum: et quia quandam inter vos atque ecclesiasticos simultationem subrepere comperi, vehementissime contristatus sum. Nunc vero quia, et vos administrationis cura, et me studium hujus regiminis occupat, in tantum nos recte diligere specialiter possumus, in quantum generalitati minime nocemus. Unde per omnipotentem Dominum rogo, in cujus tremendo [Col. 0899A] judicio nostrorum actuum posituri rationem sumus, ut ejus respectum semper gloria vestra ante oculos habeat, et nunquam quodlibet, ex quo inter nos vel parva dissensio proveniat, admittat. Nulla vos lucra ad injustitiam pertrahant. Quam sit vita brevis aspicite, ad quem quandoque ituri estis judicem, qui judiciariam potestatem geritis, cogitate. Solerter ergo intuendum est quod cuncta lucra hic relinquimus, et solas dispensativorum lucrorum causas, nobiscum ad judicium deportamus. Illa ergo nobis sunt commoda quaerenda, quae nequaquam mors adimat, sed mansura in perpetuum praesentis vitae finis ostendat.



CAP. 18.---Item adhortatio principum.

(Ex reg. Greg. ad Gennadium Patricium et Exarchum, [Col. 0899B] capite 73.) Si non ex fidei merito, et Christianae religionis gratia tantae excellentiae vestrae bellicorum actuum prosperitas eveniret, non summopere miranda fuerant, cum sciamus haec etiam antiquis bellorum ducibus fuisse concessa. Sed cum futuras Deo largiente victorias non carnali providentia, sed magis orationibus praevenitis, fit ut hoc in stuporem veniat, quod gloria vestra non terreno consilio, sed Deo desuper largiente discedat. Ibi enim meritorum vestrorum loquax non discurrit opinio, quae et bella vos frequenter appetere, non desiderio fundendi sanguinis, sed dilatandae causa reipublicae, in qua Deum coli conspicimus, loqueretur, quatenus Christi nomen per subditas gentes, fidei praedicatione circum quaque discurreret. Sicut enim exteriora vos [Col. 0899C] virtutum opera eminentes in hac vita constituunt: ita et internorum ornamenta, ex corde mundo procedentia, in futura vita coelestium gaudiorum participatione glorificant.



CAP. 19.---Qualiter studendum sit regibus sacerdotum vel populi peccata ulcisci

(Ex reg. Greg. ad Brunihildam reginam Francorum, capite 272.) Cum scriptum sit, Justitia elevat gentem, miseros autem populos facit peccatum, tunc regnum stabiliri creditur, cum culpa quae cognoscitur, citius emendatur. Multorum igitur ad nos relatione pervenit, quod dicere sine afflictione cordis nimia non valemus, ita quosdam sacerdotes in illis partibus impudice ac nequiter conversari, ut et audire nobis opprobrium, et lamentabile sit referre. [Col. 0899D] Ne ergo postquam hujus nequitiae hucusque se tetendit opinio, aliena pravitas aut nostram animam, aut vestrum regnum peccati sui jaculo feriat, ardenter ad haec debemus ulciscenda consurgere, ne paucorum fames, multorum esse possit perditio. Nam causa sunt ruinae populi sacerdotes mali. Quis enim pro populi peccatis se intercessor objiciat, si sacerdos qui exorare debuerat graviora committat? Sed quoniam eos quorum haec locutio est insequi, nec sollicitudo ad requisitionem, nec zelus excitat ad vindictam: scripta ad nos vestra discurrant, ut personam si praecipitis cum vestrae auctoritatis assensu transmittamus, quae una cum aliis sacerdotibus haec et subtiliter quaerere, et secundum Deum [Col. 0900A] debeat emendare. Nec enim dissimulanda sunt quae dicimus: quia qui emendare potest et negligit, participem se procul dubio delicti constituit. Providete ergo animae vestrae providete nepotibus quos cupitis regnare feliciter, providete provinciis, et priusquam creator noster manum suam ad feriendum excutiat, de correctione hujus sceleris studiosissime cogitate, ne tanto postmodum acrius feriat, quanto modo diutius et clementer exspectat. Scitote autem quia magnum Deo nostro sacrificium placationis offeretis, si tanti labem facinoris, de vestris citius finibus amputatis. Datum die X, Kalend. Julii, indict. quarta.



CAP. 20.---De eadem re.

(Ex reg. Greg. ad Tendericum regem Francorum, [Col. 0900B] capite 273.) Excellentiae vestrae index cordis epistola, quanta in vobis fulgeat cum regia potestate, prudentia, ita luculenti copia sermonis edocuit, ut dubium esse non valeat, quidquid laudabile de vobis fama narraverit. Et quoniam adhortationem nostram regiis animis, per laudis praedicamenta placuisse signastis, ut quidquid ad Dei nostri cultum, quidquid Ecclesiarum reverentiam, quidquid ad honorem pertinere cognoscitis sacerdotum, studiose statui, et velitis in omnibus custodire, iterata vos per vestram mercedem adhortatione pulsamus, ut congregari synodum jubeatis, et sicut dudum scripsimus, corporalia sacerdotibus vitia, et Symoniacae haeresis pravitatem, omnium episcoporum definitione damnari, atque a regni vestri amputari finibus, faciatis, [Col. 0900C] nec plus illis per pecuniam obtinere, quam praecepta Dominica praecipiunt permittatis. Nam dum omnis avaritia idolorum sit servitus, quisquis hanc in dandis honoribus et maxime ecclesiasticis vigilanter non praecavet, infidelitatis perditioni subjicitur, etiam si tenere fidem quam negligit videatur. Sicut ergo contra exteriores hostes, ita quoque contra interiores animarum adversarios studete esse solliciti, ut per hoc quod Dei nostri inimicis fideliter repugnatur, et hic feliciter ipsius protectione regnetis, et ad aeterna postmodum gaudia ejus duce gratia veniatis.



CAP. 21.---Quod multorum solamen sit, si prudentes viri regibus adhaereant.

(Ex rege Greg. ad Asclepiodotum Patricium Anglor., [Col. 0900D] capite 271.) Prudentes viros, sicut estis, regibus adhaerere, multorum solamen est. Nam dum praestari sibi locum ad animae datum utilitatem intelligunt, certum est, quia mercedis causas alias ubi inveniunt non praeponunt.



CAP. 22.---Ut regum adversarii excommunicentur.

(Ex concilio apud Lauriacum, capite 13.) Si quis potestati regiae, quae non est juxa Apostolum nisi a Deo, contumaci et inflato spiritu contradicere, vel resistere, praesumpserit, et ejus justis et rationabilibus imperiis secundum Deum et auctoritatem Ecclesiasticam obtemperare noluerit, anathematizetur.



CAP. 23.---De illis qui principi non obedierent.

(Ex concilio Toletan.) In libro regum legitur: Qui [Col. 0901A] non obedierit principi, morte moriatur. In concilio autem Agathensi praecipitur ut anathematizetur.



CAP. 24.---De illis qui in adversitate propriae gentis aut patriae culpabiles inveniuntur.

(Ex eodem.) Nobis igitur ratio persuasit synodalis decernere, ut quicunque laicorum adversitate propriae gentis, aut patriae, vel regiae potestatis, ad exteras partes se conferendo noxius fuerit ultra repertus, perpetua sit excommunicatione damnatus, et nunquam illi praeter in ultimo mortis suae communio tribuatur.



CAP. 25.---Ut nullus praesumat principe vivente alium eligere regem.

(Ex eodem concilio 7, capite 17.) Quanquam in concilio anteriori quod anno primo gloriosissimi [Col. 0901B] principis nostri habitum est, de hujusmodi re fuerit promulgata sententia: tamen placet iterata juxta quod convenit custodire. Itaque regis vita constante, nullus sibi aliquo opere, vel deliberatione, seu cujuscunque dignitatis laicus, seu gradu episcopatus, presbyterii, aut diaconii consecratus, caeterique clericatus officiis deditus, futurum regem provideat, contra viventis regis utilitatem, et procul dubio voluntatem, blandimento, vel suasione per eamdem spem, aut alios in se trahat, aut ipse in alium acquiescat. Iniquum enim et valde execrabile a Christianis debet haberi, futuri temporis illicitis prospicere, et vitae suae ignaros ventura disponere. Quod si quisquam jam talia iniqua deliberatione eum quocunque est medilatus, hoc sibi moverit esse sacerdotali [Col. 0901C] moderatione concessum, ut si venialiter poscit, hoc sine mora praesentis principis auribus studeat publicare. Si autem obtineat et deliberationis suae machinamenta, noluit dicere, pessimo plectatur anathemate.



CAP. 26.---Ut nemo intendat in interitum regis.

(Ex eodem, capite 18.) Jam quidem in antecedenti universali synodo, saluti nostrorum principum constat esse consultum, sed libet iterare bene sancita, et digna auctoritate munire salubriter ordinata. Ideoque contestamur coram Deo, et omni ordine angelorum, coram prophetarum atque apostolorum, vel omnium martyrum choro, coram omni catholica Ecclesia, et Christi annorum coetu, ut nemo intendat in interitum regis, nemo vitam principis nece attrectet, [Col. 0901D] nemo regni eum gubernaculis privet, nemo tyrannica praesumptione apicem regni sibi usurpet, nemo quolibet machinamento in ejus adversitatem sibi conjuratorum manum associet. Quod si in quopiam horum quisquam nostrorum temerario ausu praesumptor exstiterit, anathemate divino percussus, absque ullo remedii loco, habeatur condemnatus aeterno judicio.



CAP. 27.---De fidelibus regum.

(Ex eodem.) Proinde decrevit concilium sanctum, omnes qui pro fideli obsequio, et sincero servitio, voluntatibus, vel jussis paruerint principis, totaque intentione salutis ejus custodiam, vel vigilantiam habuerint regni, a successoribus nec a dignitate, nec a rebus pristinis causa repellantur injusta: sed [Col. 0902A] et nunc ita pro unius cujusque utilitate principis moderentur discretione, sicut eos prospexerit necessarius, esse patriae, et sic illis impartiatur benignitas, ut in caeteris manerat gratia, et potestas, quatenus ita omnia in rebus juste conquisita lucrentur, ut posteris relinquendi, vel quibus voluntas eorum decrevit, conferendi, spontaneo fruantur arbitrio. Caeterum, si infidelis quisquam in capite regio, aut inutilis in rebus commissis exstiterit, in clementiae vestrae manu potestatis nutu constet hujusmodi moderatio. Fas est enim indubium deducere jus potestatis, cui omnium gubernatio superno constat delegata judicio. Quod si post ejus discessum quispiam repertus fuerit vitae fuisse infidelis, quidquid largitate ipsius in rebus habuit, conquisitis careat, confiscandum, et fidelibus [Col. 0902B] largiendum.



CAP. 28.---De regum sobole

(Ex eodem, capite 16.) Sicut insolentia malorum regum odiosa semper et execrabilis existit subjectis: ita bonorum provida utilitas amabilis efficitur populis. Quocirca quis ferat, aut quis talem errantem Christianum videat, qui regiam sobolem, aut posteritatem conetur expoliare rebus, aut privare dignitatibus? Quod deinde ne fiat, generalis promatur principis filiis sententia nostra, id est, de praesentis excellentissimi Cintilani regis posteritate dentur apta a nobis decreta, ut ea quae synodus praeterio anno in hac Ecclesia habita constituit, circa omnem posteritatem ejus universitas regni sui conservet, hoc [Col. 0902C] est, ut praebeatur filiis ejus dilectio benigna et firma, et tribuantur, ubi loci opportunitas exhibuerit, defensiones ad adminicula justa, ne de rebus juste profligatis, aut parentum dignitate procuratis, vel largitate principum aut alicujus impensis, aut etiam pro pietate debitis, fraudentur qualibet insidia calliditatis, neve a quoquam laedendi eos praebeantur argumenta machinationis: quia dignum est, ut cujus regimine habemus securitatem, ejus posteritati decreto concilii impertiamus quietem.



CAP. 29.---Quod quidquid commotus animus fecerit, hoc justum putet.

(Ex rege. Greg. ad Mauricium Augustum, capite 213.) Omnipotenti Deo reus est, qui serenissimo domino [Col. 0902D] in omne quod agit et loquitur purus non est. Ego autem indignus pietatis vestrae famulus, in hac suggestione mea, neque ut episcopus neque ut servus jure reipublicae sed jure privatae loquor, quia serenissime domine, et illo jam tempore dominus meus fuisti, quando adhuc dominus omnium non eras. Illa praepositorum sollicitudo utilis, illa est cautela laudabilis, in qua totum ratio agit, et furor sibi nil vindicat Restringenda ergo sub ratione potestas est, nec quidquam agendum prius quam concitata ad tranquillitatem meus redeat. Nam commotionis tempore, justum putat ira quod fecerit.



CAP. 30.---Quod laici presbyteros, qui ecclesias illorum tenent, non aliud quam divinum officium facere cogant.
[Col. 0903A]

(Ex dictis Aug) Admoneo vos, dilectissimi, Deum timere, sacerdotes honorare, reddentes eis debitum sanctitatis, ut vobis adjuvantibus ipsi inconturbati valeant atque securi, salutaria praedicare, et regulam atque vigorem ecclesiasticum conservare, ita clerici omnes suis subjaceant episcopis, et ab illis doceantur. Praeceptum quippe est a Domino: Reddite quae sunt Caesaris, Caesari, et quae sunt Dei, Deo. Apostolicum praeceptum vobis mando, ut nullus secularis clericum in suum habeat obsequium, sed illi cujus signaculum in capite habet, mente deserviat et corde, educatus in his quae a suo praecipiuntur episcopo. Detestabile est enim et iniquum opus, clericum [Col. 0903B] in Judis inveniri, aut cum accipitribus, vel venationibus degere vitam, tantisque scenicis causis sauciatum, ad episcopatum aut presbyterium, vel quibuslibet sacerdotalibus officiis accedere, non bonis, sed malis vitiis plenum. Scriptum namque est: Qui diligitis Dominum, odite malum. Nam et hoc hortamur Christianitatem vestram, ut juxta sanctorum canonum instituta, nec Ecclesiis a vobis fundatis aliunde veniens presbyter suscipiatur, nisi a vestrae Ecclesiae fuerit episcopo consecratus, aut ab eo per commendatitias litteras suscipiatur. Multi enim sibimetipsis mendaces, multoties servi cujusquam fugam arripientes, dominis suis semetipsos quasi consecratos presbyteros annuntiant, dum non sint. Sunt autem ministri diaboli et non Dei, et qui eos suscipiunt [Col. 0903C] similiter: quia scriptum est: Videbas furem, et cum eo currebas, etc.



CAP. 31.---Ut Judaei super Christianos non ponantur.

(Ex concilio Meldensi, capite 3.) Ne Judaei administratorio usu sub ordine villicorum atque actorum Christianam familiam regere audeant, nec eis hoc a quoquam fieri praecipiatur. Si quis vero contra haec agere praesumpserit, si episcopus. presbyter, aut diaconus fuerit, proprio summoveatur gradu: si vero monachus fuerit, communione privetur. Similiter et laicus. Et si perseveraverint inobedientes, anathematizentur.



CAP. 32.---Quod sancta Ecclesia unum Patrem habeat in coelis.

[Col. 0903D] (Ex concilio Cabillon., capite 51.) Quia ergo constat in Ecclesia diversarum conditionum homines esse, ut sunt nobiles, et ignobiles, servi, coloni, inquilini, et caetera hujusmodi nomina, oportet, ut quicunque eis praelati sunt, clerici, sive laici, clementer erga eos agant, et misericorditer eos tractent, sive in exigendis ab eis operibus, sive in accipiendis tributis, et quibusdam debitis, sciantque eos fratres suos esse, et unum patrem habere Deum, cui sic clamant: Pater noster qui es in coelis, unam matrem sanctam Ecclesiam, quae eos intemerato sacri fontis utero gignit. Disciplina igitur eis misericordissima, et gubernatio opportuna adhibenda est. Disciplinae in disciplina te vivendo, auctorem suum [Col. 0904A] offendunt. Gubernationes in quotidianis vitae commeatibus praelatorum adminiculo destitutae fatiscunt.



CAP. 33.---De illo qui pro catholica fide tribulationes patitur

(Ex concilio Carthagi., capite 43.) Christianum catholicum, qui pro catholica fide, et pro ecclesiasticis rebus, et Christiana religione tribulationes patitur, omni honore a sacerdotibus honorandum, etiam et per diaconum victus ei ministretur.



CAP. 34.---De haeredibus, si jussa testatoris non impleverint, ut episcopus adimpleat.

(Ex concilio Mogunt., capite 1.) Si haeredes jussa testatoris non adimpleverint, ab episcopo loci illius omnis res, quae his relicta est, canonice interdicatur, [Col. 0904B] cum fructibus, et caeteris emolumentis, ut vota defuncti impleantur.



CAP. 35.---Ut laici quamvis religiosi ecclesiastica non disponant.

(Ex eodem, capite 5.) Laicis, quamvis religiosis, nullo modo de ecclesiasticisis facultatibus aliquid disponendi unquam attribuatur facultas.



CAP. 36.---De illis qui res Ecclesiae a regibus petunt.

(Ex concilio Lugdunensi, capite 11.) Qui res Ecclesiae petunt a regibus, et horrendae cupiditatis impulsu egentium substantiam rapiunt, irrita habeantur quae obtinent, et a communione Ecclesiae, cujus facultatem auferre cupiunt, excludantur.



CAP. 37.---De eo, si episcopus ecclesiasticum, et comes, seculare placitum una die condixerint.

[Col. 0904C] (Ex concilio Triburi., cui interfuit rex Arnolphus, capite 9.) Cum autem episcopus Ecclesiam a Domino Deo sibi commissam regens, episcopatum circumeundo perrexerit, et placitum canonice constitutum decreverit, populumque sibi commissum illo invitaverit, atque comes eadem die sciens placitum ab episcopo condictum, vel nesciens placitum cum populo suo condixerit, et banno illuc venire praeceperit, placitum comitis omnes postponant, et comes ipse, idemque populus post episcopum festine pergant, scientes se non illic seditiosa contentione decertare, sed pro fide catholica invigilare, non cumulum pecuniarum sed lucrum congregare animarum. Unde in eadem beati Clementis epistola: Vestrum, qui legatione Domini fungimini, est docere [Col. 0904D] populos: eorum vero est, vobis obedire in Deo. Et in epistola Alexandri papae successoris Evaristi: Si quis autem legationem vestram impedit, non unius, sed multorum profectum avertit. Et sicut multis nocet, ita a multis est arguendus: et quia Dei causam impedit, et statum Ecclesiae conturbat, ideo a liminibus ejus arceatur. Quapropter nullus comes, nullusque judex, nullus omnino in clericatu, vel seculari habitu constitutus, legatione episcoporum impediat, vel conturbare praesumat. Ut autem unanimitas et concordia sit inter episcopos et comites, placuit, ut si quis episcopus domi residens conventum populi esse voluerit, et comes, nihilominus in ipsa eademque die placitum condixerit, effectum [Col. 0905A] obtineat qui prior indicaverat. Salva tamen dignitate, et potestate episcopi.



CAP. 38.---De regibus bene regentibus.

(Ex dictis S. Isidor.) Qui intra seculum bene temporaliter imperat, sine fine in perpetuum regnat, et de gloria seculi hujus, ad aeternam transmeat gloriam. Qui vero prave regnum exercent, post vestem fulgentem, et lumina lapillorum, nudi et miseri ad inferna torquendi descendunt reges a recte agendo vocati sunt, ideoque rect faciendo regis nomen tenetur, peccando amittitur. Nam et viros sanctos proinde reges vocari in sacris eloquiis, eo quod recte agant, sensusque proprios bene regant, et motus his resistentes sibi rationabili discretione componant. Recte igitur illi reges vocantur, qui tam semetipsos, quam [Col. 0905B] subjectos bene regendo modificare noverunt. Quidam ipsum nomen regiminis, ad immanitatem transvertunt crudelitatis: dumque ad culmen potestatis venerint, in apostasiam statim labuntur, tantoque se tumore mentis extollunt, ut cunctos subditos in sui comparatione despiciant, eosque quibus praeesse contigit, non agnoscant. Quibus congrue per Ecclesiasten dicitur: Ducem te constitui, noli extolli. Dum mundi reges se caeteris sublimiores sentiunt, mortales tamen se esse cognoscant: nec regni gloriam, qui in seculo sublimantur, aspiciant, sed opus quod secum ad inferos deportant, intendant. Si ergo carebunt hujus temporis gloria, illa agant, quae post finem sine fine possideant. Dum Apostolus dicat: Non est potestas, nisi a Deo. Quomodo per prophetam [Col. 0905C] de quibusdam potestatibus dicitur: Ipsi regnaverunt, sed non ex me? Quasi diceret: Non me propitio, etiam, sed me irato. Unde inferius per eundem Prophetam dicit: Dabo, inquit, tibi regem in furore meo. Quo manifestius elucet, bonam, malamque potestatem a Deo ordinari: sed bonam propitius, malam iratus. Reges quando boni sunt, muneris esse Dei: quando vero mali, sceleris esse populi. Secundum meritum enim plebium, disponitur vita rectorum, testante Job: Qui regnare facit hypocritam, propter peccata populi, irascente enim Deo talem rectorem populi suscipiunt, qualem pro peccato merentur. Nonnunquam pro malitia plebis, etiam reges mutantur, et qui ante videbantur esse [Col. 0905D] boni, accepto regno fiunt iniqui.



CAP. 39.---De eadem re.

(Ex dictis ejusdem.) Qui recte utitur regni potestate, ita se praestare omnibus debet, ut quanto magis honoris celsitudine claret, tanto semetipso mentem humiliet proponens sibi exemplum humilitatis David, qui de suis meritis non tumuit, sed humiliter sese dejiciens, dixit: Vilis incedam, et vilis apparebo ante Deum, qui elegit me. Qui recte utitur regni potestate, formam justitiae, factis magis, quam verbis instituet. Iste nulla prosperitate erigitur, nulla adversitate turbatur. Non innititur propriis viribus, nec a Domino recedet cor ejus. Regni fastigium, humili praesidet animo. Non eum delectat iniquitas, non inflammat cupiditas: sine defraudatione [Col. 0906A] alicujus ex paupere divites facit, et quod juxta potestatem a populis extorquere poterat, saepe misericordiae clementia donat. Dedit Deus principibus praesulatum pro regimine populorum: et illis eos praeesse voluit, cum quibus una est eis nascendi, moriendique conditio. Prodesse ergo debet populis principatus, non nocere, nec dominando premere, sed condescendendo consulere; ut vere sit utile hoc potestatis insigne, et donum Dei pro tuitione utantur membrorum Christi. Membra enim Christi, fideles sunt populi: quos dum ea potestate quam accipiunt, optime regunt, bonam utique vicissitudinem Deo largitori restituunt. Bonus rex facilius ad justitiam a delicto regreditur, quam de justitia ad delictum transfertur: Ut noveris hoc esse casum, illud [Col. 0906B] propositum. In proposito ejus esse debet, nunquam egredi a veritate: quod si casu titubare contigerit, mox resurgere.



CAP. 40.---De patientia regum.

(Ex dictis ejusdem.) Plerumque princeps justus, etiam malorum errores dissimulare novit. Non quod iniquitati eorum consentiat, sed quod aptum tempus correctionis expectet, quando eorum vitia, vel emendare valeat, vel punire. Multi adversus principes conjurationis crimine deteguntur, sed probare volens Deus clementiam principum, illos male cogitare permittit, istos non deserit. De illorum malo, bene istis facit: dum culpas quas illi agunt, isti mira patientia indulgent. Reddere malum pro malo, vicissitudo est justitiae. Sed qui clementiam addit [Col. 0906C] justitiae, non malum pro malo culpatis reddit, sed bonum pro malo offensis impertit.



CAP. 41.---De delictis regum seu exemplis.

(Ex dictis ejusdem.) Difficile est principem regredi ad melius, si vitiis fuerit implicatus. Populi enim peccantes, judicem metuunt. Reges autem, nisi solo Dei timore, metuque gehennae coerceantur, liberi in praeceps proruunt, et per abruptum licentiae, in omne facinus vitiorum labuntur. Quanto quisque in superiori constitutus est loco, tanto in majori conversatur periculo, et quanto splendoris honore quisque celsior est, tanto, si delinquat, peccato major est. Potentes enim, potenter tormenta patiuntur. Cui enim plus committitur, plus ab eo exigitur, etiam cum mensura poenarum. Reges vitam subditorum [Col. 0906D] facile exemplis suis, vel aedificant, vel subvertunt. Ideo principem non oportet delinquere, ne formam peccandi faciat peccati ejus impunita licentia. Nam rex qui ruit in vitiis, cito viam ostendit erroris. Sicut legitur de Hieroboam, qui peccavit, et peccare fecit Israel. Illius autem ascribitur, quicquid exemplo ejus a subditis perpetratur. Sicut nonnulli bonorum principum Deo placita facta sequuntur, ita facile multi prava eorum exempla sectantur: plerique autem apud iniquos principes necessitate magis quam voto mali existunt, dum imperiis eorum obediunt. Nonnulli autem, sicut prompti sunt sequi reges in malum, sic pigri sunt imitari illos in bonum. Saepe unde mali reges peccant, inde boni justificantur: [Col. 0907A] dum praecedentium cupiditatem et malitiam corrigunt. Nam re vera peccatis eorum communicant, si quod illi diripuerunt, isti retentant. Cujus peccatum quisque sequitur, necesse est ut ejus poenam sequatur. Neque enim erit impar supplicio, cujus errore quisque par est, ac vitio.



CAP. 42.---Quod reges legibus teneantur.

(Ex dictis ejusdem.) Justum est, principem legibus obtemperare suis. Tunc enim jura sua ab omnibus custodienda existimet, quando et ipse illis reverentiam praebet. Principes legibus teneri suis, ne in se posse damnare jura, quae in subditis constituunt. Justa enim vocis eorum auctoritas, si quod populis prohibent, sibi licere non patiantur. Sub religionis disciplina seculi potestates subjectae sunt. Et quamvis [Col. 0907B] culmine regni sint praediti, vinculo tamen fidei tenentur astricti, ut fidem Christi suis legibus praedicent, et ipsam fidei praedicationem moribus bonis conservent.



CAP 43.---De disciplina regum in Ecclesia.

(Ex dictis ejusdem) Principes saeculi nonnunquam intra Ecclesiam potestatis adeptae culmina tenent, ut per eandem potestatem, disciplinam ecclesiasticam muniant. Caeterum intra Ecclesiam potestates necessariae non essent, nisi ut quod non praevalet sacerdos efficere, per doctrinae sermonem, potestas hoc imperet, per disciplinae terrorem. Saepe per regnum terrenum, coeleste regnum proficit, ut qui intra Ecclesiam positi contra fidem et disciplinam Ecclesiae agunt, rigore principum conterantur, [Col. 0907C] ipsamque disciplinam quam Ecclesiae utilitas exercere non praevalet, cervicibus superborum potestas [Col. 0908A] principalis imponat, et ut bene rationem mereantur virtute potestatis impertiat. Cognoscant principes seculi, Deo debere reddere se rationem, propter Ecclesiam quam a Christo tuendam suscipiunt. Nam sive augeatur pax et disciplina Ecclesiae per fideles principes, sive solvatur, ille ab eis rationem exigit, qui eorum potestati suam Ecclesiam credidit.



CAP. 44.---Cur Deus alios ad libertatem, alios autem ad servitutem discrevisset.

(Item ejusdem.) Propter peccatum primi hominis humano generi poena divinitus illata est servis, ita ut quibus aspicit non congrue libertatem, his misericordius irroget servitutem: et licet per peccatum humanae originis, tamen aequus Deus ideo discrevit hominibus vitam, alios servos constituens, alios dominos: [Col. 0908B] ut licentia male agendi servorum, potestate dominantium restringatur. Nam si omnes sine metu fuissent, quis esset, qui a malis quempiam cohiberet? Inde et in gentibus principes, regesque electi sunt, ut terrore suo populos a malo coercerent, atque ad recte vivendum legibus subderent. Quantum ad poenae rationem, non est personarum acceptio apud Deum, qui mundi elegit ignobilia et contemptibilia, et quae non sunt, ut ea quae sunt, destrueret, ne glorietur omnis caro, hoc est, carnalis potentia coram illo. Unus enim Dominus, aequaliter et dominis fert consultum et servis. Melior est subjecta servitus, quam elata libertas. Multi enim inveniuntur Deo libere servientes sub dominis constituti flagitiosis, qui et subjecti sunt illis corpore, praelati [Col. 0908C] tamen sunt mente.


[Col. 0907] FINIS LIBRI DECIMI QUINTI.



[LIBER DECIMUS SEXTUS.]
[Col. 0907]


INDEX CAPITULORUM LIBRI DECIMI SEXTI.

    [Col. 0907C] CAP. 1. De rectoribus Ecclesiarum, ne praecipites sint in dictandis sententiis.
    2. Ut comites et judices pro judicio munera non accipiant.
    3. De illis qui crimen objecerint, et verum non probaverint.
    4. Quales ad testimonium accedere debeant.
    5. Ne innocens pernicie accusantium maculetur.
    [Col. 0907D] 6. Ut nullus describatur reus, priusquam convincatur.
    7. Ut presbyteri suos parochianos in synodo accusare debeant.
    8. De illis qui victi fuerint aliquos ad falsum testimonium attraxisse.
    9. Ut res finita, refricari non debeat.
    10. De illis qui a suis judicibus pulsati non fuerint.
    11. Ut nullus infamis religiosum Christianum accusare possit.
    12. De falso teste quod non debeat impunitus abire.
    13. Ut nemo absens dijudicetur.
    14. De eadem re.
    15. Ut nemo simul sit accusator, judex et testis.
    16. De falso testimonio quod capitale sit crimen.
    [Col. 0908C] 17. Ut falsi testes a communione nisi poenituerint, sint submovendi.
    18. Ut falsus testis prout crimen est quod opposuit puniatur.
    19. De ingenuis, si in synodo accusantur.
    20. Ut testes ad testimonium non recipiantur, quos accusator a domo sua produxerit.
    21. Ut nullus clericus ad judicem secularem, alium [Col. 0908D] clericum accusare praesumat.
    22. Ut nullus judex secularis aliquem ecclesiasticorum distringere praesumat.
    23. Ut omnes causae per auctoritatem veritatis ventilandae sint.
    24. De clericis in falso testimonio convictis.
    25. De judicibus.
    26. De pravis judicibus.
    27. De verbosis judicibus et elatis.
    28. De praemio remunerationis.
    29. De oppressoribus pauperum.
    30. Ut judex non prius obviet sua sententia litigantibus, quandiu ipsi habent aliquid quod proponant in quaestione.
    [Col. 0909A] 31. Ut non iidem sint accusatores et judices, et testes accusati.
    32. Ut ejus accusationem nullus facile accipiat, qui facile litigat, et accusat.
    33. Ut episcopus accusatores fratrum excommunicet.
    34. De illis qui convicti fuerint, fratribus falsa crimina objecisse.
    [Col. 0910A] 35. De illis testibus qui aliquem ex sacro ordine accusare pertentant, et ut quique optimi, et fideliores in testimonium assumantur.
    36. Ut nullus secularis alicui ex clero vim inferre praesumat.
    37. Quod mariti uxores suas ex suspicione accusare possint.




Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER DECIMUS SEXTUS DE ACCUSATORIBUS ET TESTIBUS.
[Col. 0909]


ARGUMENTUM LIBRI.
[Col. 0909B]

Libro hoc qualis judex, accusatores, et testes esse debeant, docetur, quaeque poenitentia sit judicibus qui ad gratiam judicant, calumniatoribus, et falsis testibus injungenda.



CAP. 1.---De rectoribus Ecclesiarum, ne praecipites sint in dictandis sententiis.

(Ex dictis Greg. papae.) Summopere praecavere debent rectores Ecclesiarum, et qui publica judicia exercent, ut in dictandis sententiis nullatenus, levitate, aut furore ducti, sint praecipites, sed causis prius diligenter ventilatis, cum res quae ignorabatur pleniter ad notitiam venerit, tunc divina et humana lex resolvatur, et secundum quod ibi constitutum est, remota personarum acceptione, definitiva proferatur [Col. 0909C] sententia. Hinc est quod Moses querelas populi semper ad Dominum, tabernaculum ingressus, referebat, et juxta quod Dominus imperabat, judicia proponebat: nimirum nos instituens, ut non ex corde nostro, sed ex praecepto divino, condemnationis vel justificationis sententiam proferamus.



CAP. 2.---Ut comites et judices pro judicio munera non accipiant.

(Ex concilio Cabillon., capite 21.) Comitibus vero et judicibus hoc summopere cavendum est, ut juste judicent, et nequaquam in judicio munera seu personas accipiant, dicente Domino: Non accipias personam nec munera: quia munera excaecant oculos sapientium, et mutant verba justorum: sed ministros, quos vicarios, et centenarios vocant, justos [Col. 0909D] habere debent, ne forte eorum avaritia aut rapacitate populus gravetur, et amissis facultatibus in paupertatem redigatur. Testes vero probatissimi et pauci, de pluribus esse debent tales, de quorum fide non dubitetur. Multum autem pravorum testium, cupiditate et falsitate respublica laeditur.



CAP. 3.---De illis qui crimen objecerint, et verum non probaverint.

(Ex concilio Arausico, capite 4.) Qui crimen objicit, [Col. 0910B] sciat se probaturum re vera, ut ibi causa terminetur, ubi crimen admittitur, ut qui non probaverit quod objecit, poenam quam intulerit, ipse patiatur.



CAP. 4.---Quales ad testimonium accedere debeant.

(Ex concilio apud Theodonis villam habito, capite 3.) Homicidae, malefici, fures, sacrilegi, raptores, venefici, adulteri, et qui raptum fecerint, vel falsum testimonium dixerint, seu qui ad sortilegos magosque cucurrerint, nullatenus ad accusationem, vel ad testimonium erunt admittendi.



CAP. 5.---Ne innocens pernicie accusantium maculetur.

(Ex decr. Felicis papae, capite 15.) Dignum est ut vita innocentis non maculetur pernicie accusantium, adeo, ut quisquis a quolibet criminatur, non ante [Col. 0910C] accusatus supplicio deputetur, quam accusator praesentetur, atque ut et canonum sententia erit exquiratur: ut si indigna ad accusandum persona invenitur, ad ejus accusationem non judicetur.



CAP. 6.---Ut nullus describatur reus, priusquam convincatur.

(Ex decr. Adriani papae, capite 2.) Judex crimino sum discutiens, non ante sententiam proferat finitivam quam aut reus ipse confiteatur, aut per testes idoneos convincatur.



CAP. 7.---Ut presbyteri suos parochianos in synodo accusare debeant.

(Ex concilio Mogunt., capite 6.) In sancto concilio decretum est, ut presbyteri suos plebesanos, et accusare, [Col. 0910D] et testimoniare possint. Si autem neglexerint, sui gradus periculo subjacebunt.



CAP. 8. De illis qui convicti fuerint aliquos ad falsum testimonium attraxisse.

(Ex concilio Aquisgran. cap. 9.) Si quis convictus fuerit aliquos ad falsum testimonium, vel perjurium attraxisse, aut per quamcunque corruptionem solicitasse, ipse quidem usque ad exitum non communicet.



CAP. 9.---Ut res finita refricari non debeat.
[Col. 0911A]

(Ex concilio Mogunti., capite 7.) De his criminibus de quibus absolutus est accusatus, refricari accusatio non potest.



CAP. 10.---De illis qui a suis judicibus pulsati non fuerint.

(Ex decr. Eusebii papae, capite 20.) Pulsatus ante suum judicem causam dicat, et non ante suum judicem pulsatus, si voluerit taceat: et ut pulsato, quoties appellaverit, induciae dentur.



CAP. 11.---Ut nullus infamis religiosum Christianum accusare possit.

(Ex decre. Felicis papae, capite 7.) Nulli infami et sacrilego de quocunque negotio liceat quandoque adversus religiosum Christianum, quamvis humilis, servilisque persona sit, testimonium dicere: nec de qualibet [Col. 0911B] re, actione, inscriptione Christianum impetere.



CAP. 12.---De falso teste, quod non debeat impunitus abire.

(Ex dictis Augusti.) Falsus testis, dicit Salomon, non erit impunitus. Qui falsum testimonium profert contra proximum suum, extinguetur lucerna ejus in die ultimo. Qui metu cujuslibet potestatis veritatem occultat, iram Dei super se provocat: quia magis timet hominem quam Deum. Falsidicus testis tribus personis est obnoxius. Primum Deo, cujus praesentiam contemnit. Deinde judici, quem mentiendo fallit; postremo innocenti, quem falso testimonio laedit. Si falsi testes separantur, mox mendaces inveniuntur. Uterque reus est, et qui veritatem occultat, et qui mendacium dicit: quia et [Col. 0911C] ille prodesse non vult, et iste nocere desiderat. Beatus cujus testimonium in conspectu Dei probabile invenietur.



CAP. 13.---Ut nemo absens dijudicetur.

(Ex epist. Zepheri papae Siciliensibus episcopis missa.) Nemo absens judicetur: quia humanae et divinae hoc prohibent leges. Nullum namque eorum, id est, accusatorum sententia non a suo judice dicta constringat: quia et seculi leges id ipsum fieri praecipiunt.



CAP. 14.---De eadem re.

(Ex decr. Adriani papae, capite 4.) Caveant judices Ecclesiae, ne absente eo cujus causa ventilatur sententiam proferant: quia irrita erit, imo et causam [Col. 0911D] in synodo pro facto dabunt.



CAP. 15.---Ut nemo simul sit accusator, judex et testis.

(Ex epist. Alexand. papae, capite 7.) Nemo simul sit accusator, testis ac judex, nullus unquam praesumat accusator simul esse, et judex, et testis: quoniam in omni loco judicii quatuor personas necesse est semper adesse, id est, judices electos, et accusatores, atque defensores et testes.



CAP. 16.---De falso testimonio quod capitale sit crimen.

(Ex concilio Agathen., capite 8.) Noverint falsi testes, quod si falsum testimonium capitale crimen non esset, nequaquam Dominus in Evangelio inter principalia crimina hoc annumerasset. Ait enim: De corde exeunt homicidia, adulteria, furta, falsa [Col. 0912A] testimonia. Et ideo similiter debet poenitere, et excommunicari falsus testis, sicut adulter, et fur, et homicida.



CAP. 17.---Ut falsi testes a communione nisi poenituerint sint submovendi.

(Ex concilio Aurelian., capite 5.) Falsos testes a communione ecclesiastica submovendos, nisi poenitentiae satisfactione crimina admissa diluerint.



CAP. 18.---Ut falsus testis prout crimen est quod opposuit puniatur.

(Ex concilio Elibertan., capite 10.) Falsus testis prout crimen est abstinebitur. Si tamen non fuerit mortis quod objecit, et probaverit quod diu tacuit, biennii tempore abstinebitur. Si autem non probaverit in conventu clericorum, placuit per quinquennium [Col. 0912B] abstineri.



CAP. 19.---De ingenuis, si in synodo accusantur.

(Ex concilio Triburi., capite 10.) Nobilis homo vel ingenuus, si in synodo accusatur, et negaverit: si eum fidelem esse sciunt, cum duodecim ingenuis se expurget. Si antea deprehensus fuerit in furto, aut perjurio, aut falso testimonio, ad juramentum non admittatur, sed sicut qui ingenuus non est, ferventi aqua, aut candenti ferro se expurget.



CAP. 20.---Ut testes ad testimonium non recipiantur, quos accusator a domo sua produxerit.

(Ex eodem capite 5.) Testes ad testimonium non admittendos qui nec ad accusationem admitti praecepti sunt, vel quos ipse accusator de domo sua produxerit. Ad testimonium autem infra quatuordecim [Col. 0912C] aetatis annos, nullus admittatur.



CAP. 21.---Ut nullus clericus ad judicem secularem alium clericum accusare praesumat.

(Ex concilio Mariscen., capite 8.) Ut nullus clericus ad judicem secularem alium clericum accusare, aut ad causam dicendum trahere quocunque modo praesumat: sed omne negotium clericorum, aut in episcopi sui, aut presbyterorum cum archidiaconi praesentia finiatur. Quod si quiscunque clericus hoc implere distulerit, si junior fuerit, una minus de XL ictus accipiat. Si vero honoratior, triginta dierum conclusione multetur.



CAP. 22.---Ut nullus judex secularis aliquem ecclesiasticorum distringere praesumat.

(Ex concilio Parisiensi, capite 10.) Ut nullus judicum, [Col. 0912D] neque presbyterum, neque diaconum, aut clericum ullum, aut juniores Ecclesiae, sine scientia pontificis, per se distringat, aut condemnare praesumat. Quod si fecerit, ab Ecclesia cui injuriam irrogare dignoscitur, tam diu sit sequestratus, quousque reatum suum agnoscat et emendet.



CAP. 23.---Ut omnes causae per auctoritatem veritatis ventilandae sint.

(Ex dictis August. in libr. De civitate Dei.) Omnes causae primitus per auctoritatem veritatis ventilandae sunt. Quibus sint, cujus sint, quomodo sint, quales sint, doctae aut indoctae, parvae, an magnae, notae sint, aut ignotae. Longi temporis an parvi, aut antiqui hostis consuetudine repertae sint. Haec omnia judex cum aequalitate discernere debet.



CAP. 24.---De clericis in falso testimonio convictis.
[Col. 0913A]

(Ex concilio Epaonensi, capite 76.) Statutum est, ut si quis clericus in falso testimonio convictus fuerit, reus capitali crimine censeatur, et officii ordine degradetur.



CAP. 25.---De judicibus.

(Ex dictis S. Isidor.) Ad delictum pertinet principum, qui pravos judices contra voluntatem Dei populis fidelibus praeferunt: Nam sicut populi peccatum delictum est, quando principes mali sunt, sic principis est peccatum, quando judices iniqui existunt Bonus judex sicut nocere civibus nescit, ita prodesse omnibus novit. Aliis enim praestat censura justitiae, aliis bonitate. Qui judicia sine personarum acceptione suscipit, non infirmat justitiam, avaritiae [Col. 0913B] flamma, nec studet auferre alteri, quod cupiat sibi. Boni judices, justitiam ad solam obtinendam salutem aeternam suscipiunt, nec eam muneribus acceptis distribuunt, ut dum de justo judicio temporalia jura non appetunt, praemio aeterno ditentur. Omnis qui juste judicat, stateram in manu gestat, in utroque penso justitiam et misericordiam portat: sed per justitiam reddit peccati sententiam, per misericordiam peccati temperat poenam: ut isto libramine quaedam per aequitatem corrigat, quaedam vero per miserationem indulgeat. Quod Dei judicia oculis suis praeponit, semper timens tremensque in omni negocio reformidat, ne de justitiae tramite devians cadat, et unde non justificatur, inde potius condemnetur.



CAP. 26.---De pravis judicibus
[Col. 0913C]

(Ex dictis ejusdem.) Neminem stultorum vel improborum oportere judicem esse. Nam stultus per ignaviam ignorat justitiam, improbus per cupiditatem corrumpit ipsam quam dicit veritatem. Gravius lacerantur pauperes a pravis judicibus, quam a cruentissimis hostibus. Nullus enim praedo tam cupidus in alienis, quam judex iniquus in suis. Latrones in accessis faucibus ac latebrosis jacentes insidias ponunt: isti palam rapacitatis avaritia saeviunt. Hostes in aliorum sanguinem tantum intendunt: judices quasi crudelissimi carnifices civium, oppressione sua subjectorum vitam extinguunt. Qui enim destruant multi sunt: rari sunt qui populos legum [Col. 0913D] moderamine regant. Plerunque et boni judices sunt, sed ministros rapaces habent, horum figura, ut ait quidam, tanquam scilla pingitur, atque describitur. Ipsa quidem humana specie, sed capitibus caninis accincta et circundata. Non aliter quibusdam potestatibus accidit, ut ipsorum humanitatem immanitas iniquorum sociorum perturbet. Saepe judices pravi, cupiditatis causa, aut differunt, aut pervertunt judicia, nec finiunt coepta partium negocia, quousque marsupia eorum qui causantur exhauriant. Quando enim judicant, non causas sed dona desiderant, et sicut negligentes sunt in discussione causantium, sic in eorum damno soliciti sunt. Judices pravi, juxta Prophetae vocem, quasi lupi vespere non relinquunt in mane, hoc est, de praesentis vitae [Col. 0914A] tantum commodis cogitant, non de futuris. Vita enim ista vesperum futura vero mane accipitur. Et bene ait quasi lupi, quia luporum more cuncta diripiunt, et vix pauca pauperibus derelinquunt.



CAP. 27.---De verbosis judicibus, et elatis.

(Ex libro Officior. S. Isidor.) Verbosi judices et elati, ut sapientes videantur, non discutiunt causas, sed asserunt, sicque conturbant judicii ordinem, dum suo non contenti officio, aliena praesumunt, quidam dum judicare incipiunt irascuntur, ipsamque judicii sententiam in insaniam vertunt, de quibus recte per prophetam dicitur, qui convertunt in furorem judicium. Qui iratus judicat, in furorem judicium mutat, et ante profert sententiam quam agnoscat. Furor in judice, investigationem veri non valet attingere: quia mens ejus [Col. 0914B] turbata furore, ab inscrutatione alienatur justitiae. Iracundus judex judicii examen plene contueri non valet: quia caligine furoris non videt. Qui autem repulso furore discutit, facilius ad contuendam veritatem mentis serenitate consurgit: et sine ulla perturbatione, ad aequitatis intelligentiam pervenit.



CAP. 28.---De praemio remunerationis.

(Ex eodem.) Qui recte judicat et praemium remunerationis expectat, fraudem in Deo perpetrat: quia justitiam quam gratis impartiri debet, acceptione pecuniae vendit. Bona male utuntur, quia juste pro temporali lucro judicant. Tales quippe ad veritatem non justitiae defensio, sed amor praemii provocat. Quibus si spes nummi subtrahitur, confestim a justitiae confessione recedunt. Acceptio nummorum [Col. 0914C] praevaricatio veritatis est. Unde et pro justo dicitur: Qui excutit manus ab omni munere, iste in excelsis habitat. Dives muneribus cito corrumpit judicem, pauper autem dum non habet quod offerat, non solum audiri contemnitur, sed etiam et contra veritatem opprimitur. Cito violatur auro justitia, nullamque reus pertimescit culpam, quam redimere nummis existimat. Plus enim obtinet mentem censoris amor lucri, quam aequitas judicii. Tres enim sunt munerum acceptiones, quibus contra justitiam humana vanitas militat, id est, favor amicitiarum, adulatio laudis, et corporalis acceptio muneris. Facilius autem pervertitur animus, rei corporeo munere, quam gratiae laudisque favore. Quatuor modis [Col. 0914D] judicium humanum convertitur: timore, cupiditate, odio, amore. Timore, dum metu potestatis alicujus, veritatem loqui pavescimus. Cupiditate, dum praemio muneris alicujus corrumpimur. Odio, dum contra quemlibet adversarium molimur, cujus odio corrumpimur. Amore, dum amico vel propinquo praestare contendimus. His enim quatuor causis saepe aequitas violatur.



CAP. 29.---De oppressoribus pauperum.

(Ex eodem.) Pauperum oppressores tunc sentiantur graviori digni esse sententia, quando praevaluerint his quibus atrocius nocere voluerint. Nam tanto in futuro supplicio condemnandi sunt, quanto hic fortius contra miserorum vitam invaluerint. Audiant judices et qui praesunt populis, quia pro temporalibus [Col. 0915A] molestiis quas plebibus ingerunt, aeterno incendio cremabuntur, testante Domino per Esaiam prophetam: Iratus sum, inquit, super populum meum, et dedi eos in manu tua: non posuisti ei misericordiam, aggravasti jugum tuum valde. Descende, in pulvere sede, tace, et intra in tenebras. Veniet super te malum et peries, et irruet super te repente miseria quam nescis. Magis mala facientibus quam mala patientibus, dolere debemus. Illi enim prava faciendo in malum proficiunt: isti patiendo a malo corriguntur. Deus autem per malas voluntates aliorum, in aliis multa operatur bona. Malignantium hominum voluntas, nequaquam potest impleri, nisi Deus dederit potestatem. Nam dum homines, Deo permittente, malum quod concupiscunt perficiunt, [Col. 0915B] ipse dicitur facere qui permittit. Inde est quod scriptum est per prophetam: Si erit malum, quod Dominus non fecit. Veruntamen quod iniqui mala expetunt voluntate, idcirco Deus perficiendi dat potestatem per suam bonam voluntatem quia de nostro malo ipse multa operatur bona. Quidam cum Dei voluntati resistunt, nescientes consilium Dei faciunt, quod noverint sic Deo subjecta esse omnia, ut et ipsi qui ejus dispositioni resistere arbitrantur, ejus impleant voluntatem. Propterea in hac vita boni judicantur a malis, ut iterum in illa vita mali judicentur a bonis: sive ut etiam sit hic bonis temporalis afflictio, et illic aeterna remuneratio. Idcirco sunt necessarii mali, ut quoties boni offendunt, flagellentur ab illis. Hinc est quod Assur virgam furoris sui [Col. 0915C] testatur Dominus. Sed quoties ita fit, de Dei indignatione procedit, ut Deus per illos in eos saeviat, quos flagellando emendare desiderat. Sed ille justissima voluntate, illi vero saepe crudeli intentione: sicut per prophetam dicitur de eodem Assur. Ipse autem non sic, sed ad conterendum paratum est cor ejus, atrocem super eos divinum furorem venturum, qui existunt persecutores, et violenti fidelibus. Consolando enim Deus suos ita judicare promittit. Adversus eos, inquit, qui judicaverunt te, ego judicabo, et cibabo hostes tuos carnibus suis, et quasi mixto sanguine suo inebriabuntur. Habet aliquem usum, et malorum iniquitas, quod dilectos Dei, suis moribus laniat, ac per hoc vita impiorum sibi deperit: [Col. 0915D] justorum autem deperit, sed proficit, dum eos mali per tribulationis exercitium ad praesentem odiendam vitam, et futuram desiderandam erudiunt. Interdum enim prodest perversorum pravitas utilitati justorum, dum eos malitia sua erudit, et ad regna coelorum requirenda molestia temporalis impellit. Probatur hoc exemplis Israeliticae plebis, quae tunc durius agebatur in Aegypto, quando oportebat eam per Mosen ad terram repromissionis vocari, et ex malis, quae in Aegypto patiebatur descendere, et ad promissam patriam festinare. Iniqui dum constantiam justi in persecutionibus suis aspiciunt, mentis confusione tabescunt, et dum adversa ostentant, nec vincunt, tandem de se perversitatis insania confunduntur. Stulti contra bonos studium semper assumunt, [Col. 0916A] quibus dum prosperitas elucet, jactanter de suis meritis gloriantur, et bonorum atque justorum afflictionibus detrahunt, dumque eis adversa contigerit, mox ad blasphemiam pusillanimitate animi convertuntur. Quidam simplicium nescientes dispensationem Dei, in malorum provectibus scandalizantur, dicentes juxta Prophetam: Quare via impiorum prosperatur? Bene est omnibus qui praevaricantur, et inique agunt. Qui ergo hoc dicunt, non mirentur, quod pravorum hominum temporalem, et caducam felicitatem aspiciunt, sed magis novissima eorum intendant, quanta illis post hoc aeterna supplicia praeparentur, dicente propheta: Ducent in bonis dies suos, et subito ad inferna descendunt.



CAP. 30.---Ut judex non prius obviet sua sententia litigantibus, quandiu ipsi habent aliquid quod proponant in quaestione.
[Col. 0916B]

(Ex decr. Eleuterii papae ecclesiis per Galliam constitutis, capite 3.) Nec litigantibus judex prius velit sua sententia obviare, nisi quando ipsi jam peractis omnibus nihil habeant in quaestione quod proponant. Et tandiu actio ventiletur, quousque rei veritas reperiatur. Frequenter interrogare oportet, ne aliquid praetermissum forte remaneat, quod adnecti conveniat. Induciae enim non modice ad quaerendum dandae sunt, ne aliquid propere agi a quacunque parte videatur: quia per subreptionem multa proveniunt. Nihil tamen absque legitimo, et idoneo accusatore fiat. Nam et Dominus noster Jesus Christus Judam [Col. 0916C] furem esse sciebat: sed quia non est accusatus, ideo non est ejectus, et quidquid inter apostolos egit, pro dignitate ministerii ratum mansit. Nam si leges seculi accusatores requirunt, quanto magis ecclesiasticae regulae? Docent enim terrestria, et humana quae sint ecclesiastica atque coelestia.



CAP. 31.---Ut non iidem sint accusatores, et judices, et testes et accusati.

(Ex dictis Damasci papae, capite 19.) Accusatores vero et judices non iidem sint: sed per se accusatores, per se judices, per se testes, per se accusati, unusquisque in suo ordinabiliter ordine. Nam inscriptio prima semper fiat, ut talionem calumniator accipiat. Quia ante inscriptionem nemo debet judicari, [Col. 0916D] vel damnari, cum et saeculi leges haec eadem retineant. De quibus omnibus vera semper fiat aequalitas, quatenus accusationis et judicii, ac testimonii mercedem per veritatem gestorum consequi valeant.



CAP. 32.---Ut ejus accusationem nullus facile accipiat, qui facile litigat, et accusat.

(Ex concilio Wormacien., capite 2.) Ejus qui frequenter litigat, et ad accusandum est facilis, accusationem nemo absque grandi examine accipiat.



CAP. 33.---Ut episcopus accusatores fratrum excommunicet.

(Ex concilio Aurelian., capite 1.) Ut episcopus accusatores fratrum excommunicet: et si emendaverint vitium, recipiat eos ad communionem, non ad clerum.



CAP. 34.---De illis qui convicti fuerint fratribus falsa crimina objecisse.
[Col. 0917A]

(Ex concilio Agathen., capite 6.) Eos, qui fratribus suis capitalia crimina objecisse convicti fuerint, placuit usque ad exitum non communicare, nisi digna satisfactione poenituerint.



CAP. 35.---De illis testibus, qui aliquem ex sacro ordine accusare pertentant, et ut quique optimi, et fideliores in testimonium assumantur.

(Ex concilio Matiscen., capite 5.) Placuit sancto conventui, ut testes ad testimonium dicendum pretio non conducantur, et ut quique optimi, et fideliores in testimonium assumantur, ut is contra quem testimoniare debent, nullam eis infamiam possit inferre, et ut nullus testimonium dicat, nisi jejunus.



CAP. 36.---Ut nullus saecularis alicui ex clero vim inferre praesumat.
[Col. 0918A]

(Ex concilio apud Theodonis villam habito, capite 10.) Quicunque judex aut saecularis presbytero, aut diacono, aut cuilibet ex clero, aut de junioribus absque audientia episcopi, vel archidiaconi, vel archipresbyteri, injuriam inferre praesumpserit, anathema habeatur.



CAP. 37.---Quod mariti uxores suas ex suspicione accusare possint.

(Ex concilio Parisiensi, capite 3.) Maritis sane etiam ex suspicione uxores accusare permissum est, et ipsi plus caeteris de adulterio, et accusare possunt, et defendere.


[Col. 0917] FINIS LIBRI DECIMI SEXTI.



[LIBER DECIMUS SEPTIMUS.]
[Col. 0917]


INDEX CAPITULORUM LIBRI DECIMI SEPTIMI.

    [Col. 0917B] CAP. 1. De muliere, quae cum duobus fratribus fornicata est.
    2. De eadem re.
    3. De illo qui cum duabus sororibus fornicatus est, quarum una uxor fuerat.
    4. De illo qui se ignorante cum sorore uxoris suae fornicatus est.
    5. De eadem re.
    6. De eadem re.
    7. Item de illo, qui cum duabus sororibus neutra uxore fornicatus est.
    8. De illo qui cum duabus sororibus, cum noverca, vel cum sorore sua, vel cum amita, vel matertera sua, vel cum filia patrui, vel avunculi sui, vel cum filia amitae, vel materterae suae, vel cum nepte [Col. 0917C] sua, vel cum commatre, vel cum filiola quam de fonte suscepit, vel ante episcopum tenuit, fornicatus est.
    9. De illo qui cum matrem habuit uxorem, cum filiastra fornicatus fuerit.
    10. De eadem re.
    11. De illo qui cum noverca fornicatus est.
    12. De illo qui cum filiastra ignorante matre fornicatus est.
    13. De illo qui stupraverat quandam, quam frater ejus postea duxerat uxorem.
    14. De eadem re.
    15. De eadem re.
    16. De muliere cum qua et pater, et filius fornicati sunt.
    [Col. 0917D] 17. De illo qui cum uxore fratris sui fornicatus est.
    18. De illo qui sponsam filii sui oppresserit.
    19. De illo qui cum uxore, matre, et filiastra fornicatus est.
    20. De illo conjugato, qui cum filia materterae suae, vel avunculi, vel amitae, vel patrui sui fornicatus fuerit.
    21. De patre et filio, de avunculo, et de nepote, si cum una muliere fornicati fuerint.
    [Col. 0918B] 22. De eadem re.
    23. De illis qui infantes suos ideo a baptismo suscipiunt, ut separentur a conjugibus.
    24. De eadem re.
    25. De eadem re.
    26. De eadem re.
    27. De mulieribus, quae aliquo molimine inter se fornicantur.
    28. De sanctimonialibus, si inter se fornicantur.
    29. De muliere, si cum altera fornicata fuerit.
    30. De illis qui irrationabiliter versati sunt.
    31. De eadem re.
    32. De illis qui cum pecudibus fornicantur.
    33. Item de quadrupedum fornicatoribus.
    34. De illis qui fornicantur, sicut Sodomitae.
    [Col. 0918C] 35. De clericis vel monachis si fuerint masculorum insectatores.
    36. De eadem re.
    37. De eadem re.
    38. Item de commixtione animalium.
    39. De episcopo, qui secundum naturam fornicatus fuerit.
    40. De sacerdote, qui per turpiloquium, aut per conspectum libidinosum pollutus fuerit.
    41. De eadem re.
    42. De illis qui per illecebrosos amplexus feminas polluunt.
    43. De clericis qui per malas cogitationes semen effuderin
    44. Si mulier debeat separari a viro suo, quae filium [Col. 0918D] suum casu per negligentiam a fonte susceperit.
    45. De eo, qui spiritalem habet compatrem, cujus uxor commater non est, et eo defuncto, si ejus viduam possit ducere uxorem.
    46. De eo, si aliquis suae spiritalis commatris filiam uxorem ducere possit.
    47. De quodam, qui suam filiolam spiritalem constupravit.
    [Col. 0919A] 48. De quodam fratre, qui impugnabatur a spiritu fornicationis.
    49. De sponsa fratris sui, si frater eam violaverit.
    50. Si quis de uno in alium transmigrat episcopatum, et consanguineam suam polluerit, vel aliquod crimen capitale commiserit.
    51. De mulieribus, quae absente marito conceperint, et foetum sustulerint.
    52. De illis mulieribus quae male conceptos necare studuerint.
    [Col. 0920A] 53. De mulieribus, quae partus suos occulte interficiunt.
    54. De eadem re.
    55. De eadem re.
    56. De Sodomitico peccato.
    57. De illis qui conceptum excutiunt.
    58. De illis qui infantes suos oppresserint.
    59. De patre et matre, qui filios suos apud se mortuos invenerint.
    60. De illis feminis quae abortum fecerint.




[Col. 0919] Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER DECIMUS SEPTIMUS DE FORNICATIONE.
[Col. 0919]


ARGUMENTUM LIBRI.
[Col. 0919B]

Liber hic fornicationem, et incestum diversi generis complectitur, et quae correctio, poenitentiaque iis, qui his vitiis sunt involuti, debeatur, docet.



CAP. 1.---De muliere, quae cum duobus fratribus fornicata est.

(Ex concilio Neocaesar., capite 2.) Mulier si duobus fratribus nupserit, abjiciatur usque ad mortem: verumtamen in exitu propter misericordiam, si promiserit quod facta incolumis, hujus conjunctionis vincula dissolvat, fructum poenitentiae consequatur, et communio ei concedatur. Quod si defecerit vir, aut mulier in talibus nuptiis, difficilis erit poenitentia [Col. 0919C] in vita permanenti.



CAP. 2.---De eadem re.

(Ex decret. Martini papae, capite 9.) Si qua mulier duos fratres, aut si quis vir duas uxores duxerit, a communione separentur usque ad mortem. In morte, pro misericordia viaticum accipiant.



CAP. 3.---De illo qui cum duabus sororibus fornicatus est, quarum una uxor fuerat.

(Ex concilio Aurelian., capite 6.) Qui dormierit cum duabus sororibus, et una ex illis antea uxor fuit, neutram ex ipsis habeat: nec ipsi adulteri unquam conjugio copulentur.



CAP. 4.---De illo qui se ignorante cum sorore uxoris suae fornicatus est.

(Ex concilio Tribur., cap. 8.) In lectum mariti absente [Col. 0919D] uxore soror ivit uxoris: quam ille uxorem suam putans, dormivit cum ea. Super hoc visum est, si ipse per securitatem veram hoc probaverit, quod inscius fecerit hoc seclus, poenitentiam quidem quae sibi indicata fuerit agat, legitimum suum conjugium [Col. 0920B] habere permittatur: illam digna vindicta affligit, et in aeternum conjugio privari.



CAP. 5.---De eadem re.

(Ex eodem, capite 9.) Si quis cum duabus sororibus fornicatus fuerit, et soror sororem ab eodem antea stupratam nescierit vel si ipse sororem ejus quam antea stupravit non intellexerit, si digne poenituerint, et si se continere non valuerint, post annos septem conjugia illis non negentur. Si autem non ignoraverunt, usque ad mortem a conjugio abstineant.



CAP. 6.---De eadem re.

(Ex eodem, capite 10.) Si quis cum duabus sororibus fornicatus fuerit, vir diebus vitae suae poeniteat. [Col. 0920C] Soror autem quae de alia sorore nescivit, licentiam habeat nubendi.



CAP. 7.---Item de illo qui cum duabus sororibus neutra uxore fornicatus est.

(Ex eodem, capite 11.) Similiter et de duabus sororibus qui cum una in adulterio mansit, et aliam publice accepit, non habeat mulierem usque in diem mortis suae, et illa quae nescivit, accipiat maritum.



CAP. 8.---De illo qui cum duabus sororibus, cum noverca, vel cum sorore sua, vel cum amita, vel matertera sua, vel cum filia patrui, vel avunculi sui, vel cum filia amitae, vel materterae suae, vel cum nepte sua, vel cum commatre, vel cum filiola quam de fonte suscepit, vel ante episcopum tenuit fornicatus fuerit.

(Ex concilio Mogunt., capite 3.) Si quis fornicatus [Col. 0920D] fuerit cum duabus sororibus, vel cum noverca sua, vel cum sorore sua, vel cum amita sua, vel cum matertera sua, vel cum filia patrui sui, et avunculi sui, vel cum filia amitae suae, sive materterae suae, cum nepte sua, vel cum commatre sua [Col. 0921A] aut filiola sua, sive quam de fonte suscepit, vel ante episcopum tenuit, et si qua mulier simili modo fornicata fuerit, abstineat se ab ingressu domus Dei annum, et eodem anno nisi dominicis et festis diebus solummodo pane et aqua et sale utatur: arma non ferat, osculum nulli praebeat, sacrificium nisi pro viatico minime sumat. Sex deinde annis ingrediatur quidem domum Dei: sed carnibus, et vino, ac sicera minime utatur, nisi festis diebus. De armis vero et osculis, sive sacrificio, sicut supra scriptum est. Postea vero duobus annis quando carne vescitur, a potu omni quo inebriari potest se contineat. Et si biberit potum, minime carne vescatur, absque praecipuis festis diebus. De armis vero vel osculo, et sacrificio, modum teneat jam dictum. [Col. 0921B] Inde usque ad obitum suum, nisi praedictis festis diebus a carne abstineat: tres ferias legitimas in omni hebdomada, et tres quadragesimas in anno legitime custodiat. De armis vero ut supradictum est, et nunquam aliquando conjugio copuletur. Haec eadem poenitentia imponenda est patricidis, vel fratricidis, vel consangnineis, nec non et qui sponte per fraudem et avaritiam, hominem innoxium occidunt, quod morchidum vocant.



CAP. 9.---De illo qui cum matrem habuerit uxorem, cum filiastra fornicatus fuerit.

(Ex eodem, capite 2.) Si quis viduam uxorem duxerit, et postea cum filiastra sua fornicatus fuerit, seu cum duabus sororibus concubuerit, aut si [Col. 0921C] qua duobus fratribus nupserit, seu cum patre et filio fornicata fuerit, tales copulationes anathematizari et disjungi praecipimus, nec unquam amplius conjugio copulari, sed sub magna districtione fieri.



CAP. 10.---De eadem re.

(Ex concilio apud Vermeriam, capite 10.) Si quis cum filiastra sua fornicatus fuerit, nec matrem nec filiam potest habere: nec illa, nec ille aliis se poterunt conjungere ullo unquam tempore. Attamen uxor ejus, si ita voluerit, et si se continere non potest, si posteaquam cognovit quod cum filia sua vir ejus fuit in adulterio, carnale commercium cum eo non habuit, si vult alii nubere potest.



CAP. 11.---De illo qui cum noverca fornicatus est.

[Col. 0921D] (Ex eodem, capite 21.) Si quis cum noverca sua dormierit, neuter possunt ad conjugium pervenire: sed vir ejus potest si vult aliam accipere, si se continere non potest, similiter qui cum filiastra sua, vel cum sorore uxoris suae dormierit stare potest.



CAP. 12.---De illo qui cum filiastra, ignorante matre, fornicatus est.

(Ex eodem, capite 4.) Si quis cum matre et filia fornicatus est, ignorante matre de filia, et filia de matre, ille nunquam accipiat uxorem: illae vero si voluerint accipiant maritos. Si autem hoc scierint ipsae foeminae, absque maritis in perpetuum maneant.



CAP. 13.---De illo qui stupraverat quamdam quam frater ejus postea duxerat uxorem.
[Col. 0922A]

(Ex eodem, capite 5.) Si homo fornicatus fuerit cum muliere, et frater ejus nesciens eamdem duxerit uxorem: frater eo quod fratri crimen celaverit, poeniteat, et post poenitentiam nubat. Mulier autem usque ad mortem poeniteat, et sine spe conjugii maneat.



CAP. 14.---De eadem re.

(Ex eodem, capite 6.) Si frater cum muliere fornicatus fuerit, et frater nesciens cum eadem concubuerit, mulier diebus vitae suae poeniteat, post poenitentiam autem, frater ignarus sceleris conjugium accipiat si vult.



CAP. 15.---De eadem re.
[Col. 0922B]

(Ex concilio Matiscensi, capite 5.) Item indicatum est quemdam stuprasse quamdam feminam quam postea frater ejus accepit uxorem. Statuerunt eum qui stupravit, et a se stupratam fratri celavit: quia geminavit peccatum, poenitentia districtiori castigandum. Conjugium tale dissolvi oportere, et mulieri quidem nunquam dari potestatem nubendi. Illis autem pro misericordia conjugium indulgere, sed cum poenitentia.



CAP. 16.---De muliere cum qua, et pater, et filius fornicati sunt.

(Ex concilio Tribur., capite 6.) Quidam fornicatus est cum quadam muliere, postea filius nesciens patris factum stupravit eamdem. Quod cum pater [Col. 0922C] rescisceret, de se filioque confessus est. Statuerunt melius esse, ut taliter lapsis cum digna poenitentia legitima permittantur conjugia, quam forte deterius delinquant. Fornicaria autem sine spe conjugii maneat.



CAP. 17.---De illo qui cum uxore fratris sui fornicatus est.

(Ex eodem, capite 12.) Si quis cum uxore fratris sui dormierit, adulter et moecha diebus vitae suae absque conjugio maneat. Ille vero cujus uxor fuit, si vult, aliam conjugem accipiat.



CAP. 18.---De illo qui sponsam filii sui oppresserit.

(Ex eodem, capite 13.) Si quis sponsam filii sui oppresserit, et postea filius ejus eam duxerit: pater [Col. 0922D] postmodum non habeat uxorem, nec ipsa mulier virum; filius, qui facinus patris ignoravit, aliam accipiat.



CAP. 19.---De illo qui cum uxore, matre, et filiastra fornicatus est.

(Ex concilio Mogunt., capite 6.) Si quis viduam uxorem duxerit, et postea cum filiastra fuerit fornicatus, seu cum duabus sororibus: aut si qua cum duobus fratribus, seu cum patre et filio: si quis relictam fratris, si quis neptem, aut novercam, aut nurum, aut consobrinam, aut filiam avunculi, aut ejus relictam, aut privignam polluerit, eos disjungi, et ulterius nunquam conjugio copulari, praecipimus.



CAP. 20.---De illo conjugato qui cum filia materterae suae, vel avunculi, vel amitae, vel patrui sui fornicatus est.
[Col. 0923A]

(Ex concilio Tribur., capite 1.) Interrogatum est si quis cum filia materterae suae, vel amitae, vel avunculi, vel patrui concubuerit, si conjugatus fuerit, liceat ne illi ulterius uti conjugio, aut non conjugato uxorem accipere? Justum esset, sicut aliqua statuta priorum habentur, ut in perpetuum a conjugio tales abstineant. Visum est humanae fragilitatis intuitu, ut post poenitentiam non quidem penitus priventur conjugio, durissime tamen tam immanis fornicatio vindicetur, sicut sanctus papa Nicolaus, et alii Romani pontifices statuerunt, ne forte desperati, multiplicius peccent.



CAP. 21.---De patre, et filio, de avunculo, et de nepote, si cum una muliere fornicati fuerint.
[Col. 0923B]

(Ex concilio Mogunt., capite 5.) Interrogatum est si pater et filius, vel si duo fratres, vel si avunculus, et nepos cum una muliere fornicati sunt, quid inde faciendum sit. Manifestum est quod gravi vindicta plectendum est, quod grave facinus esse reperitur. Omnis enim moecha interdicitur, ubi scriptum est, non moechaberis, quanto magis cum cognata, vel cum conjuge seu concubina cognati? Hinc in Levitico scriptum est: Si moechatus fuerit quis cum uxore alterius, morte moriantur, et moechus, et adultera. Qui dormierit cum noverca sua, et cum nuru sua, et qui filiam et matrem duxerit, et qui acceperit [Col. 0923C] sororem suam, morte moriantur. Si enim in lege turpitudinem incestus mortis sententia vindicare jussit, quomodo in Evangelio, ubi summa justitia est, incestuosus peccati poenitentiam evadet? Unde apostolus: Irritam qui fecerit legem Mosi, sine ulla miseratione sub duobus vel tribus testibus moritur: quanto magis putatis deteriora mereri supplicia, qui Filium Dei conculcaverit, et sanguinem testamenti pollutum duxerit, in quo sanctificatus est, et spiritui gratiae contumeliam fecerit? Igitur Theodorus judicavit eum qui incestum fecerit XII annos poenitere debere: alii XV, alii X, alii septem. Sed nos priscorum patrum vestigia sequentes, his solis spatium poenitentiae temperemus, qui devote, et cum lacrymis poenitentiam [Col. 0923D] egerint: caeteri definitum tempus observent.



CAP. 22.---De eadem re.

(Ex concilio apud Vermeriam, capite 4.) Si quis filiastrum aut filiastram suam ante episcopum ad confirmationem tenuerit, separetur ab uxore sua, et aliam nunquam accipiat. Similiter et mulier.



CAP. 23.---De illis qui infantes suos ideo a baptismo suscipiunt ut separentur a conjugibus.

(Ex concilio Cabillon., capite 4.) Dictum etiam nobis est, quasdam foeminas desidiose, quasdam vero fraudulenter, ut a viris suis separentur, proprios filios coram episcopis ad confirmandum tenuisse. Unde nos dignum duximus, ut si qua mulier filium suum desidia, aut fraude aliqua coram episcopo tenuerit ad confirmandum propter fallaciam suam, [Col. 0924A] aut propter fraudem, quandiu vivat poenitentiam agat, a viro tamen suo non separetur.



CAP. 24.---De eadem re.

(Ex concilio Mogunt., in claustro S. Albani habito, praesente Ludovico imperatore, capite 10.) De eo quod interrogastis, si ille qui filiolam suam ducit uxorem, et de eo qui concubuit cum commatre sua spiritali, et de illo qui filium suum baptizavit, et cujus uxor eum de fonte suscepit, ea ratione, ut discidium conjugii fieret, si postea in tali copulatione permanere possent de talibus sic respondendum est. Si filiolam, aut commatrem suam spiritalem aliquis in conjugium duxerit, separandos eos esse judicavimus, et gravi poenitentia plectendos. Si autem conjuges legitimi unus aut ambo ex industria [Col. 0924B] fecerint, ut filium suum de fonte suscipiant, ut discidium fiat, tale consilium damus. Si innupti manere voluerint, bonum est. Sin autem, gravis poenitentia insidiatori injungatur, et simul maneant, et si supervixerit praevaricator conjugi, acerrima poenitentia multetur, et sine spe conjugii maneat.



CAP. 25.---De eadem re.

(Ex concilio Tribur., capite 8.) Nullus proprium filium, aut filiam a fonte baptismatis suscipiat, nec filiolam, nec commatrem ducat uxorem, nec illam cujus filiam ad confirmationem ante episcopum tenuerit. Ubi autem factum fuerit separentur.



CAP. 26.---De eadem re.

(Ex concilio Mogunt., capite 5.) Quam detestabile et execrabile scelus sit, unicuique Christiano, filiolam [Col. 0924C] suam constuprare, testatur S. Gregorius papa in dialogis suis, ubi refert quemdam hominem polluisse filiolam suam, et quia neglexit poenitentiam agere, subito miserabili morbo correptus expiravit: et sepulto, num solum corpus sed etiam omne sepulcrum ignis invisibilis consumpsit.



CAP. 27.---De mulieribus quae aliquo molimine inter se fornicantur.

(Ex poenitentiali Theodo.) Mulier quocunque molimine, aut in se ipsa, aut cum altera fornicans, tres annos poeniteat.



CAP. 28.---De sanctimonialibus, si inter se fornicantur.

(Ex eodem.) Si sanctimonialis cum alia sanctimoniali per aliquod machinamentum fornicatae fuerint, [Col. 0924D] septem annos poeniteant.



CAP. 29.---De muliere si cum altera fornicata fuerit.

(Ex concilio Anquiren., capite 8.) Mulier si cum alia muliere fornicata fuerit, tres annos poeniteat. Sic et illa quae semen viri sui cibo miscet, ut inde plus ejus accipiat amorem, poeniteat.



CAP. 30.---De illis qui irrationabiliter versati sunt.

(Ex concilio Anciran., capite 15.) De his qui irrationabiliter versati sunt, sive versantur, id est, qui cum pecoribus et masculis se coinquinaverint, quotquot ante viginti annos aetatis tale crimen commiserint, XV annis exactis in poenitentia, communionem mereantur orationum: deinde quinquennio [Col. 0925A] in hac communione durantes, tunc demum oblationis sacramenta contingant. Discutiatur autem et vita eorum qualis tempore poenitudinis extiterit, et ita misericordiam consequantur. Quod si inexplebiliter his haesere criminibus, ad agendam poenitentiam prolixius tempus insumant. Quotquot autem post XX annos aetatis, uxores habentes, in hoc peccato prolapsi sunt, XXV annos poenitentiam agentes, ad orationis communionem recipiantur. In qua quinquennio perdurantes, tunc oblationis sacramenta percipiant. Quod si et uxores habentes, et transcendentes quinquagesimum annum aetatis ita deliquerent, ad exitum vitae communionis gratiam consequantur.



CAP. 31.---De eadem re.

[Col. 0925B] (Ex eodem, capite 16.) Eos qui irrationabiliter vixerunt, et lepra injusti criminis alios polluerunt, praecepit sancta synodus inter eos orare, qui spiritu periclitantur immundo.



CAP. 32.---De illis qui cum pecudibus peccant.

(Ex Poenitentiali Theod.) Qui cum pecude peccat, quidam judicant annos X, quidam septem, quidam tres tres, quidam centum dies, juxta qualitatem personae poenitere.



CAP. 33.---Item de quadrupedum fornicatoribus.

(Ex Poenitentiali Romano.) Si inventi fuerint qui cum quadrupedibus, vel masculis contra naturam peccant, dura et districta poenitentia coercendi sunt. Quapropter episcopi vel presbyteri a quibus judicium poenitentiae injungitur, conentur omnimodis [Col. 0925C] hoc malum radicitus abscindere.



CAP. 34.---De illis qui fornicantur sicut Sodomitae.

(Ex Poenitentiali Theod.) Qui fornicatus fuerit sicut Sodomitae, si servus est, et si scopis castigabitur, duos annos, si liber est et conjugatus, X annos, si privatus, septem annos poeniteat: pueri centum dies, si in consuetudine est. Laicus conjugatus, si in consuetudine habet, XV annos poeniteat. Si ex ordinibus est, et in consuetudine habet, degradatus, ut laicus poeniteat. Qui autem cum fratre naturali fornicatus fuerit, per tam sordidam commixtionem, ab omni carne se abstineat, vel XV annos poeniteat, si clericus est, amplius pelli debet.



CAP. 35.---De clericis vel monachis, si fuerint masculorum insectatores.
[Col. 0925D]

(Ex dictis Basilii.) Clericus vel monachus adolescentium vel parvulorum insectator, vel qui osculo, vel aliqua occasione turpi deprehensus fuerit, publice verberetur, et coronam amittat, decalvatusque turpiter, sputamentis obliniatur in facie, vinculisque artatus ferreis, carcerali sex mensibus angustia maceretur, et triduo per hebdomadas singulas ex pane hordeaceo ad vesperam reficiatur. Post haec aliis sex mensibus sub senioris spiritalis custodia segregata in curticula degens, operi manuum et orationi sit intentus, vigiliis et fletibus subjectus, et sub custodia semper duorum fratrum spiritalium ambulet, nulla privata locutione, vel consilio, deinceps juvenibus conjungendus.



CAP. 36.---De eadem re.
[Col. 0926A]

(Ex dictis S. Isidor.) Si quis ex juvenibus vel aliqua suspiciosa persona cum parvulis jocatus fuerit, diuturna poenitentia maceretur.



CAP. 37.---De eadem re.

(Ex dictis ejusdem.) Si deprehensus fuerit aliquis frater ludere cum pueris, et habere amicitias aetatis infirmae, tertio commoneatur, ut memor sit honestatis atque timoris Dei. Si non cessaverit, severissime corripiatur.



CAP. 38.---Item de commixtione animalium.

(Ex Poenitentiali Romano.) Si quis cujuslibet animalis commixtione peccaverit, XV annis in humilitate subjaceat ad Ecclesiae januam. Et post hoc aliis quinque annis in orationis communione receptus [Col. 0926B] poenitentiam agat, et sic gratiam sacramenti percipiat. Interrogentur autem alii de eo qualem vitam in poenitentia egerit, et sic communionis misericordiam consequatur. Si quis autem post viginti annos habens uxorem huic peccato succubuerit, XXV annos humilitati subjaceat, et quinque annis in orationibus, et sic communicet.



CAP. 39.---De episcopo qui secundum naturam fornicatus fuerit.

(Ex Poenitentiali Theodo.) Item in canone apostolorum judicatur ut episcopus, presbyter, diaconus qui in fornicatione, aut perjurio, aut furto captus est, deponatur, non tamen communione privetur: quia non judicat Deus bis in idipsum. Si quis pontifex fornicationem fecerit naturalem, synodus indicavit [Col. 0926C] ut X annos poeniteat, et multis lacrymis et eleemosynis veniam a Domino petat. Presbyter non praelato monachi voto cum puella vel meretrice peccans, annos tres, et in tribus quadragesimis secundam, et quartam, et sextam feriam, et Sabbato semper de sicco cibo poeniteat. Si cum ancilla Dei, aut masculo, plus addatur jejunium id est, septem annos, si in consuetudine est. Similiter diaconi, si monachi non sunt, duos annos, sicut et monachi qui sine gradu sunt. Si diaconi monachi sunt, septem annos. Monachi cum gradu septem annos poeniteant. Item episcopus si sine voto monachi cum puella vel meretrice peccaverit, X annos poeniteat. Clericus cum tali puella sine voto monachi si fornicatus fuerit, [Col. 0926D] unum annum poeniteat, si frequenter, duos annos; cum canonica duos annos, si frequenter, tres annos. Si genuerit ex ea filium, quatuor annos, alii dicunt septem. Theodorus dixit: Monachus fornicationem faciens, septem annos poeniteat. Item Beda dixit: Monachus fornicationem quaerens et non inveniens, annum dimidium poeniteat. Item Romanus poenitentionalis dicit: Monachus fornicationem faciens cum meretrice vel puella, tres, si cum sanctimoniali, septem annos poeniteat. Item laicus privatus maculans uxorem proximi sui, ut adulteritum poeniteat. Si cum virgine peccaverit, uterque poeniteat annum unum. Si cum ancilla Dei, quatuor annos, si genuerit ex ea, septem annos poeniteat. Item si quis peccaverit sicut Sodomitae, quidam X annos dicunt [Col. 0927A] poeniteat: qui in consuetudine habet, amplius pelli debet. Si autem in gradu sunt degradentur, et sicut laici poeniteant. Vir qui inter femora fornicatus fuerit, unum: si iteraverit, duos annos poeniteat. Si autem in terga fornicatus fuerit tres annos; si pueri duos annos. Qui cum pecude fornicatus fuerit vel jumento, X annos poeniteat. Oportet enim discretionem esse inter qualitatem pecudum vel hominum, sicut supradiximus. Item episcopus cum quadrupedibus peccans, X annos poeniteat, et gradum amittat, presbyter V, diaconus tres, clericus duos.



CAP. 40.---De sacerdote qui per turpiloquium, aut per conspectum libidinosum pollutus fuerit.

(Ex Poenitentiali Romano.) Sacerdos qui per turpiloquium, seu conspectu libidinoso coinquinatus fuerit, [Col. 0927B] non tamen voluerit fornicare, X dies poeniteat. Presbyter si osculatus est foeminam per desiderium, et semen fuderit, XX dies poeniteat. Diaconus, X dies, similiter monachus. Clericus septem. Laicus quatuor. Item si presbyter semen fuderit per cogitationem septem dies poeniteat, si tangit cum manu tres hebdomadas. Episcopus si per cogitationem fuderit, quatuor hebdomadas poeniteat. Si tangit cum manu diaconus et semen fuderit, XIII dies, monachus similiter. Aliter, si clericus, viginti dies, quanto magis alii gradus? Si impugnatione mentis coinquinabitur, septem dies poeniteat, vel quousque cogitatio vincatur. Si in somnis voluntate pollutus sit, surgat, cantetque septem Psalmos poenitentiales, id est, Domine, ne in furore. I. Beati quorum. Domine, [Col. 0927C] ne in furore. II. Miserere mei, Deus. Domine, exaudi. De profundis. Domine, exaudi vel unusquisque secundum suam virtutem, et in mane XXX Psalmos cantet. Volens autem in somnis peccare, sive qui pollutus sit sine voluntate, XV Psalmos cantet. Peccans non pollutus, viginti quatuor Psalmos.



CAP. 41.---De eadem re.

(Ex Poenitentiali Theodo.) Item in somno peccans, si ex cogitatione pollutus fuerit, XXV Psalmos cantet. In somno peccans sine cogitatione, XII Psalmos. Si semen fuderit in Ecclesia per dormitionem, cantet Psalterium, vel tres dies poeniteat: si voluntarie semen fuderit in Ecclesia mala cogitatione, si clericus, [Col. 0927D] XIV dies, diaconus, XXV, presbyter XL, episcopus, L, monachus, XXX.



CAP. 42.---De illis qui per illecebrosos amplexus foeminarum polluuntur.

(Ex Poenitentiali Bedae pr.) Qui per illecebrosos amplexus foeminae, vel osculo polluitur, XX dies poeniteat. Qui tetigit inverecunde carnem ejusdem foeminae, tres menses poeniteat. Qui per turpiloquium polluitur, septem dies poeniteat. Presbyter si osculatus fuerit foeminam per immundum desiderium, XX dies poeniteat. Si inquinatus fuerit, XL dies poeniteat. Qui in Ecclesia per somnum polluitur, tres dies poeniteat. Qui in somnis voluntate pollutus est, surgat et cantet septem Psalmos poenitentiales, et in [Col. 0928A] die, XXX. Qui peccare voluerit in somnis, et non fuerit pollutus, XXXIV Psalmos cantet.



CAP. 43.---De clericis qui per malas cogitationes semen effuderint.

(Ex Poenitentiali Romano.) Clericus si semen fuderit non tangendo per malas delectationes, septem dies poeniteat. Si tangit cum manu XX dies poeniteat. Si diaconus, XXX dies; si presbyter, hebdomadas, IIII. Presbyter si semen fuderit per cogitationem septem dies poeniteat, monachus similiter. Qui voluntarie semen fundit in Ecclesia, si clericus est, XIIII dies. Si monachus, aut diaconus, XXX dies. Si presbyter, XL si episcopus, L dies poeniteat.



CAP. 44.---Si mulier debeat separari a viro suo, quae filium suum casu per negligentiam a fonte susceperit.

[Col. 0928B] (Ex decr. Deusdedit, papae Gordiano episcopo missis.) Deusdedit sanctae Romanae, et apostolicae Ecclesiae Episcopus, Gordiano Hispanensis Ecclesiae coepiscopo, et fratri dilectissimo. Pervenit ad nos diaconus vester, vestrae sanctitatis epistolam inferens, quod quidam viri, etiam et mulieres praeterito sabbato Paschali die, pro magno populorum incursu, nescientes suos filios suscepissent ex lavacro sancto. Cupis etenim scire, si pro tali accidenti ratione debeant viri et mulieres ad suum proprium usum redire, an non. Nos enim ex hac tristitia moesti, inquisivimus priorum nostrorum dicta. Invenimus autem in archivo hujus apostolicae sedis jam talia contigisse in Ecclesia Hisauriae, et Etthesiorum, [Col. 0928C] simulque Hierosolymae, etiam aliarum Ecclesiarum episcopis, et earum civitatum ab hac apostolica sede, volentibus scire, si viri et mulieres redirent ad proprium thorum. Beatae memoriae sanctissimi patres, Julius, Innocentius, et Gelestinus cum episcoporum plurimorum et sacerdotum conventu, in Ecclesia beati apostolorum principis prohibentes talia, perscripserunt et confirmaverunt, ut nullo modo se in conjugio reciperent mulieres, aut viri, qui per quamcunque rationem susciperent natos, sed separarent se: ne suadente diabolo tale vitium peccati inolescat per mundum, et universorum error accrescat. Scitis quia quomodo sunt septem dona sancti Spiritus, ita sunt septem dona baptismi. A primo pabulo sacrati salis, et ingressu sanctae Ecclesiae [Col. 0928D] usque ad confirmationem Spiritus sancti per Chrisma. Ab hoc primo Spiritus sancti dono usque ad septimum, nullus Christianus suam commatrem in conjugium recipere debet, et qui praesumpserit, anathematis vinculo religetur in perpetuo, nisi poenitentiam egerit digne. Mulieres vero cum separatae fuerint, ac pro illicita actione a propriis viris, totam praecipimus recipere dotem, quam in die nuptiali receperint, et post expletum annum recipiant alium virum, si voluerint. Similiter et vir uxorem.



CAP. 45.---De eo qui spiritalem habet compatrem, cujus uxor commater non est, et eo defuncto, si ejus viduam possit ducere uxorem.

(Ex concilio Triburi, cui interfuit rex Arnolphus, capite 47.) Qui spiritalem compatrem habet, cujus [Col. 0929A] filium de lavacro sacrae fontis accepit, et ejus uxor commater non est, liceat ei defuncto compatre suo ejus viduam ducere in uxorem, si nullam habent consanguinitatis propinquitatem. Quid enim? Nunquid non possunt conjungi, quos nulla proximitas carnalis, vel in id generatio secernit spiritalis.



CAP. 46.---De eo, si aliquis suae spiritalis commatris filiam uxorem ducere possit.

(Ex eodem, capite 48.) Illud etiam, nec canonica institutione definimus, nec introductione aliqua refutamus, sed propter eos qui diverse de eo sentiunt, hoc loco aliquid commemoramus. Si quis suae spiritalis commatris filiam fortuitu, et ita contingente rerum casu in conjugium duxerit, concilio maturiori servato, habeat, atque honeste legitimo conjugio [Col. 0929B] operam det.



CAP. 47.---De quodum, qui suam filiolam spiritalem constupravit.

(Ex Dialog. Gregor.) Terribile etiam quiddam in Valeriae provincia contigisse vir vitae venerabilis Maximianus Syracusanus episcopus, qui diu in hac urbe meo monasterio praefuit, narrare consuevit, dicens. Quidam curialis, illic sacratissimo Paschali Sabbato, juvenculam cujusdam filiam in baptismate suscepit. Qui post jejunium domum reversus, multo vino inebriatus, eandem filiolam suam secum manere petiit, eamque nocte illa, quod dicto nefas est, perdidit. Cumque mane facto surrexisset reus, cogitare coepit, ut ad balneum pergeret, ac si aqua balnei lavaret maculam peccati. Perrexit igitur, lavit, coepit [Col. 0929C] trepidare, Ecclesiam ingredi: sed si tanto die non ignoret, ad Ecclesiam erubescebat homines: sin vero iret, pertimescebat judicium Dei. Vicit itaque humana verecundia, perrexit ad Ecclesiam, sed tremebundus ac pavens stare coepit atque per singula momenta suspectus, qua hora immundo spiritui traderetur, et coram omni populo vexaretur. Cumque vehementer timeret, ei in illa missarum celebritate, quasi adverse nil contingit, qui laetus exiit, et die altero Ecclesiam jam securus intravit. Factumque est, ut per sex continuos dies laetus, ac securus procederet, aestimans quod ejus scelus Dominus, aut non vidisset, aut visum misericorditer dimisisset. Die autem septima subita morte defunctus est. Cumque sepulturae traditus fuisset, per longum tempus [Col. 0929D] cunctis videntibus de sepulchro ipsius flamma exiit, et tam diu ossa ejus concremavit, quousque omne sepulchrum consumpsit: et terra quae in tumulo collecta fuit, defossa videretur. Quod videlicet omnipotens Deus faciens, ostendit quid ejus anima pertulit in occulto, cujus etiam corpus ante humanos oculos flamma consumpsit. Qua in re quoque nobis haec audientibus exemplum formidinis dare dignatus est, quatenus ex hac consideratione colligamus, quid anima vivens ac sentiens, pro reatu suo patitur, si tanto ignis supplicio etiam insensibilia ossa concremantur.



CAP. 48.---De quodam fratre, qui impugnabatur a spiritu fornicationis.

(Ex dictis Paphnutii eremitae.) Quidam pater molestiam [Col. 0930A] sustinebat a spiritu fornicationis. Abiit autem ad quendam probatissimum seniorem, et precabatur eum, dicens: Pone tibi sollicitudinem, beatissime pater, et ora pro me: quia graviter me impugnat passio fornicationis. Haec cum audisset senior, orabat intente diebus ac noctibus, pro eo deprecans Domini misericordiam. Iterum autem veniebat idem frater, et rogabat seniorem, ut magis intentius pro eo oraret. Similiter autem cum omni sollicitudine beatus senior orabat intentius pro eo. Frequenter autem venientem ad se monachum videns senior, et deprecantem se ut oraret, valde contristatus admirabatur quia non exaudiret Dominus orationes suas. Eadem autem nocte, revelavit ei Dominus, quae circa illum monachum erant, negligentiae, [Col. 0930B] et ignaviae resolutionem, et delectationes fore corporeas cordis ejus. Ita autem ostensum est sancto seniori. Vidit sedentem illum monachum, et spiritum fornicationis in diversis mulierum formis ante illum ludentem, et ipsum condelectari. Videbat et angelum Domini astantem, et indignantem graviter contra eumdem fratrem: quia non surgebat, neque prosternebat se in orationibus ad Dominum, sed magis delectabatur in cogitationibus suis. Haec ergo ostensa sunt per revelationem sancto seniori. Cognovit autem, quia culpa et negligentia illius monachi erat, ut non exaudirentur orationes ejus. Et tunc dixit ei senior: Quia tua culpa erat, frater, quia condelectaris cogitationibus malis, impossibile [Col. 0930C] est enim discedere a te spiritum fornicationis immundum, aliis orantibus, et Deum pro te deprecantibus, nisi et tu te ipse laborem assumas in jejuniis, et orationibus, et vigiliis multis, cum gemitu deprecans, ut misericordiam suam et adjutorium det gratiae suae, praebeatque tibi Dominus Christus, ut possis resistere malis cogitationibus. Nam et medici, qui corporibus hominum medicamenta conficiunt, et adhibent, quamvis omnia cum summa diligentia faciant, verumtamen si ille qui infirmatur, non se abstineat a noxiis cibis, vel de aliis quae solent laedere infirmitates, nihil ei proficit cura, et diligentia, et sollicitudo medicorum. Similiter etiam, et in animae languoribus eveniet: licet cum omni intentione, et ex toto corde sancti patres, qui sunt medici [Col. 0930D] spiritales, exorent misericordiam Christi Domini Salvatoris nostri pro eis, qui orationibus eorum se postulant adjuvari, nisi et ipsi cum omni intentione mentis tam in orationibus, quam in omni opere spiritali, quae Deo placita sunt, faciant, non eis proficient orationes eorum.



CAP. 49.---De sponsa fratris, si frater eam violaverit.

(Ex concilio Tribur., cui interfuit rex Arnolphus, capite 10.) Quidam desponsavit uxorem, et dotavit, cum ea coire non potuit. Quam frater ejus clanculo corrupit, et gravidam reddidit. Decretum est, ut quamvis nupta esse non potuerit legitimo viro, desponsatam tamen fratri, frater habere non possit. Sed moechus et moecha, fornicationis quidam vindictam [Col. 0931A] sustineant, licita vero eis conjugia non negentur.



CAP. 50.---Si quis de uno in alium transmigrat episcopatum, et consanguineam suam polluerit, vel aliquod crimen capitale commiserit.

(Ex eodem, capite 42.) Si quis de uno in alium omnino transmigrat episcopatum, et si, quod absit, contingat eum filiam sororis suae, amitae, aut materterae avunculi, vel patrui polluere, aut aliquod crimen capitale committere, episcopus in cujus tunc dioecesi commoratur, et tali scelere criminatur, habeat jus et potestatem secundum canonicam auctoritatem, et nostram synodalem institutionem flagitiosum coercere, et ad poenitendum emollire. Per quem enim melius rei veritas ventilatur, quam per illum sub quo habitat, et habitare desiderat.



CAP. 51.---De mulieribus, quae absente marito conceperint, et foetum sustulerint.
[Col. 0931B]

(Ex concilio Eliberta., capite 3.) Si qua mulier per adulterium absente marito conceperit, idque post facinus occiderit, placuit vix in fine dandam esse communionem, eo quod geminaverit scelus.



CAP. 52.---De illis mulieribus, quae male conceptos necare studuerint.

(Ex concilio Hilerden., capite 5.) Hi vero qui male conceptos ex adulterio, factos, vel editos necare studuerint, vel in ventre matrum potionibus aliquibus colliserint, in utroque sexu adulteris post septem annorum curricula communio tribuatur, ita tamen, ut omni tempore vitae suae fletibus, et humiliati insistant.



CAP. 53.---De mulieribus, quae partus suos occulte interficiunt.
[Col. 0931C]

(Ex concilio Arelatens., capite 6.) Mulieres quaedam, ut audivimus, quae ex fornicatione concipientes, metuentes ne scelus quod occulte perpetraverunt, manifestum fieret, infantes quos pepererunt, occiderunt, et terrae congerie cooperuerunt, aut in aquas projecerunt. Quod quantum nefas sit, canones Ancirani, Illiberitani, atque Hilardensis concilii, testes sunt. His itaque vix in fine dandam esse communionem decernunt, sed humanius tractantes, post decennem poenitentiam tales placuit ad communionem recepi.



CAP. 54.---De eadem re

De mulieribus quae fornicantur, et partus suos [Col. 0931D] necant, vel quae agunt, secum, ut utero conceptos excutiant, antiqua quidem definitio usque ad exitum vitae eas ab Ecclesia removet. Humanius autem nunc definimus, ut eis X annorum tempus, secundum praefixos gradus poenitentia largiatur.



CAP. 55.---De eadem re.

(Ex concilio Aurelia., capite 10.) Si qui infantem oppresserint, tres annos poeniteant: unum ex his in pane, et aqua. Si clericus fecerit, quatuor annos, unum ex his in pane et aqua.



CAP. 56.---De Sodomitico peccato.

(Ex Poenitentiali Romano.) Episcopus fornicationem faciens naturalem XII annos poeniteat, presbyter X, diaconus IX, subdiaconus octo, clericus septem, [Col. 0932A] laicus sex annis poeniteat. Frater carnalis cum fratre carnali fornicationem faciens XV annis ab omni carne se abstineat. Si semen in os miserit, septem annos poeniteat, alii dicunt usque in finem vitae poenitere debere. Viri inter femora fornicantes, unum annum poeniteant, si iterantes II. Si inter crura fornicantes, si pueri sunt, annum unum poeniteant. Si viri, duos annos. Si autem in consuetudine est, modus poenitentiae addatur judicio sacerdotis. Vir semetipsum coinquinans, primo X dies poeniteat, et iterans XX dies. Si cum gradu est, addatur poenitentia. Puer XV annorum XL dies poeniteat. Qui concupiscit mente fornicari, sed non potuit, X dies poeniteat. Qui per turpiloquium, vel aspectu coinquinatus est, tamen non voluit [Col. 0932B] peccare corporaliter, XX dies poeniteat. Si autem impugnatione cogitationis violenter coinquinatus est, XX dies poeniteat. Qui diu illudetur a cogitatione, molliter ei repugnans, sex dies, vel quantum exegerit diuturnitas cogitationis poeniteat. Pueri qui fornicantur intra semetipsos, judicatum est, ut vapulent. Pueri soli de hoc inter se sermocinantes, et transgredientes statuta seniorum, tres superpositiones accipiant. Osculum non simpliciter facientes, quinque superpositiones accipiant. Illecebrosum osculum facientes, sine coinquinamento, quinque dies poeniteant. Cum coinquinamento, sine amplexu, X superpositiones accipiant. Post annos XX idem committentes, XL dies separati a mensa, extorresque ab Ecclesia, cum pane et aqua vivant. Minimi [Col. 0932C] vero fornicationem imitantes, et irritantes se invicem, sed coinquinati non sunt, propter aetatis maturitatem, flagellentur. Si vero frequenter, addatur poena. Pueri ante XX annos se invicem manibus coinquinantes, et confessi: antequam communicent XX dies poeniteant. Si iteraverint post poenitentiam, C dies. Si vero frequentius, separentur, et annum poeniteant. Puer oppressus a majore infra X annos, hebdomadam jejunet: si consentit XX dies: mollis autem annum poeniteat. Qui in somnis voluntarie pollutus est, surgat, et cantet genibus flexis VII Psal. Volens in somno peccare, XX Psal. cantet, Si pollutus est sine voluntate XV Psal. cantet, et in fine uniuscujusque Psalmi dicat ter: Deus, in adjutorium [Col. 0932D] meum intende, et reliqua. Qui semen in Ecclesia dormiens fuderit, tres dies jejunet. Episcopus fornicationem faciens contra naturam, degradetur, et duodecim annos poeniteat. Presbyter aut diaconus, fornicationem contra naturam faciens, praelato ante monachi voto, degradentur, et V annos poeniteant, et veniam omni hora rogent, et superpositionem patiantur, in unaquaque hebdomada, exceptis quinquagesimis diebus. Post super positionem, pane sine mensura utantur, et ferculum aliquatenus butyro impinguato, et die Dominico sic vivant. Caeteris vero diebus paximati panis mensura, et parvo impinguata butyro olera, et ovis paucis, et formatico reficiantur, et aquae tantum quantum sufficiat si operarius est. Lectus enim non multum foenum habeat, et per [Col. 0933A] tres quadragesimas anni addat aliquid, prout virtus ejus admiserit, semper ex intimo corde ut defleat culpam suam. Obedientiam quae omnia praeeminet, libentissime accipiat. Post annum et dimidium Eucharistiam sumat, et ad pacem veniat: Psalmos cum fratribus cantet, ne penitus anima tanto tempore coelestis medicinae jejuna intereat. Si inferiori gradu prius quis monachus fuerat, tres quidem annos poeniteat, sed mensura non gravetur panis. Si operarius est, sextario de lacte Romano, et alio de tenucla, et aqua quantum sufficit pro sitis ardore sumat. Si vero sine voto monachi presbyter aut diaconus sic peccaverit, sicut monachus sine gradu poeniteat, et postea recipiat gradus suos. Si autem presbyter aut diaconus post tale peccatum voluerit [Col. 0933B] monachus fieri, indiscreto proposito exilii annum et dimidium poeniteat, habeat tamen abbas cum consilio episcopi sui hujus rei moderandi facultatem, si obedientia poenitentis placita sit Deo et fratribus quibus commissum est.



CAP. 57.---De illis qui conceptum excutiunt.

(Ex concilio Worma., capite 30.) Si aliquis causa explendae libidinis, vel odii meditatione, ut non ex eo soboles nascatur, homini, aut mulieri aliquid fecerit, vel ad potandum dederit, ut non possit generare, aut concipere, ut homicida teneatur.



CAP. 58.---De illis qui infantes suos oppresserint.

(Ex concilio Mogunti., capite 6.) Si quis infantem [Col. 0934A] suum oppresserit, aut vestimentorum pondere suffocaverit, et hoc post baptismum factum fuerit, XL dies poeniteat in pane et aqua, et a conjuge se interim abstineat. Postea tres annos poeniteat per legitimas ferias, et tres in anno quadragesimas observet. Quod si ante baptismum infans oppressus fuerit, proximos quadraginta dies ut supra poeniteat. Postea vero quinquennium expleat.



CAP. 59.---De patre et matre qui filios suos apud se mortuos invenerint.

(Ex concilio Parisiensi, capite 5.) De infantibus autem qui mortui inveniuntur cum patre et matre, et non apparet utrum a patre aut matre occisus sit ipse infans vel suffocatus, an propria morte defunctus: non debent inde securi esse, nec sine poenitentia [Col. 0934B] ipsi parentes, sed tamen in eis consideratio debet esse pietatis, ubi non voluntas, sed eventus mortis causa fuit. Si autem eos non latet ipsos ejus esse interfectores, scire debent graviter se deliquisse, quod in Ancirano concilio comprobatur. Quidam autem trium annorum poenitentiam horum judicant esse debere: quorum unum ex his exigat in pane et aqua atque se ab omni luxuria tempore poenitentiae suae custodiat.



CAP. 60.---De illis feminis quae abortum fecerint.

(Ex Poenitentiali Romano.) Si qua mulier abortum fecerit voluntarie, tribus annis poeniteat.


[Col. 0933] FINIS LIBRI DECIMI SEPTIMI.



[LIBER DECIMUS OCTAVUS.]
[Col. 0933B]


ARGUMENTUM LIBRI.
[Col. 0933C]

Liber hic infirmos a presbyteris visitandos esse, et quae ad hanc visitationem requirantur, edocet.

Cum sacerdos audierit aliquem infirmari in sua plebe, cito ad eum pergat, et ingressus cubiculum aquam benedictam super eum, et per omne cubiculum aspergat, cum antiphona: Asperges me, Domine; et versu: Exurgat, Deus, et dissipentur inimici, etc. Deinde dicat orationem: Deus qui sacerdotibus tuis tantam gratiam. Deinde cantet septem Psalmos cum precibus pro infirmis. Deinde Litaniam cantet. Post haec omnes jubeat extra cubiculum secedere. Et appropinquans lecto quo infirmus decumbit, eum blande leniterque alloquatur, ut omnem spem suam in Deo ponat, ut flagellum Dei patienter toleret, et ut [Col. 0933D] haec ad purgationem et castigationem suam provenire credat, ut peccata sua confiteatur, ut emendationem promittat, si Dominus vitam concesserit, poenitentiam [Col. 0934C] pro culpis commissis spondeat, ut substantiam suam dum adhuc sensus et ratio viget, disponat, ut peccata sua eleemosynis redimat, ut his qui in se peccaverunt indulgeat, ut rectam fidem, et credulitatem teneat, et fidem ex integro non sapuerit, presbyter eum docere debet: et ut de Dei misericordia nunquam desperet, doceat. Cum his et hujuscemodi allocutionibus fuerit mens infirmi relevata, data benedictione, interroget eum de singulis per ordinem.


Quando presbyter domum intrat in qua infirmus jacet, primum dicat:

    Pax huic domui.
    Et omnibus habitantibus in ea.




Postea benedicetur sal et aqua, et aspergatur in domo [Col. 0934D] cum antiphona.

Benedic, Domine, domum istam, et omnes habitantes in ea, quia tu, Domine, dixisti: Pax huic domui, [Col. 0935A] benedic, Domine, timentes te pusillos cum majoribus, benedicti vos Domino qui fecit coelum et terram.


Post haec canendi sunt septem psalmi poenitentiae, Deinde Litania. Qua expleta cantetur: Pater noster. Et ne nos inducas in tentationem, sed libera nos a malo, Amen.


Salvum fac servum tuum,
   Deus meus, sperantem in te.
Mitte ei, Domine, auxilium de sancto,
   Et de Sion tuere eum.
Nihil proficiat inimicus in eo,
   Et filius iniquitatis non apponat nocere ei.
Esto illi, Domine, turris fortitudinis,
   A facie inimici.

Dominus conservet eum, et vivificet eum, et beatum [Col. 0935B] faciat eum in terra, et non tradat in animam inimicorum ejus. Dominus opem ferat illi superlectum infirmitate ejus. Universum stratum ejus versasti in doloris ejus. Domine, exaudi orationem meam. Psalmus: Miserere mei, Deus.


Sequitur oratio. Oremus.

Omnipotens et misericors Deus, quaesumus immensam pietatem tuam, ut ad introitum in tuo nomine humilitatis nostrae, hunc famulum tuum N. in hoc habitaculo jacentem fessum, salutifere visitare digneris, sicut visitare dignatus es, Domine, Tobiam et Saram, socrum Petri, puerumque centurionis, ita et iste pristina sanitate animae corporisque recepta, gratiarum tibi in Ecclesia tua referat actionem. [Col. 0935C] Per Dominum.


Tunc detur ei locus secretior confitendi, et quod maximum est, interroget eum de fide catholica. Et sic dicat:

Credis in Deum Patrem, et Filium, et Spiritum sanctum? Respon. Credo. Credis quod iste tres personae unus Deus sit? Respon. Credo. Credis quod in ipsa ista carne qua nunc es, resurgere habes in die judicii, et recipere sive bonum sive malum quod gessisti? Respon. Credo. Vis dimittere illis peccata sua qui in te peccaverunt? Respon. Volo. Vis peccata quae fecisti emendare si reviviscis? Respon. Volo.


Postea ungatur. Post confessionem, et fidem redditam et unctionem, dicatur Antiphona.

[Col. 0935D] In veritate tua exaudi me, Domine. Psalmus.

Domine, exaudi orationem meam, auribus percipe.


Deinde Kyrie eleison, et Pater noster cum his precibus.

Exurge, Domine Deus, exaltetur manus tua, ne obliviscaris pauperum.


Tibi enim derelictus est pauper,
   Orphano tu eris adjutor.
Desiderium pauperum exaudivit Dominus,
   Praeparationem cordis eorum audivit auris tua.
Mirifica misericordias tuas,
   Qui salvos facis sperantes in te.
Tu autem in sancto habitas,
   Laus Israel.

    Ad te clamaverunt. et salvi facti sunt,
    [Col. 0936A] In te speraverunt, et non sunt confusi.
    Ne tradas, Domine, bestiis animam confitentem tibi,
    Animam pauperis tui ne obliviscaris in finem.




Postea sequantur istae orationes. Oremus.

Deus qui famulo tuo Ezechiae er qui nos annos ad vitam donasti, ita et famulum tuum N. a lecto aegritudinis tua potentia erigat ad salutem. Per Christum.

Alia. Respice, Domine, famulum tuum. N. in infirmitate sui corporis laborantem, et animam refove quam creasti, ut castigationibus emendatus, continuo se sentiat tua medicina esse salvatum. Per Christum,

Alia. Deus qui facturae tuae pio semper dominaris affectu, inclina aurem tuam supplicationibus nostris, [Col. 0936B] et famulum tuum N. ex adversa valetudine corporis laborantem placatus respice, et visita in salutari tuo, ac coelestis gratiae ei praesta medicinam. Per Christum.

Alia. Deus, qui humano generi salutis remedia, et vitae aeternae munera contulisti, conserva famulo tuo N. tuarum dona virtutum, et concede ut medelam tuam non solum in corpore, sed etiam in anima sentiat. Per.

Alia. Virtutum coelestium Deus, qui ab humanis corporibus omnem languorem, et omnem infirmitatem praecepti tui potestate depellis, adesto propitius huic famulo tuo N. ut fugatis infirmitatibus, et viribus receptis, nomen sanctum tuum instaurata protinus sanitate benedicat. Per Dominum.

[Col. 0936C] Alia. Domine sancte, Pater omnipotens, aeterne Deus, qui fragilitatem conditionis nostrae infusa virtutis tuae dignatione confirmas, ut salutaribus remediis pietatis tuae corpora nostra et membra vegetentur, super hunc famulum tuum N. propitiatus intende, ut omni necessitate corporeae infirmitatis exclusa, gratia in eo pristinae sanitatis perfecta reparetur. Per Dominum.

Alia. Oremus, fratres, Dominum nostrum pro fratre nostro quem dure ad praesens malum languoris affligit, ut eum Domini pietas coelestibus dignetur curare medicinis: ut qui dedit vitam, det et salutem. Per

Alia. Domine sancte Pater omnipotens aeterne Deus qui es via, et veritas, et vita, exaudi et conserva [Col. 0936D] famulum tuum N. quem vivificasti et redemisti pretio magno sancti sanguinis Filii tui. Per eumdem.


Si infirmus in desperatione fuerit, reconcilia eum ea ratione his sequentibus orationibus, ut quando convaluerit, secundum canonum et sanctorum Patrum statuta, et qualitatem delicti poeniteat.

Reconciliatio infirmi. Praesta, quaesumus, Domine. huic famulo tuo N. dignum poenitentiae fructum, ut Ecclesiae tuae sanctae, a cujus integritate deviarat peccando, admissorum veniam consequendo, reddatur innoxius. Per.

Alia. Omnipotens sempiterne Deus, confitenti huic famulo tuo N. pro tua pietate peccata dimitte ut non plus ei noceat conscientiae reatus ad poenam [Col. 0937A] quam indulgentiae tuae pietas prosit ad veniam. Per.

Alia. Exaudi, Domine, preces nostras, et confitentium [Col. 0938A] tibi parce peccatis, ut quem conscientiae reatus accusat, indulgentia tuae miserationis absolvat. Per Dominum nostrum Jesum Christum.



INDEX CAPITULORUM LIBRI DECIMI OCTAVI.
[Col. 0937]

    [Col. 0937A] CAP. 1. Quod ultima conversio mente potius aestimanda sit quam tempore.
    2. Quod omnis fidelis in ultimis positus oleo sanctificato inungi debeat.
    3. De illis qui propter timorem mortis, in ipsa infirmitate confitentur peccata sua.
    4. De illis qui in necessitatis tempore et poenitentiam et reconciliationem desiderant.
    5. De eadem re.
    6. De illis qui ad exitum veniunt, ut ultimo et necessario viatico minime priventur.
    7. Quod poenitentia possit abolere peccata, etiam si in ultimo vitae spiritu poeniteat.
    8. De lapsis in ultimis positis, ut viatico munere, [Col. 0937B] si rogaverint, eis debeat subveniri.
    9. De illis infirmis qui dum poenitentiam petierint, et antequam sacerdos veniat, officium oris amittunt.
    10. De eadem re.
    11. De eadem re.
    12. De illis qui in ultima aegritudine poenituerint, et mox reconciliati fuerint.
    13. De illis qui in periculo sunt constituti, ut episcopo, etc.
    14. De infirmis in periculo mortis constitutis.
    15. De quodam qui Christum negaverat, quomodo in extremis, etc.
    16. Ut presbyteri de occultis peccatis jussu episcopi poenitentes reconcilient.
    [Col. 0937C] 17. De poenitente, si in ipsa poenitentia de corpore exierit, et reconciliari desiderat.
    18. Ut quinta feria ante Pascha poenitentibus sit remittendum: ante autem, si ad desperationem infirmitatis devenerint.
    19. De illis qui in Ecclesia remitti peccata non crediderint.
    20. Quod infirmis omni hora cibum sumere liceat.
    21. De illis sacerdotibus qui morientibus poenitentiam denegaverint.
    22. Quod nulli ultima poenitentia sit deneganda.
    23. De poenitentibus qui in infirmitate Eucharistiam acceperint.
    24. De poenitentibus subito mortuis.

Indicis capitulorum finis.





BURHARDI ECCLESIAE WORMACIENSIS EPISCOPI DECRETORUM LIBER DECIMUS OCTAVUS DE VISITATIONE INFIRMORUM.
[Col. 0937D]


CAP. PRIMUM.---Quod ultima conversio mente potius aestimanda sit quam tempore.

(Ex decr. Coelest. papae, capite 20.) Vera ergo ad Deum conversio in ultimis positorum, mente potius est aestimanda quam tempore, Propheta hoc taliter asserente: »Cum conversus ingemueris, tunc salvus eris.« Cum ergo Dominus sit cordis inspector, quovis tempore non est deneganda poenitentia postulanti, [Col. 0938A] cum illi se obliget judici, cui occulta omnia noverit revelari.



CAP. 2.---Quod omnis fidelis in ultimis positus sanctificato oleo inungi debeat.

(Ex decr. Calisti papae.) Beatus enim Jacobus apostolus in Epistola sua scripsit: »Infirmatur quis in vobis, inducat presbyteros Ecclesiae, et orent super eum, unguentes eum oleo in nomine Domini, et oratio fidei salvabit infirmum.« Hoc et apostoli in Evangelio fecisse leguntur, et nunc Ecclesiae consuetudo tenet ut infirmi oleo consecrato ungantur a presbyteris, et oratione comitante sanentur. Non solum presbyteris uti licet hoc sacro oleo in suis infirmitatibus: sed, ut Innocentius papa describit, [Col. 0938B] etiam omnibus Christianis uti licet eodem oleo, in sua aut suorum necessitate ungendo. Quod tamen oleum non nisi ab episcopis licet confici. Nam quod ait, oleo in nomine Domini, significat oleo in nomine Domini consecrato: vel certe quia etiam, cum ungant infirmum, nomen Domini super eum invocare debent. Et si in peccatis sit, dimittentur ei. Multi propter peccata in animam facta, infirmitate aut etiam morte plectuntur corporis. Unde Apostolus Corinthiis, quia corpus Domini indigne percipere erant soliti, ait: »Ideo inter vos multi infirmi et imbecilles, et dormiunt multi.« Si ergo infirmi in peccatis sint, et haec presbyteris Ecclesiae confessi fuerint, ac perfecto corde ea derelinquere atque emendare sategerint, dimittentur eis. Neque enim [Col. 0938C] sine confessione emendationis queunt dimitti. Unde recte subjungitur: »Confitemini alterutrum peccata vestra, et orate pro invicem ut salvemini.«



CAP. 3.---De illis qui propter timorem mortis in ipsa infirmitate confitentur peccata sua.

(Ex concilio Nannenten., capite 2.) Infirmus qui necessitate mortis urgente confitetur peccata sua, sub ea conditione a sacerdote reconcilietur ut, si ei Dominus vitam donaverit, sanitatemque reddiderit, secundum qualitatem delicti, et secundum canonum statuta et poenitentialium probatorum poeniteat.



CAP. 4.---De illis qui in necessitatis tempore et poenitentiam, et reconciliationem desiderant.

(Ex decr. Leonis papae, capite 9.) His autem qui in tempore necessitatis et in periculis, urgente instantia, [Col. 0938D] praesidium poenitentiae et mox reconciliationis implorant, nec satisfactio interdicenda est, nec reconciliatio deneganda: quia misericordiae Domini nec mensuras possumus ponere, nec tempora definire: apud quem nullas patitur venire moras conversio, dicente Domino per prophetam: »Cum conversus ingemueris, tunc salvus eris.« Et alibi: »Dic iniquitates tuas prior, ut justificeris.« Item: »Quia apud Dominum misericordia est, et copiosa apud [Col. 0939A] eum redemptio. In dispensandis itaque Dei donis non debemus esse difficiles, nec se accusantium gemitus lacrymasque negligere, cum ipsam poenitendi afflictionem ex Dei credamus inspiratione concessam, dicente Apostolo: »Ne forte det illis Deus poenitentiam ut resipiscant a diaboli laqueis, a quo captivi tenentur ad ipsius voluntatem.«



CAP. 5.---De eadem re.

(Ex decr. Innocentii papae, capite 22.) Et hoc quaesitum est, quod de his observare oporteat, qui, post baptismum omni tempore incontinentiae voluptatibus dediti, in extremo fine vitae suae poenitentiam simul et reconciliationem communionis exposcunt. De his observatio prior durior, posterior interveniente [Col. 0939B] misericordia inclinatior est. Nam consuetudo prior tenuit ut concederetur eis poenitentia, sed communio negaretur. Nam cum illis temporibus crebrae persecutiones essent, ne communionis concessa facilitas homines de reconciliatione securos non revocaret a lapsu, merito negata communio est, concessa poenitentia; ne totum penitus negaretur: et duriorem remissiorem fecit temporis ratio. Sed postquam Dominus noster pacem Ecclesiis suis reddidit, jam terrore depulso, communionem dari abeuntibus placuit, et propter misericordiam, quasi viaticum profecturis, et ne Novatiani haeretici, negantis veniam, asperitatem et duritiam subsequi videamur. Tribuetur ergo cum poenitentia extrema communio: ut homines hujusmodi vel in supremis suis, permittente [Col. 0939C] Salvatore nostro, a perpetuo exitio vindicentur.



CAP. 6.---De illis qui ad exitum veniunt, ut ultimo et necessario viatico minime priventur.

(Ex concilio Nicaeno, capite 13.) De his qui ad exitum veniunt etiam nunc lex antiqua regularisque servabitur, ita ut si quis egreditur e corpore, ultimo et necessario viatico minime privetur. Quod si desperatus et consecutus communionem, oblationisque particeps factus, iterum convaluerit: sit inter eos qui communionem orationis tantummodo consequuntur. Generaliter autem omni cuilibet in exitu posito, et poscenti sibi communionis gratiam tribui, episcopus probabiliter ex oblatione dare debebit.



CAP. 7.---Quod poenitentia possit abolere peccata, etiamsi in ultimo vitae spiritu poeniteat.
[Col. 0939D]

(Ex concilio Mogunt., capite 2.) Poenitentiam posse abolere peccata indubitanter credimus, etiamsi in ultimo vitae spiritu admissor poeniteat, et vel publica lamentatione peccata prodantur: quia propositum Dei, quod decrevit salvare quod perierat, stat immobile. Et ideo, quia voluntas ejus non mutatur, sive emendatione vitae, si tempus conceditur, sive supplici confessione, si continuo vita exceditur, venia peccatorum fideliter praesumatur ab illo qui non vult mortem peccatoris, sed ut convertatur a perditione poenitendo, et salvetur miseratione Domini, ut vivat. Si quis aliter de justissima pietate Dei sentit, non Christianus, sed Novatianus est.



CAP. 8.---De lapsis in ultimis positis, ut viatico munere, si rogaverint, eis debeat subveniri.
[Col. 0940A]

(Ex epist. Siricii papae.) Quicunque carnali fragilitate ceciderunt, viatico munere, cum ad Deum coeperint proficisci, si rogaverint, per communionis gratiam volumus subveniri.



CAP. 9.---De illis infirmis qui, dum poenitentiam petierint, et antequam sacerdos veniat, officium oris amittunt.

(Ex epist. Leonis papae.) Ita ergo talium necessitati auxiliandum est, ut nec actio illis poenitentiae, nec communionis gratia denegetur, si eam, etiam amisso vocis officio, per indicia integri sensus quaerere comprobentur. Quod si ita aliqua aegritudine fuerint aggravati, ut, quod paulo ante poscebant, sub [Col. 0940B] praesentia significare non valeant, testimonia fidelium circumstantium illis prodesse debent: simul tamen et poenitentiae, et reconciliationis beneficium consequantur.



CAP. 10.---De eadem re.

(Ex concilio Carthag., capite 81.) Is qui poenitentiam in infirmitate petit, si casu, dum ad eum sacerdos invitatus venit, oppressus in infirmitate obmutuerit, dent testimonium qui eum audierunt, et accipiat poenitentiam, et, si continuo creditur moriturus, reconcilietur per manus impositionem, et infundatur ori ejus Eucharistia. Si supervixerit, admoneatur a supradictis testibus petitioni suae satisfactum, et se subditum statutis poenitentiae legibus, quandiu sacerdos qui poenitentiam dedit, [Col. 0940C] probaverit.



CAP. 11.---De eadem re.

(Ex decr. Eusebii papae, capite 10.) Si quis poenitentiam petens, dum sacerdos venerit, fuerit officio linguae privatus, constitutum est ut, si idonea testimonia habuerit quod ipse poenitentiam petiisset, et ipse per motus aliquos suae voluntatis aliquod signum facere potest, sacerdos impleat omnia, sicut supra circa aegrotantem poenitentem scriptum est, id est, orationes dicat, et ungat eum sancto oleo, et Eucharistiam ei donet, et, postquam obierit, ut caeteris fidelibus ei subministret.



CAP. 12.---De illis qui in ultima aegritudine poenituerint, et mox reconciliati fuerint.

[Col. 0940D] (Ex dictis August.) Sane quisquis positus in ultima necessitate aegritudinis suae acceperit poenitentiam, et mox reconciliatus fuerit, et transierit de corpore, fateor vobis, non illi negamus quod petit, sed nec praesumo dicere quia bene hinc exierit. Si securus hinc exierit, ego nescio: poenitentiam dare possumus, securitatem autem dare non possumus. Nunquid dico damnabitur? Sed nec dico quia liberabitur. Vis te a dubio liberari? Vis quod incertum est evadere? Age poenitentiam dum sanus es. Si enim agis veram poenitentiam dum sanus es, et invenerit te novissimus dies, curris ut reconcilieris. Si sic agis, securus es. Ideo dico tibi quia securus es, quia egisti poenitentiam eo tempore quo peccare potuisti. Si autem vis agere poenitentiam quando [Col. 0941A] jam peccare non potes, peccata te dimiserunt, non tu peccata.



CAP. 13.---De illis qui in periculo sunt constituti, ut, episcopo consulto, presbyter eos reconciliet.

(Ex concilio Carthag., capite 4.) Aurelius episcopus dixit: »Si quisquam in periculo fuerit constitutus, et reconciliari divinis altaribus petierit, si episcopus absens fuerit, debet utique presbyter consulere episcopum, et sic periclitantem ejus praecepto reconciliare.« Quam rem debemus salubri consilio roborare.



CAP. 14.---De infirmis in periculo mortis constitutis.

(Ex Poenitentiali Theodori.) Ab infirmis in periculo mortis positis, per presbyteros pura inquirenda est [Col. 0941B] confessio peccatorum, non tamen illis imponenda quantitas poenitentiae, sed innotescenda, et cum amicorum orationibus et eleemosynarum studiis pondus poenitentiae sublevandum: et si forte migraverint, ne obligati ex communione alieni, vel ex consortio veniae fiant. A quo periculo si divinitus ereptus convaluerit, poenitentiae modum a suo confessore impositum diligenter observet. Et ideo, secundum canonicam auctoritatem, ne illis janua pietatis clausa videatur, orationibus et consolationibus ecclesiasticis sacra cum unctione olei animati, secundum statuta sanctorum Patrum, communione viatici reficiantur.



CAP. 15.---De quodam qui Christum negaverat, quomodo in extremis viatico liberatus est.

[Col. 0941C] (Dionysius in ecclesiast. Historia dicit.) In Historia ecclesiastica Dionysius, rescribens ad Fabianum, inducit quamdam historiam, dicens quemdam fuisse apud Alexandriam, unum ex his qui lapsi sunt; eumdem saepe deprecatum esse ut susciperetur, nec tamen impetrasse. Oppressum deinde hunc aegritudine, ita ut tres dies sine voce prorsus jaceret: paululum vero quarta die respirantem, vocasse ad se filiolam suam, et dixisse fertur: »Quousque me detinetis? Quaeso vos cito aliquis presbyterorum veniat, ut possim dimitti.« Et cum hoc dixisset, rursum sine voce permansit. Abiit cito cursu ad presbyterum puer, noctis tempore. Infirmabatur presbyter, venire non potuit: tamen, quia praeceptum fuerat ut lapsis in exitu nemo reconciliationis solatia [Col. 0941D] denegaret, et maxime his quos prius id rogasse constat, parum Eucharistiae puero dedit. Regrediente adhuc puero, antequam ingrederetur domum, rursum Serapion: »Redisti, inquit, fili? Licet presbyter venire non potuit, tamen imple quod tibi imperatum est, ut possim recedere.« Cumque acciperet Eucharistiam, velut catenis quibusdam vinculisque disruptis, laetiorem jam spiritum reddidit. Ex quo constat hujus boni auxilio nullum debere fraudari.



CAP. 16.---Ut presbyteri de occultis peccatis jussu episcopi poenitentes reconcilient.

(Ex decr. Evarist. papae, capite 4.) Ut presbyteri de occultis peccatis jussione episcopi poenitentes [Col. 0942A] reconcilient, et, sicut supra praemisimus, infirmantes absolvant et communicent.



CAP. 17.---De poenitente, si in ipsa poenitentia de corpore exierit, et reconciliari desiderat.

(Ex concilio Arausico, capite 3.) Qui recedunt de corpore poenitentes, placuit sine reconciliatoria manus impositione eis communicare, quod in moriente suffecit consolatione, secundum definitiones Patrum, qui hujusmodi communionem congruentem viaticum nominarunt: ut, si supervixerint, stent in ordine poenitentium, ut, ostensis necessariis poenitentiae fructibus, legitimam communionem cum reconciliatoria manus impositione percipiant.



CAP. 18.---Ut quinta feria ante Pascha poenitentibus sit remittendum, ante autem, si ad desperationem infirmitatis devenerint.
[Col. 0942B]

(Ex epist. Innocentii papae, capite 7.) De poenitentibus autem qui, sive ex gravioribus commissis, sive ex levioribus poenitentiam gerunt, si nulla intervenit aegritudo, V feria ante Pascha eis remittendum, Romanae Ecclesiae consuetudo demonstrat. Caeterum, de pondere aestimando delictorum sacerdotis est judicare, ut attendat ad confessionem poenitentis, et ad fletus atque lacrymas corrigentis, ac tum jubere dimitti, cum viderit congruam satisfactionem. Sane si quis in aegritudinem inciderit, atque usque ad desperationem devenerit, ei est ante tempus Paschae relaxandum, ne de hoc saeculo absque communione discedat.



CAP. 19.---De illis qui in Ecclesia remitti peccata non crediderint.
[Col. 0942C]

(Ex dictis August.) Qui vero, in Ecclesia remitti peccata non credens, contemnit divini muneris largitatem, et in hac obstinatione mentis diem claudit extremum, reus est illo irremissibili peccato in Spiritum sanctum, in quo Christus peccata dimittit.



CAP. 20.---Quod infirmis omni hora cibum sumere liceat.

(Ex concilio Mogunt., capite 23.) Infirmis licet omni hora cibum potumque sumere, quotiescunque desiderant.



CAP. 21.---De illis sacerdotibus qui morientibus poenitentiam denegaverint.

[Col. 0942D] (Ex decr. Julii papae.) Si quis presbyter poenitentiam abnegaverit morientibus, reus erit animarum, quia Dominus dicit: »Quacunque die conversus fuerit peccator, vita vivet, et non morietur.« Vera enim conversio in ultimo tempore potest esse: quia Dominus non solum temporis, sed cordis inspector est: sicut latro unius momenti meruit esse in paradiso in hora ultima, confessione.



CAP. 22.---Quod nulli ultima poenitentia sit deneganda.

(Ex decr. Coelest. papae, capite 15.) Agnovimus enim poenitentiam morientibus denegari, nec illorum desideriis annui, qui obitus sui tempore, animae suae cupiunt remedio subveniri. Horremus, fateor, tantae impietatis aliquem reperiri, ut de Dei pietate [Col. 0943A] desperet, quasi non possit ad se quovis tempore concurrenti succurrere, et periclitantem sub onere peccatorum hominem pondere, quo se ille expedire desiderat, liberare. Quid, hoc rogo, aliud est quam morienti mortem addere, ejusque animam sua crudelitate, ne absoluta esse possit, occidere? Cum Deus, ad subveniendum paratissimus, invitans ad poenitentiam, sic proclamat peccatori: »In quacunque die conversus fuerit, peccata ejus non reputabuntur ei.« Et iterum: »Nolo mortem peccatoris, sed tantum ut convertatur, et vivat.« Salutem ergo homini adimit quisquis mortis tempore poenitentiam denegarit, et desperarit de clementia Dei; qui eum ad subveniendum morienti, sufficere, vel momento, posse non credidit. Perdidisset latro in [Col. 0943B] cruce prmaeium ad Christi dexteram pendens, si [Col. 0944A] illum unius horae poenitentia non juvisset. Cum esset in poena, poenituit, et per unius sermonis professionem, habitaculum paridisi Deo promittente promeruit.



CAP. 23.---De poenitentibus qui in infirmitate Eucharistiam acceperint.

(Ex concilio Carthag., capite 78.) Poenitentes qui in infirmitate viaticum Eucharistiae acceperint, non se credant absolutos sine manus impositione, si supervixerint.



CAP. 24.---De poenitentibus subito mortuis.

(Ex eodem.) Eorum qui poenitentia accepta in bono vitae cursu sine communione moriuntur, oblationem recipiendam, et eorum funera, ac deinceps [Col. 0944B] memoriam ecclesiastico effectu prosequendam.


[Col. 0943] FINIS LIBRI DECIMI OCTAVI.



[LIBER DECIMUS NONUS.]
[Col. 0943]


INDEX CAPITULORUM LIBRI DECIMI NONI.

    [Col. 0943B] CAP. 1. Quo tempore presbyteri plebium, canonica auctoritate, discordantes ad pacem, et delinquentes ad poenitentiam compellere debeant.
    2. Quomodo sacerdotes plebem sibi commissam tempore poenitudinis admonere et instruere debeant.
    3. Oratio sacerdotis dicenda ad poenitentiam venientibus.
    4. De confessione, et poenitentia, et reconciliatione, et interrogatione illorum qui peccata sua confiteri desiderant, et ordo ad poenitentiam eis dandam.
    5. Interrogationes quibus confessor confitentem debet interrogare.
    6. De admonitione octo principalium vitiorum, et [Col. 0943C] eorum speciebus.
    7. Item de virtutibus quibus eadem vitia superari possint, et de conclusione poenitentiae.
    8. Salubre antidotum animabus.
    9. De poenitentia illius anni qui in pane et aqua jejunandus est, quali ordine observari debeat.
    10. De secundo anno qui post illum jejunandus est, et quibus poenitentibus dandus sit.
    11. De illis qui jejunare non possunt, et adimplere quod in Poenitentiali scriptum est.
    12. De redemptione illius anni quem in pane et aqua jejunare debent.
    13. Alio modo.
    14. Item alio modo.
    15. Item alio modo.
    [Col. 0943D] 16. Item alio modo.
    17. Item alio modo.
    18. De redemptione unius hebdomadae quam in pane et aqua jejunare debent.
    19. De redemptione unius mensis quem in pane et aqua jejunare debent.
    20. De illis qui jejunare non possunt, et psalmos nesciunt; quomodo poenitentiam unius anni, quem in pane et aqua jejunare debent, redimere possint.
    [Col. 0944B] 21. Item redemptio illius anni quem in pane et aqua poenitere debent.
    22. De illis qui jejunare non possunt, et habent unde redimere possint.
    23. De illis qui non possunt adimplere quod in Poenitentiali scriptum est.
    24. De illis qui jejunare non possunt, et non habent unde redimere possint.
    25. De redemptione septem annorum.
    26. Ut in capite Quadragesimae omnes publice poenitentes in civitatem veniant, et ante fores ecclesiae nudis pedibus, et cilicio induti, episcopo suo se repraesentent.
    27. Ut poenitentes, quando poenitentiam petunt, [Col. 0944C] impositionem manuum consequantur.
    28. Qua auctoritate modus poenitentiae peccata confitentibus imponi debeat.
    29. Quod diversitas culparum diversitatem faciat poenitentiarum.
    30. Quod multi sunt fructus poenitentiae.
    31. Cur canones non perfecte praefigant pro unoquoque crimine tempus et mensuram poenitentiae.
    32. De illis qui poenitentiam sibi injunctam adimplere festinant.
    33. Ut quotiescunque aliquis ad poenitentiam accesserit, sacerdotes jejuniis et orationibus cum eis communicare debeant.
    34. Quod contingat hominem interdum animi motu, interdum carnis fragilitate peccare.
    [Col. 0944D] 35. Ut poenitentia absque personae acceptione injungatur.
    36. De incestis occulte commissis.
    37. Ut inter poenitentes publice et absconse discretio servanda sit.
    38. De illis qui negligunt poenitentiam.
    39. Ut poenitentem ex corde magna exhilaratione sacerdotes suscipere debeant.
    40. Ut secundum differentiam peccatorum, episcopi arbitrio, poenitentiae tempora decernantur.
    [Col. 0945A] 41. De his qui jam peccare cessaverunt, et perfecte poenituerunt, ut communio eis in ipsa poenitentia concedatur.
    42. De lapsis, quomodo eos fraterno affectu corripere et consolari debeant, ut non incidant in insidias diaboli, et desperent.
    43. De lapsis in ordinibus sacris, si restaurari possint.
    44. Quod anima multis gentibus nobilior sit deflenda, et multis urbibus preciosior, quodque non sit desperandum de venia.
    45. Quod nullus a consolatione vulnerati fratris se subtrahere debeat.
    46. De eadem re.
    47. De eadem re.
    [Col. 0945B] 48. De eadem re.
    49. Post poenitentiam neminem ad clericatum admittendum.
    50. Gravibus criminibus implicitos ad clerum admissos, magnis vitiis involutos clericos officio non motos, comperit Gelasius.
    51. De illis qui loca sanctorum sub praetextu religionis inconsulte peragrant.
    52. De omni peccatore, quoties ceciderit, quod toties resurgere debeat.
    53. Ut justum sit omni homini quod se reprehendat.
    54. Ut nullus fratrem condemnet, antequam Deus illum dijudicet.
    [Col. 0945C] 55. Quod justa obedientia justis muneribus remuneretur.
    56. De illis qui ex industria peccant, et promittunt sibi quamdam impunitatem peccandi, propter largitionem eleemosynarum.
    57. De his qui peracta poenitentia ad pristina redeunt volutabra.
    58. De poenitente femina, si, defuncto viro, aliis nubere praesumpserit.
    59. Quod in danda poenitentia, nulla sit personarum acceptio.
    60. De illis qui peccata sua sine condigna poenitentia sibi relaxari falluntur.
    61. Quod tandiu laborare quisque debeat, donec possideat Christum.
    62. Ut nullus episcopus seu presbyter alterius [Col. 0945D] poenitentem sine litteris sui episcopi suscipiat.
    63. Ut poenitentes, secundum canones, nisi peracta poenitentia communicare non debeant.
    64. Quod pro ethnico et publicano habendus sit qui pro peccato commisso poenitere noluerit.
    65. Quod a licitis se abstinere debeat qui illicita se commisisse meminerit.
    66. Ut nullus post poenitentiae actionem ad militiam saecularem redire debeat.
    67. De illis qui relicto religionis proposito ad saeculum redeunt.
    68. Quod nullus religiosus et sanctus careat peccato.
    69. Ut poenitentes a conviviis et ornamentis abstinere se debeant.
    [Col. 0946A] 70. Ut presbyter poenitentem non reconciliet, nisi episcopus suus jubeat.
    71. Ut nullus ex ecclesiastico ordine per manus impositionem remedium accipiat poenitendi.
    72. Ut ordinati, in gravioribus peccatis deprehensi, non manus impositionem ut laici accipere debeant.
    73. De clericis qui corporali delicto delinquunt, si restaurari possint.
    74. De his qui altario Dei deserviunt, si subito flenda carnis fragilitate corruerint.
    75. Quod conjugati in quadragesima abstinere debeant ab uxoribus.
    76. De illis qui in quadragesimae diebus carnem manducare praesumunt.
    [Col. 0946B] 77. De fratre non peccante ad mortem, et ad mortem.
    78. Quod difficile sit graviter peccanti sub gradu, manere in gradu.
    79. De eadem re.
    80. De eadem re.
    81. De eadem re.
    82. Quod post septem annos poenitentem sacerdotem censura canonum in pristinum statum remeare praecipiat.
    83. De populi necessario quod inultum soleat praeterire.
    84. De illis qui scabiem aut vermiculos comedunt, vel urinam bibunt.
    85. De illis qui animalia a bestiis dilacerata vel [Col. 0946C] laqueis strangulata comedunt.
    86. De apibus, si hominem occiderint.
    87. De porcis et gallinis, si sanguinem hominis comederint.
    88. De illis qui carnem immundam vel morticinam comedunt.
    89. De illis qui cibum immunda manu tactum comederunt, vel si canis aut aliquod animal immundum cibum tetigerit.
    90. De illis qui sanguine vel aliquo immundo polluuntur.
    91. De illis qui sanguinem aut semen biberint.
    92. De piscibus mortuis in flumine inventis.
    93. De clericis, si a daemonio vexantur.
    94. De illis qui parentum honorem non servant.
    [Col. 0946D] 95. Quod poenitenti nulla negotia exercere conveniat.
    96. Ut sacerdotes nulli poenitentiam injungant ex corde, sed ex auctoritate.
    97. Ut unusquisque presbyter octo principalia vitia per ordinem sciat.
    98. Ut sacerdotes diligenter examinent confitentium peccata.
    99. Ut singuli presbyteri capitula auctoritativa habeant ad succurrendum poenitentibus.
    100. De presbyteris qui culpas peccantium reticent, vel minus digne poenitentes ad reconciliationem adducunt.
    101. De illis qui truncationes membrorum fecerint.
    [Col. 0947A] 102. De eadem re.
    103. De illis qui ducatum praestant, et depraedatores super Christianos ducunt.
    104. De illis qui per amorem venefici fiunt.
    105. De illis qui haereticis, nescientes vel scientes, se in aliquibus commiscuerint.
    106. De illis qui comedunt vel bibunt ab immundis animalibus tactum vel intinctum.
    107. Quod diabolus internas cogitationes animae non videat, sed ex motu corporis intelligat.
    108. De eadem re.
    109. De illis qui alios in culpa sua defendere nituntur.
    110. De eadem re.
    111. Ut poenitentia conjugatis ex consensu detur.
    [Col. 0947B] 112. Quot modis animae defunctorum solvi debeant.
    113. De nutriendis infirmis.
    114. Quod non noceant praeterita, si non placeant praesentia.
    115. De illis qui hospites recipere neglexerint.
    116. Ut clerici superflua pauperibus erogent.
    117. De illo qui alicui fratri suum imputat peccatum, nisi prius seorsum eum arguerit.
    118. De illis qui diu reticent peccata sua.
    119. De illis qui aliquem in ira percusserint.
    120. De illis qui ad feriendum hominem surrexerint, volentes eum occidere, sed non potuerunt.
    121. De illis qui reticuerint peccatum fratris, quod est ad mortem.
    [Col. 0947C] 122. Quod non liceat diacono alicui dare poenitentiam.
    123. Ut poenitentia quae dilata est, cum petita fuerit non negetur.
    124. De illis qui despiciunt eos qui fideliter agapas faciunt.
    125. De illis qui dicunt se non habere peccata.
    126. De illis qui dicunt sanctos in oratione dominica, dimitte nobis debita nostra, non pro se sed pro aliis dicere.
    127. De illis qui episcopis suis clam sua confitentur peccata, et postea negare voluerint.
    128. De illis poenitentibus qui attente leges poenitentiae exsequuntur.
    [Col. 0947D] 129. De illis qui se affligunt de obitu charorum.
    130. De illis qui sibi ipsis voluntarie mortem inferunt.
    131. De eadem re.
    132. De illis qui cum infidelibus cibum sumere praesumunt.
    133. De illis qui apostatant, et ad idololatriam se
    [Col. 0948A] 134. De eadem re.
    135. De illis qui Christiana mancipia captivaverint.
    136. De illis qui aream proximi sui incenderint.
    137. De illis qui libidinose attrectaverint pue lam aut mulierem.
    138. De illis qui in balneo cum mulieribus se laverint.
    139. De administratione xenodochii et decimae.
    140. Ut feminae menstruatae non offerant.
    141. De illis feminis quae ante mundum sanguinem ecclesiam intrant, et quae nupserint his diebus.
    142. Quod monachi saecularibus poenitentiam dare non debeant.
    143. Ut poenitentes ante peractam poenitentiam non [Col. 0948B] reconcilientur.
    144. De illis qui ad confessionem veniunt, necesse est ut primum de livore invidiae et avaritia interrogentur.
    145. De illis qui soli Deo peccata sua confitenda esse affirmant.
    146. De illis qui accipiunt poenitentiam, et plus desiderant temporis constituti expletionem, quam peccati remissionem.
    147. Quod secundum canonum et poenitentialium statuta, poenitentiae dandae sint.
    148. Ut nullus injustas mensuras, et pondera injusta, et a civibus non collaudata, lucri causa dare praesumat.
    [Col. 0948C] 149. De matre quae infantem suum juxta ignem posuerat, et sua negligentia mortuus est.
    150. De ordinatis, si ante vel post ordinationem in criminalibus peccatis deprehensi fuerint.
    151. De viris ordinatis quorum occulta peccata sunt.
    152. De illis feminis quae menstruosum suum sanguinem, et semen sui viri, et testam hominis combusserint, et haec omnia viro suo ad potandum dederint.
    153. Ut nullus alius praesumat poenitentiam dare vel confessionem audire, nisi episcopus aut presbyter.
    154. De eadem re.
    155. De temporibus quibus se continere debeant [Col. 0948D] conjugati ab uxoribus.
    156. De femina quae sponte filium suum occiderit.
    157. De illis qui in Dominico die nupserint.
    158. De illis qui confessa iterant.
    159. De poenitentia fidelium, ut confessio illorum non publice fiat, sed privatim.




[Col. 0947] Indicis capitulorum finis.



BURCHARDI WORMACIENSIS ECCLESIAE EPISCOPI DECRETORUM LIBER DECIMUS NONUS DE POENITENTIA.
[Col. 0949]


ARGUMENTUM LIBRI.
[Col. 0949A]

Liber hic Corrector vocatur et Medicus, quia correctiones corporum et animarum medicinas plene continet, et docet unumquemque sacerdotem, etiam simplicem, quomodo unicuique succurrere valeat, ordinato vel sine ordine, pauperi, diviti, puero, juveni, seni, decrepito, sano, infirmo, in omni aetate et in utroque sexu.



CAP. PRIMUM.---Quo tempore presbyteri plebium, canonica auctoritate, discordantes ad pacem, et delinquentes ad poenitentiam compellere debeant.

(Ex Poenitentiali Romano.) Hebdomada priori ante initium Quadragesimae, presbyteri plebium convocent ad se populum, et discordantes canonica auctoritate reconcilient, et omnia jurgia sedent, et tunc [Col. 0949B] primum confitentibus poenitentiam dent; ita ut, antequam caput jejunii veniat, omnes confessi poenitentiam acceptam habeant, ut liberius dicere possint: Dimitte nobis debita nostra, sicut et nos dimittimus debitoribus nostris.



CAP. 2.---Quomodo sacerdotes plebem sibi commissam tempore poenitudinis admonere et instruere debeant.

(Ex dictis Augusti.) Presbyteri admonere debent plebem sibi subjectam, ut omnis qui se sentit mortifero peccati vulnere sauciatum, feria quarta ante Quadragesimam cum omni festinatione recurrat ad vivificatricem matrem Ecclesiam, ubi, quod male commisit, cum omni humilitate et contritione cordis simpliciter confessus, suscipiat remedia poenitentiae [Col. 0949C] secundum modum canonicis auctoritatibus praefixum. Non solum autem ille qui mortale aliquid commisit, sed etiam omnis homo quicunque se recognoscit immaculatam Christi tunicam, quam in baptismo accepit, peccati macula polluisse, ad proprium sacerdotem festinet venire, et cum puritate mentis omnes transgressiones, omnia peccata, quibus Dei offensam se incurrisse meminit, humiliter confiteatur: et quidquid ei a sacerdote fuerit injunctum, ac si ab ipso omnipotentis Dei ore esset prolatum, ita diligenter intendat, et cautissime observet.

Episcopi vel presbyteri, quando fidelium recipiunt confessiones, humiliare se debent, et cum tristitiae gemitu lacrymisque orare, non solum pro suis delictis, [Col. 0950A] sed etiam pro fratris casu. Ait enim Apostolus: »Quis infirmatur, et ego non infirmor?« Cum ergo venerit aliquis ad sacerdotem confiteri peccata sua, mandet ei sacerdos ut exspectet modicum donec intret Ecclesiam, aut in cubiculum suum ad orationem. Si autem locus non est aptus ad hoc, in corde suo dicat hanc orationem.



CAP. 3.---Oratio sacerdotis dicenda ad poenitentiam venientibus.

Domine, Deus omnipotens, propitius esto mihi peccatori, ut condigne tibi possim gratias agere, qui me indignum propter tuam misericordiam ministrum fecisti officii sacerdotalis, et me exiguum humilemque mediatorem constituisti ad orandum, et [Col. 0950B] ad intercedendum ad Dominum nostrum Jesum Christum Filium tuum pro peccatis, et ad poenitentiam revertentibus. Ideoque, dominator Domine, qui omnes homines vis salvos fieri, et ad agnitionem veritatis venire, qui non vis mortem peccatorum, sed ut convertantur et vivant, suscipe orationem meam, quam fundo ante conspectu clementiae tuae, pro famulis et famulabus tuis qui ad poenitentiam venerunt, ut des illis spiritum compunctionis, ut resipiscant a diaboli laqueis, a quibus astricti tenentur, et ad te per condignam satisfactionem revertantur. Per eumdem Dominum nostrum Jesum Christum filium tuum, etc.



CAP. 4.---De confessione, et poenitentia, et reconciliatione, et interrogatione illorum qui peccata sua confiteri desiderant, et ordo ad poenitentiam eis dandam.
[Col. 0950C]

Tunc sacerdos blande leniterque interroget eum primum de fide qualiter credat, et dicat:

(Ex Poenitentiali Romano.) Credis in Deum Patrem, et Filium, et Spiritum sanctum? Respon. Credo. Credis quod istae tres personae unus Deus sit? Respon. Credo. Credis quod in ipsa ista carne in qua nunc es, resurgere habes in die judicii, et recipere sive bonum sive malum quod gessisti? Respon. Credo. Vis dimittere illis peccata qui in te peccaverunt, Domino dicente: »Si non remiseritis hominibus peccata eorum, nec Pater vester vobis dimittet peccata vestra?« Respon. Volo. Et require ab eo diligenter si est incestuosus, aut suo seniori infidelis; et si non vult incestum dimittere, non [Col. 0951A] potes ei dare poenitentiam: si autem vult, potes. His praemissis, poenitentem alloqui affectuose debet sacerdos his verbis: Frater, noli erubescere peccata tua confiteri, nam et ego peccator sum, et fortassis pejora quam tu feceris habeo facta. Haec idcirco admoneo, quia usitatum humani generis vitium est, ut beatus Gregorius dicit, et labendo peccatum committere, et commissum non confitendo prodere, sed negando defendere, atque convictum defendendo multiplicare. Et qui diabolo instigante nefanda crimina perpetrare non metuimus, haec eadem, quae opere absque ulla verecundia perfecimus, eodem suadente saltem verbis erubescimus confiteri, et coram homine qui similis nostri est, eisdemque fortasse passionibus subjacet, confundimur [Col. 0951B] dicere quod coram Deo, qui omnia inspicit, absque ullo mentis rubore committere non formidavimus, detrectatione detestanda. Sponte ergo fateamur, quod nullo cogente commisimus. Si vero nos nostra scelera celaverimus, ab illo manifestabuntur qui et accusator est peccati et incentor. Ipse enim hic nos ut peccemus instigat, ipse cum peccaverimus accusat; si ergo in hac vita preveniamus eum, et ipsi nostri sceleris accusatores simus, nequitias diaboli inimici nostri, et accusatoris effugiemus, Paulo teste, qui ait: »Si nosmetipsos judicaremus, non utique dijudicaremur.«



CAP. 5.---Videns autem eum sacerdos verecundantem, rursum prosequatur: Fortas is, charissime, non omnia quae gessisti ad memoriam modo veniunt. Ego te interrogabo. tu cave ne, diabolo suadente, aliquid celare praesumas. Et tunc eum ita per ordinem interroget.
[Col. 0951C]

Fecisti homicidium voluntarie sine necessitate non in hoste, sed per tuam cupiditatem ut sua sibi tolleres, et sic eum interfecisti? Si fecisti, XL dies continuos, quod vulgus carinam vocat, ita ut consuetudo est, in pane et aqua debes jejunare; et septem annos sequentes sic observes.

Primum annum post illos XL dies, totum a vino, medone, sagimine, et a caseo, et ab omni pingui pisce abstinere debes: nisi in illis festis diebus qui in illo episcopio a cuncto populo celebrantur. Et si sis in magno itinere, in regio hoste, vel in regali curte, vel in aliqua infirmitate detentus sis, tunc [Col. 0951D] liceat tibi uno denario, vel pretio unius denarii, aut tres pauperes pascendo, tertiam feriam, quintam feriam, sabbatum redimere: ita tamen ut una re de illis tribus supradictis utaris, id est, aut vinum bibas, aut medonem, aut mellitam cervisiam. Postquam domum veneris, aut sanitati fueris restitutus, nullam licentiam habeas redimendi. Completo anni circulo ecclesiam introducaris, et pacis osculum tibi concedatur.

In secundo anno, et tertio, similiter jejunes, nisi quod tertiam feriam, quintam feriam, et sabbatum, potestatem habeas redimendi praenominato pretio, ubicunque es. Caetera omnia diligenter observes, ut in primo.

Per singulos quatuor annos qui remanent, tres [Col. 0952A] quadragesimas, per legitimas ferias debes jejunare. Primam ante Pascha cum caeteris Christianis, alteram ante festivitatem sancti Joannis Baptistae, et si quid remanet, post adimpleas. Tertiam ante Nativitatem Domini, a vino, a medone, mellita cervisia, a carne, sagimine, et a caseo, et a pinguibus piscibus [abstineas].

Et in quatuor supradictis annis, tertia feria, quinta feria, et sabbato accipias quidquid velis. Secundam autem feriam, quartam, redimere poteris pretio jam supradicto. Sextam feriam semper observes in pane et aqua. Et his expletis, sacram communionem accipias, ea ratione ut non sis sine poenitentia quandiu vivas, sed in omni vita tua omnes sextas ferias in pane et aqua poeniteas, et, si [Col. 0952B] redimere volueris, potestatem habeas redimendi uno denario, vel pretio unius denarii, vel pascas tres pauperes.

Ista secundum misericordiam concedimus tibi, non secundum canonum censuram: quia canones sic praecipiunt: Si quis per industriam et per cupiditatem homicidium fecerit, saeculum relinquat, et ingrediatur monasterium monachorum, et ibi jugiter Deo serviat.

Fecisti homicidium pro vindicta parentum? XL dies, quod carinam vocant, poeniteas, cum septem sequentibus annis, quia Dominus dicit: »Mihi vindicta, et ego retribuam.«

Si fecisti homicidium nolens, ita ut in ira tua [Col. 0952C] aliquem percutere velles, et non occidere, tamen occidisti, XL dies, id est, carinam in pane et aqua poeniteas, et septem sequentes annos. Sed in primo anno tertiam feriam, quintam feriam, sabbatum redimere poteris, singulas singulis denariis, vel pretio unius denarii, vel tres pauperes pascendo, Reliquos autem sex annos ita observa, sicut de homicidiis sponte commissis constitutum est.

Fecisti homicidium in bello, jussu legitimi principis, qui pro pace hoc fieri jusserat, et interfecisti tyrannum qui pacem pervertere studuit? tres quadragesimas per legitimas ferias poeniteas. Si autem aliter fuerit, id est, sine jussu legitimi principis, ut homicidium sponte commissum poeniteas, id est carinam unam cum septem sequentibus annis.

[Col. 0952D] Occidisti tu liber servum senioris tui, qui nihil in te peccavit, sed jussu senioris tui? XL dies, id est carinam in pane et aqua cum septem sequentibus annis poeniteas, et senior tuus similiter, nisi servus sit fur aut latro, et [senior] pro pace aliorum fieri praecipiat.

Si autem tu servus conservum tuum jussu domini tui occidisti, dominus tuus quadraginta dies, id est carinam, in pane et aqua cum septem sequentibus annis poenitere debet, et tu tres quadragesimas, per legitimas ferias, excepto nisi pro pace communi fieret.

Consiliatus es homicidium et non fecisti, et occisus est homo propter illud consilium? XL dies, id [Col. 0953A] est carinam, in pane et aqua, cum septem sequentibus annis poeniteas.

Explorasti vel speculatus es aliquem hominem, et sic tradidisti illum in manus inimicorum suorum, et occisus est? XL dies, id est carinam in pane et aqua poeniteas, et septem sequentes annos ita observes ut consuetudo est.

Fuisti cum aliis qui pugnaverunt contra aliquem, aut in domo propria, aut in alterius domo, aut aliquo loco ubi se defendere speraverat, et lapidem in eum projecisti, aut sagittam, aut spiculum aliquod adversus eum misisti et occidere voluisti, et non est a te percussus, nec vulneratus, tamen ab aliis cum quibus eum impugnabas, occisus est? XL dies, id est, carinam in pane et aqua poeniteas, et septem sequentes [Col. 0953B] annos ita observes ut consuetudo est.

Fecisti parricidium, id est interfecisti patrem, matrem, fratrem, sororem, patruum, avunculum, materteram, amitam, vel aliquod tale fecisti? si casu, non sponte, neque in ira tua percutere voluisti, sed casu evenit, ut homicidium sponte commissum poenitere debes. Si autem ex industria, et in ira tua fecisti, istud observare debes, ut per unius anni circulum ante fores basilicae orans Domini elementiam perseveres. Completo anni circulo, introducaris in Ecclesiam. Tamen in angulo Ecclesiae, usque dum unius anni spatium finiatur, stes. His ita peractis, si poenitentiae fructus in te conspicitur, corporis et sanguinis Domini particeps fias, ut non obdureris desperatione. Carnem non manduces omnibus diebus vitae tuae. [Col. 0953C] Jejunes autem usque ad nonam quotidie, exceptis festis diebus atque dominicis. Abstineas autem te a vino, medone, mellita cervisia tres dies per hebdomadam. Arma portare non audeas, nisi contra paganos. Et ubicunque ire volueris, nullo vehiculo deducaris, sed pedibus propriis pergas. Ab uxore, si habeas, non separeris: si autem non habueris, aliam non ducas. Tempus autem hujus poenitentiae, in episcopi tui sit arbitrio, ut, secundum conversationem tuam, aut extendere vel minuere, valeat.

Fecisti homicidium casu, ita ut nullum occidere velles, vel ferire voluisses in ira tua, sive virga seu ferro, sive aliquo genere flagelli, sed tu simpliciter ibas, aut in silvam venatum, et feram sagittare [Col. 0953D] voluisti, et sic improvise, te nolente et nesciente, pro fera occidisti?

Aut si jocatus fuisti cum aliquibus aliquem ludum, et aliquam rem, sive aviculam, sive quoddam aliud animal, vel in ludo aliquid sagitta, vel baculo, vel lapide percutere voluisti, et sic aut fratrem, aut filium tuum, aut aliquem hominem interfecisti;

Aut si stabas in loco publico, sive in curticula tua, sive in loco alio, et petram propter jocum projiciebas in illum locum ubi nullum vidisti, et nulli insidiatus es, et tamen occidisti aliquem;

Aut si aliquis te coegerat ut secum luderes, et tu fortior fuisti, eum subtus te stravisti, aut ipse te, et si, a tuo vel a suo cultello vulneratus, mortuus est;

[Col. 0954A] Aut si, tu operi necessario dum instabas, securis fugerat de manu tua, aut ferrum lapsum est de manubrio, et socium et amicum tuum percusserat, et occisus est? si ista fecisti, aut alia horum similia, et nullam malam voluntatem adversus supradictas personas, vel istorum similes habuisti, quadraginta dies, quod vulgus carinam vocat, ita ut consuetudo est, jejunes: et quinque sequentes annos poeniteas. Abstinentia autem ciborum in istis quinque annis misericorditer tribuatur, ita ut in primo anno illas tres ferias, tertiam, quintam, sabbatum redimere possis uno denario, vel pretio unius denarii: vel tres pauperes pascendo. Et in alio anno omnes ferias, excepta sexta feria, quam semper in pane et aqua jejunare debes, potestatem [Col. 0954B] habeas redimendi praetaxato pretio. Et sic reliquos annos observare debes.

Si autem cum fratre tuo, vel cum socio ibas in silvam ad succidenda ligna, et, appropinquante casura unius arboris, tu dicebas fratri vel socio ut fugeret, et ille fugiens sub arbore oppressus est, innocens eris a morte ipsius.

Si autem ex incuria tua vel negligentia, dum ille juxta te aliam arborem incideret, tu non praemonuisti eum in tempore, ut praevideret casuram arboris, et sic ex tua incuria oppressus est et mortuus: tunc debes poenitere ut homicida, sed tamen multo levius quam illud quod ex industria factum est.

Occidisti seniorem tuum, vel in concilio fuisti [Col. 0954C] ut occideretur, vel uxorem tuam, partem corporis tui? duo consilia proponimus tibi; elige horum duorum quod tibi charius sit. Istud unum est: Relinque istud fragile saeculum, et ingredere monasterium, et humiliare sub manu abbatis: et cuncta quae tibi ab eo fuerint imperata, simplici animo observa.

Secundum autem consilium tale est: Arma depone, et cuncta saecularia negotia dimitte, carnem et sagimen omnibus diebus vitae tuae non comedas, excepto uno die Resurrectionis Domini, et uno die Pentecostes, et uno die Natalis Domini. Caeteris temporibus in pane et aqua, et interdum leguminibus et oleribus poeniteas. In jejuniis, in vigiliis, et orationibus, et eleemosynis persevera omni [Col. 0954D] tempore. Vinum, et medonem, et mellitam cervisiam nunquam bibas, nisi in illis praedictis tribus diebus. Uxorem ne ducas, concubinam non habeas, adulterium non facias, absque spe conjugii in perpetuo maneas. Nunquam te laves in balneo, equum non ascendas, causam tuam et alterius in conventu fidelium non agas. In conviviis laetantium nunquam sedeas. In ecclesia segregatus ab aliis Christianis post ostium humiliter stes. Ingredientium et egredientium orationibus suppliciter te commendes. Communione sacri corporis et sanguinis Domini cunctis diebus vitae tuae indignum te existimes. In ultimo autem termino vitae tuae, pro viatico, si observaveris consilium, ut accipias, tibi concedimus.

Occidisti, aut in consilio fuisti ut occideretur [Col. 0955A] poenitens qui publice poeniteret, et in ipso vestitu vel habitu esset quo solent illi esse qui carinam jejunant? si fecisti idipsum, debes jejunare quod ipse inceperat, et hoc totum observare quod retro praeceptum est de his qui homicidia sponte et per cupiditatem commiserunt.

Fecisti truncationem manuum, aut pedum, aut oculos fratris tui eruisti, aut vulnerasti aliquem? pro truncatione, quia proximum et fratrem tuum debilem et sibi inutilem fecisti, nisi pro furto, aut pro latrocinio, sive pro pace communi fecisses, unum annum graviter poenitere debes. Pro vulnera autem, si grave est, et cicatrices deformes habuerit, eo quod proximum tuum et fratrem deformem reddideris, quadraginta dies in pane et aqua poenitere [Col. 0955B] debes.

Interfecisti furem aut latronem, ubi comprehendi poterat absque occisione, et tamen interfecisti? quia ad imaginem Dei creatus, et in nomine ejus baptizatus, et sanguine ejus redemptus est, XL dies non intres in Ecclesiam, lanea veste indutus, ab escis et potibus qui interdicti sunt, et a toro, a gladio et ab equitatu illos supradictos dies te abstineas. In tertia autem feria, et in quinta et in sabbato aliquo genere leguminum, vel oleribus et pomis, vel parvis pisciculis cum mediocri cervisia utere, et temperate. Si autem sine odii meditatione, te tuaque liberando, diaboli membrum interfecisti, secundum indulgentiam dico, propter imaginem Dei, si aliquid jejunare volueris, bonum est tibi, et eleemosynas [Col. 0955C] largiter fac. Si presbyter eadem fecerit, non deponatur: tamen, quandiu vivat, poenitentiam agat.

Accusasti aliquem, et per tuam accusationem occisus est, nisi pro pace? quadraginta dies in pane et aqua, quod carinam vocant, cum septem sequentibus annis poenitere debes. Si autem per tuam delaturam debilitatus est, tres quadragesimas per legitimas ferias poenitere debes.

Cepisti aliquem, et tradidisti eum in talem locum ubi aut occisus est, aut membra ejus truncata? similiter jejunare debes, quamvis dicas quod non ea ratione eum illuc traderes ut vel debilitaretur vel occideretur.

[Col. 0955D] Occidisti tu ipse, aut aliquis per tuum consilium aliquem ex ecclesiasticis viris Deo dicatis, aut psalmistam, aut ostiarium, aut lectorem, aut exorcistam aut acolythum, aut subdiaconum, aut diaconum, aut presbyterum? Si fecisti, singulos ordines, singulos gradus singulariter poenitere debes. Ita faciendum est tibi, ut pro Psalmista, XL dies in pane et aqua, quod Teutonice carina vocatur, cum septem sequentibus annis poeniteas. Pro ostiario similiter, pro lectore similiter, pro exorcista similiter, pro acolytho similiter, pro subdiacono similiter, pro diacono similiter, pro presbytero similiter: quia omnis presbyter octo ordines habet. Quapropter, omnis qui interfecerit voluntarie presbyterum, ita debet poenitere, ut octo homicidia sponte commissa, et nunquam [Col. 0956A] debet esse sine poenitentia. Tamen, secundum Wormaciense consilium, ita debes poenitere: Si sacerdotem voluntarie occideris, carnem non manduces, et vinum non bibas cunctis diebus vitae tuae. Jejunes quotidie usque ad vesperam, exceptis diebus festis, atque Dominicis, arma non feras, equum non ascendas, ecclesiam per quinquennium non ingrediaris, sed ante fores ecclesiae stes. Post quinquennium ecclesiam ingredere, nondum vero communices, sed in angulo ecclesiae stes vel sedeas. Cum autem fuerit duodecimi anni circulus finitus, communicandi tibi licentia concedatur, et equitandi tribuatur remissio. Maneas autem in reliquis observationibus tres dies per hebdomadam, ut perfectius purificari merearis.



De perjurio.

[Col. 0956B] Fecisti perjurium pro cupiditate? XL dies in pane et aqua, quod vulgus carinam vocat, et septem sequentes annos ita observes ut consuetudo est. Et quandiu vivas, omnes sextas ferias in pane et aqua jejunes. Et si redimere volueris, uno denario, vel pretio unius denarii, vel tres pauperes pascendo, potestatem habeas redimendi. Tamen Poenitentialis Romanus praecipit: Si quis per cupiditatem se pejeraverit, omnes res suas vendat, et pauperibus distribuat, et monasterium ingressus, jugi poenitentia se subdat.

Fecisti perjurium sciens, et alios in perjurium adduxisti? XL dies in pane et aqua, quod vulgus carinam vocat, poenitere debes, et septem sequentes annos, ita ut consuetudo est, observare debes. Et [Col. 0956C] tot perjuria debes jejunare, quot homines sciens ad perjurium adduxisti, et ipsi sua perjuria emendent, ut supra notatum est, si scientes fecerunt. Sin autem, levius.

Fecisti perjurium coactus, et pro necessitate, aut pro vita tua? quia dilexisti corpus plus quam animam, quadraginta dies. id est carinam, in pane et aqua poenitere debes, et omnes sextas ferias quae sunt in unius anni circulo, in pane et aqua poeniteas, et non redimas.



De otioso juramento.

Promisisti meretrici vel adulterae juramento fidem, aut aliquid tale cum juramento promisisti, quod contra jus canonum esset? poeniteas juramentum, [Col. 0956D] et frange jusjurandum, et illud melius et justius est quam permanere in stupri flagitio aut in alio aliquo malo, quia scriptum est: »Injusta vota frangenda sunt.«

Si jurasti per capillum Dei, aut per caput ejus, vel alio modo blasphemia contra Deum usus fueras, si semel nesciens fecisti, septem dies in pane et aqua poeniteas. Si secundo vel tertio, increpatus, fecisti, XV dies in pane et aqua poeniteas. Si per coelum aut per terram, sive per solem vel per lunam, aut per aliam aliquam creaturam, XV dies in pane et aqua poeniteas.

Si sacramento te obligasti ut ad pacem alicujus inimici tui nullo modo redires, pro perjurio annum unum a corpore et sanguine Domini sis segregatus, [Col. 0957A] et XL dies in pane et aqua poeniteas: ad charitatem vero, quae operit multitudinem peccatorum, celeriter redi.

Si definisti, vel juramento te obfirmasti aliquid agere quod Deo non placeret, juxta modum peccati poenitentiam age, et hoc quod temere et injuste definisti, in irritum revocetur. Si aliquid te incaute jurasse contigerat, quod observatum pejorem verteretur in exitum, juxta synodalia decreta mutandum decernimus, [potius] quam, te permanente in juramento, in aliud crimen majus devertaris.



De furto.

Furatus es aliquid de ecclesiastico thesauro infra ecclesiam, sive aurum, sive argentum, sive gemmas, sive libros, sive pallia altaris, sive sacerdotalia [Col. 0957B] vestimenta; sive vela, sive tapetia, sive aliquid quod ad ecclesiae usum vel datum est, vel factum est? si fecisti, redde quod tulisti, et tres carinas cum septem sequentibus annis poeniteas. Si ipsas sacras reliquias furatus es, reportatis sacris, septem carinas jejunare debes.

Si infregisti alicujus Christiani domum per noctem, et ibi tulisti ejus quadrupedia, id est aut equum aut bovem, aut alia ejus animalia, aut fortiorem causam valentem quadraginta solidos, pretium redde, et annum unum per legitimas ferias poenitere debes. Si autem non reddis, duos annos per legitimas ferias poenitere debes. Si majus furtum fecisti, magis debes poenitere. Et si saepe fecisti, [Col. 0957C] tanto magis debes augere poenitentiam. Si parvum furtum fecisti, decem dies in pane et aqua debes poenitere: pueri quinque dies in pane et aqua poeniteant.



De rapina.

Si rapinam fecisti, gravius debes poenitere: quia miserabilius est quod per vim se vidente rapuisti, quam quod sibi, dormiente vel absente, furatus es Si fecisti furtum necessitatis causa, sic dico ut non haberes unde viveres, et propter famis penuriam, et tantum furatus es victualia extra ecclesiam, et non propter consuetudinem fecisti, redde quod tulisti, et tres sextas ferias in pane et aqua poeniteas. Si autem reddere non poteris, decem dies in pane et aqua poeniteas.



De adulterio.
[Col. 0957D]

Moechatus es cum uxore alterius, tu non habens uxorem? XL dies inpane et aqua, quod in communi sermone carina vocatur, cum septem sequentibus annis poeniteas.

Si moechatus es tu uxoratus cum alterius uxore, quia habuisti quomodo impleres tuam libidinem, duas carinas, cum quatuordecim sequentibus annis poenitere debes, unam quia super uxorem tuam alteram habuisti, ecce unum adulterium: habuisti etiam alterius uxorem, ecce aliud adulterium, et nunquam debes esse sine poenitentia.



De fornicatione.

Si tu solutus ab uxore cum femina vacante [Col. 0958A] stuprum perpetrasti, decem dies in pane et aqua poeniteas, si cum propria ancilla, similiter poeniteas.

Si dimisisti uxorem tuam, et aliam duxisti, accipe priorem uxorem, et carinam unam in pane et aqua cum septem sequentibus annis poeniteas, quia scriptum est: »Quod Deus conjunxit, homo non separet.« Nulli licet uxorem suam dimittere, nisi causa fornicationis, id est, si ipsa adulterium cum alio perpetraverit; tunc licet illam dimittere propter fornicationem, sed illa vivente aliam non ducere. Sed si sic privati voluerint permanere, ut neuter illorum se super alterum de discidio proclamaverit, maneant sic. Si autem se de discidio proclamaverint, tunc primum episcopus peracta inter eos poenitentia [Col. 0958B] id est post septennem poenitentiam, si petierint, debet eos reconciliare. Eadem lex erit marito adversus uxorem, si ipse adulterium perpetraverit, et si ipsa voluerit, propter fornicationem potest maritum dimittere, eadem ratione qua supra de uxore adulterium perpetrante dictum est.

Accepisti uxorem, et non fecisti nuptias publice, et non venisti ad ecclesiam tu et uxor tua, et non accepistis benedictionem a sacerdote, sicut in canonibus scriptum est, et non dotasti eam dote qualicunque potuisti, sive terra, sive mobilibus rebus, auro, argento, vel mancipiis, vel animalibus, vel juxta possibilitatem tuam: postremo, vel denario, vel pretio unius denarii, vel pretio unius oboli, tantum [Col. 0958C] ut dotata fieret? Si non fecisti, tres Quadragesimas per legitimas ferias poenitere debes.

Fecisti fornicationem cum sanctimoniali, id est cum sponsa Christi? Si fecisti, XL dies in pane et aqua, quod carinam vocant, cum septem sequentibus annis poeniteas, et quandiu vivas, omnes sextas ferias in pane et aqua observes.

Si corrupisti virginem, et postea eamdem suscepisti uxorem, eo quod solas nuptias, quod maximum est, violasti, annum unum per legitimas ferias poeniteas. Si autem non duxisti eam post corruptionem uxorem, duos annos per legitimas ferias poeniteas.

Accepisti illam tibi uxorem, quam alter sibi desponsatam [Col. 0958D] habuerat? dimitte illam, quia nunquam potest tibi fieri legitima, et XL dies in pane et aqua, quod carinam vocant, cum VII sequentibus annis poeniteas.

Rapuisti uxorem tuam, et vi sine voluntate mulieris, vel parentum in quorum mundiburdio tenebatur, illam adduxisti? Si fecisti; nec illam habere debes, secundum canonum auctoritatem, nec aliam unquam canones te habere concedunt. Si autem illa consentiens non fuerat, in Domino licentiam habeat nubendi. Tu autem XL dies, id est, carinam, in pane et aqua poeniteas, et VII sequentes annos: et, quia legitima conjugia Dei praecepto sunt ordinata, et quia ex duobus corporibus unum ex Dei jussu conficitur, et quia non debet fieri legitimum conjugium [Col. 0959A] nisi ex consensu amborum et parentum, tu, qui sanctum illud constitutum turbasti et violasti, sine spe conjugii permaneas.

Contigit tibi ut uxor tua te conscio et hortante cum alio viro, illa autem nolente adulterium perpetraret? Si fecisti, XL dies, id est, carinam, in pane et aqua poeniteas et septem annos, unum ex his in pane et aqua poeniteas, et nunquam sis sine poenitentia. Si autem uxor tua hoc probare potuerit, quod tua culpa et tuo jussu, se renuente et reluctante, adulterata sit, si se continere non potest, nubat cui voluerit, tantum in Domino. Tu autem sine uxoria spe in perpetuo permaneas. Illa autem si consentiens fuerat, eadem jejunet quae tibi proposita sunt, et sine spe conjugii permaneat.

[Col. 0959B] Accepisti uxorem cognatam tuam, vel quam cognatus habuit? separari debes ab ea, et poenitere juxta modum cognationis: quia sancti Patres et sancta illorum statuta incestis conjunctionibus nil prorsus veniae reservant, neque numerum generationum definiunt. Sed id statuerunt, ut nulli Christiano liceat de propria consanguinitate seu cognatione uxorem accipere, usque dum generatio recordaretur, cognosceretur, aut memoria retineretur. Quia sanctus Gregorius dicit: »Si quis de propria cognatione, vel quam cognatus habuit in conjugium duxerit, anathema sit.« Quapropter scire debes quia non est ita ut multi sacerdotes multos seducunt, dicentes quod in ipso peccato poenitentia esse possit. [Col. 0959C] Verbi gratia, si tu modo haberes cognatam tuam, vel uxorem alterius, vel aliquid tale quod licitum non esset, et velles in eo peccato permanere, et tamen in poenitentia esse: verbi gratia, si hodie quadraginta dies in pane et aqua pro uno quolibet peccato peractos haberes in poenitentia, et iterares prius peccatum, nihil valeret poenitentia quam fecisti, juxta id quod dicitur: »Sicut canis qui redit ad vomitum suum, et sues ad volutabra sua,« ita erit et peccatori qui redit ad peccatum prius confessum. Quapropter scias vere, dum in ipso peccato fueris, poenitentia ejusdem peccati nihil valet.



De abusione conjugii.

Concubuisti cum uxore tua vel cum alia aliqua retro, canino more? Si fecisti, decem dies in pane et [Col. 0959D] aqua poeniteas.

Junxisti te uxori tuae menstruo tempore? si fecisti, decem dies in pane et aqua poeniteas. Mulier tua si intraverit ecclesiam ante mundum sanguinem post partum, tot dies poeniteat, quot ecclesia carere debuerat. Si autem concubuisti cum ea his diebus, viginti dies in pane et aqua poeniteas.

Concubuisti cum uxore tua postquam infans motum in utero fecerat? vel saltem XL dies ante partum? Si fecisti, XX dies in pane et aqua poeniteas.

Concubuisti cum uxore tua post manifestatam conceptionem? decem dies in pane et aqua poeniteas.

[Col. 0960A] Concubuisti cum uxore tua die dominica? quatuor dies in pane et aqua poenitere debes?

Coinquinatus es cum uxore tua in Quadragesima? XL dies in pane et aqua poenitere debes, aut XXVI solidos in eleemosynam dare. Si per ebrietatem evenit, XX dies in pane et aqua poeniteas. Viginti dies ante Natalem Domini, et omnes dies Dominicos, et in omnibus legitimis jejuniis, et in natalitiis apostolorum, et in praecipuis festis et in publicis, castitatem debes custodire. Si autem non custodisti, XL dies in pane et aqua poeniteas.



De falso testimonio.

Fuisti in falso testimonio, ita dico ut testimoniares et affirmares hoc verum esse quod falsum erat, et hoc fecisti propter amorem alicujus, sive per praemium, [Col. 0960B] sive propter timorem? Si fecisti, ita debes poenitere sicut adulterium, et homicidia sponte commissa, Domino dicente: »De corde enim exeunt homicidia, adulteria, furta, falsa testimonia.« Et ideo debet similiter poenitere et excommunicari falsus testis, sicut adulter, et fur, et homicida. Si propter timorem fecisti illius a quo timere potuisti, et membra perdere, aut vitam, et ad ultimum bona tua, tunc divide poenitentiam, et postea praevide ne tibi ulterius contingat.



De arte magica.

Violasti sepulcrum, ita dico, dum aliquem videres sepelire, et in nocte infringeres sepulcrum et tolleres vestimenta ejus? Si fecisti, II annos per legitimas [Col. 0960C] ferias poeniteas.

Consuluisti magos, et in domum tuam induxisti exquirendi aliquid arte malefica, aut expiandi causa, vel, paganorum consuetudinem sequens, divinos qui tibi divinarent, ut futura ab eis requireres quasi a propheta, et illos qui sortes exercent, vel qui per sortes sperant se futura praescire, vel illos qui vel auguriis vel incantationibus inserviunt, ad te invitasti? Si fecisti, duos annos per legitimas ferias poeniteas.

Si observasti traditiones paganorum, quas, quasi haereditario jure diabolo subministrante, usque in hos dies semper patres filiis reliquerunt, id est ut elementa coleres, id est lunam aut solem, aut stellarum cursum, novam lunam, aut defectum lunae, [Col. 0960D] ut tuis clamoribus aut auxilio splendorem ejus restaurare valeres, aut illa elementa tibi succurrere aut tu illis posses, aut novam lunam observasti pro domo facienda aut conjugiis sociandis? Si fecisti, duos annos per legitimas ferias poeniteas, quia scriptum est: »Omne quodcunque facitis in verbo et in opere, omnia in nomine Domini nostri Jesu Christi facite.«

Observasti Kalendas Januarias ritu paganorum, ut vel aliquid plus faceres propter novum annum quam antea, vel post soleres facere, ita dico ut aut mensam tuam cum lapidibus vel epulis in domo tua praeparares eo tempore, aut per vicos et per plateas cantores et choros duceres, aut supra tectum domus [Col. 0961A] tuae sederes, ense tuo circunsignatus, ut ibi videres et intelligeres quid tibi in sequenti anno futurum esset? vel in bivio sedisti supra taurinam cutem, ut et ibi futura tibi intelligeres? vel si panes praedicta nocte coquere fecisti tuo nomine, ut, si bene elevarentur, et spissi et alti fierent, inde prosperitatem tuae vitae eo anno praevideres? Ideo, quia Deum creatorem tuum dereliquisti, et ad idola et ad illa vana te convertisti, et apostata effectus es, duos annos per legitimas ferias poeniteas.

Fecisti ligaturas, et incantationes, et illas varias fascinationes quas nefarii homines, subulci, vel bubulci, et interdum venatores faciunt, dum dicunt diabolica carmina super panem aut super herbas, et super quaedam nefaria ligamenta, et haec aut in [Col. 0961B] arbore abscondunt, aut in bivio aut in trivio projiciunt, ut aut sua animalia vel canes liberent a peste et a clade, et alterius perdant? Si fecisti, duos annos per legitimas ferias poeniteas.

Interfuisti, aut consensisti vanitatibus quas mulieres exercent in suis lanificiis, in suis telis, quae, cum ordiuntur telas suas, sperant se utrumque posse facere, cum incantationibus et cum aggressu illarum, ut et fila staminis, et subtegminis in invicem ita commisceantur [ut], nisi his iterum aliis diaboli incantationibus econtra subveniant, totum pereat? Si interfuisti, aut consensisti, triginta dies poeniteas in pane et aqua.

Collegisti herbas medicinales, cum aliis incantationibus [Col. 0961C] cum symbolo et Dominica oratione, id est cum Credo in Deum et Pater noster cantando. Si aliter fecisti, decem dies in pane et aqua poeniteas.

Venisti ad aliquem locum ad orandum nisi ad ecclesiam vel ad alium locum religiosum quam episcopus tuus vel tuus sacerdos tibi ostenderet, id est vel ad fontes, vel ad lapides, vel ad arbores, vel ad bivia, et ibi aut candelam aut faculam pro veneratione loci incendisti, aut panem aut aliquam oblationem illuc detulisti, aut ibi commedisti, aut aliquam salutem corporis aut animae ibi requisisti? Si fecisti, aut consensisti, tres annos per legitimas ferias poeniteas.

Requisisti sortes in codicibus vel in tabulis, ut plures solent, qui in Psalteriis et in Evangeliis, vel [Col. 0961D] in aliis hujuscemodi rebus sortiri praesumant? Si fecisti, decem dies poeniteas in pane et aqua.

Credidisti unquam vel particeps fuisti illius perfidiae, ut incantatores et qui se dicunt tempestatum immissores esse, possent per incantationem daemonum aut tempestates commovere aut mentes hominum mutare? Si credidisti, aut particeps fuisti, annum unum per legitimas ferias poeniteas.

Credidisti aut particeps fuisti illius incredulitatis, ut aliqua femina sit quae per quaedam maleficia et incantationes mentes hominum permutare possit, id est aut de odio in amorem, aut de amore in odium, aut bona hominum fascinationibus suis, aut damnare aut surripere possit? Si credidisti, aut particeps [Col. 0962A] fuisti, unum annum per legitimas ferias poeniteas.

Credidisti ut aliqua femina sit quae hoc facere possit quod quaedam, a diabolo deceptae, se affirmant necessario et ex praecepto facere debere, id est cum daemonum turba in similitudinem mulierum transformatam, quam vulgaris stultitia holdam vocat, certis noctibus equitare debere super quasdam bestias, et in eorum se consortio annumeratam esse? Si particeps fuisti illius incredulitatis, annum unum per legitimas ferias poenitere debes.



De sacrilegio.

Maledixisti patri vel matri tuae, vel flagellasti eos, vel in aliquo dehonestasti? Si fecisti, quadraginta dies, unam carinam, in pane et aqua, cum [Col. 0962B] septem sequentibus annis poeniteas, quia Dominus dixit: »Qui maledixerit patri suo, vel matri, morte moriatur.«

Tulisti aliquid de ecclesiastico thesauro? Si fecisti, in quadruplum restitue, aut tres annos per legitimas ferias poeniteas.

Duxisti aut transmisisti vel vendidisti aliquem hominem in captivitatem, nisi pro pace communi? Si fecisti, reduc eum si poteris: sin autem, duos annos per legitimas ferias poeniteas.

Concremasti domum vel aream alterius, odii meditatione? Si fecisti, redde damnum, et unum annum per legitimas ferias poeniteas.



De contemptu jejunii.

Solvisti jejunium in Quadragesima, antequam [Col. 0962C] vespertinum celebraretur officium, nisi propter infirmitatem? Si fecisti, pro unoquoque die tres dies in pane et aqua poenitere debes: quia canones praecipiunt quod in Quadragesima currendum sit ad missam, et auditis missarum solemnitatibus et vespertinis officiis, largitis eleemosynis, ad cibum accedendum esse. Si autem aliquis necessitate constrictus fuerit ut ad ecclesiam venire non possit, et missam audire non possit, aestimata vespertina hora, completa oratione, jejunium solvat.

Contempsisti indictam jejunium a sancta Ecclesia, et noluisti illud observare cum caeteris Christianis? XX dies in pane et aqua poeniteas.

Solvisti jejunium Quatuor temporum, et non custodisti illud cum caeteris Christianis? XL dies in [Col. 0962D] pane et aqua poeniteas.

Jejunasti diem Dominicum propter abstinentiam et religionem? XX dies in pane et aqua poeniteas.

Si non observasti jejunium Litaniae majoris, et dierum Rogationum, et vigiliarum sanctorum, XX dies in pane et aqua poeniteas.

Coegisti publice poenitentem manducare et bibere ultra id quod sibi imperatum fuerat, nisi ad praesens pro eo eleemosynam dedisses? Si fecisti, decem lies in pane et aqua poeniteas.

Contempsisti aliquem cum tu jejunares, qui jejunare non poterat et manducabat? Si fecisti, quinque dies in pane et aqua poeniteas.

Solvisti jejunium in Coena Domini, et in Sabbato [Col. 0963A] sancto, ut in illis duobus diebus frequentius comederes quam in reliquis Quadragesimae diebus, excepto in coena, vel infirmitatis causa? Si fecisti, decem dies in pane et aqua poeniteas.



De gula et ebrietate.

Habuisti in consuetudine ut plus comederes et biberes quam tibi necesse esset? Si fecisti, decem dies in pane et aqua poeniteas, quia Dominus dicit in Evangelio: »Videte ne graventur corda vestra in crapula et ebrietate.«

Bibisti unquam tantum, ut per ebrietatem vomitum faceres? Si fecisti, quindecim dies poeniteas in pane et aqua.

Inebriasti te unquam per jactantiam, ita dico ut gloriareris in hoc quod alios in potu vincere posses, [Col. 0963B] et sic, per tuam vanitatem et per tuam exhortationem, te et alios ad ebrietatem perduxisti? Si fecisti, triginta dies poeniteas in pane et aqua.

Fecisti vomitum corporis et sanguinis Domini propter ebrietatem? Si fecisti, quadraginta dies in pane et aqua poeniteas.

Si per nequitiam alium inebriasti, XX dies in pane et aqua poeniteas. Si per bonam voluntatem, X dies in pane et aqua poeniteas.



De irreligiositate.

Neglexisti ut non acciperes corpus et sanguinem Domini, istis quatuor temporibus, id est in coena Domini, et in Pascha, et in Pentecoste, et in Natali Domini, et totam Quadragesimam non te sustinuisti a coitu, et postea in aliis praedictis temporibus aut [Col. 0963C] septem dies, aut quinque dies ante acceptionem sacri corporis Domini? Si ista neglexisti, XX dies in pane et aqua debes poenitere.

Sprevisti missam vel orationem, vel oblationem conjugati presbyteri, ita dico ut nolles tua peccata sibi confiteri, vel ab eo accipere corpus et sanguinem Domini, ob hoc quia peccator tibi esse videretur? Si fecisti, unum annum per legitimas ferias poeniteas.



Item de arte magica.

Credidisti aut particeps fuisti illius incredulitatis, quod quaedam sceleratae mulieres retro post Satanam conversae, daemonum illusionibus et phantasmatibus seductae, credunt et profitentur se nocturnis horis cum Diana paganorum dea, et cum innumera multitudine [Col. 0963D] mulierum equitare super quasdam bestias, et multa terrarum spatia intempestae noctis silentio pertransire, ejusque jussionibus velut dominae obedire, et certis noctibus ad ejus servitium evocari? Sed utinam hae solae in perfidia sua perissent, et non multos secum in infirmitatis interitum pertraxissent! Nam innumera multitudo, hac falsa opinione decepta, haec vera esse credit, et credendo a recta fide deviat, et in errore paganorum volvitur, cum aliquid divinitatis aut numinis extra unum Deum esse arbitratur. Sed diabolus transformat se in diversarum personarum species atque similitudines, et mentem, quam captivam tenet, in somnis deludens, modo laeta, modo tristia, modo incognitas personas ostendens, per devia quaeque deducit, et cum solus [Col. 0964A] spiritus hoc patitur, infidelis mens haec non in animo, sed in corpore evenire opinatur. Quis enim non in somnis et nocturnis visionibus extra seipsum educitur, et multa videt dormiendo quae nunquam viderat vigilando? Quis vero tam stultus et hebes sit qui haec omnia, quae in solo spiritu fiunt, etiam in corpore accidere arbitretur? Cum Ezechiel propheta visiones Domini in spiritu, non in corpore, vidit et audivit, sicut ipse dicit: »Statim, inquit, fui in spiritu.« Et Paulus non audet se dicere raptum in corpore. Omnibus itaque publice annuntiandum est quod qui talia et his similia credit, fidem perdit: et qui fidem rectam in Deo non habet, hic non est ejus, sed illius in quem credit, id est diaboli. Nam de Domino nostro scriptum [Col. 0964B] est: »Omnia per ipsum facta sunt, et sine ipso factum est nihil.« Si credidisti has vanitates, duos annos per legitimas ferias poeniteas.

Observasti excubias funeris, id est interfuisti vigiliis cadaverum mortuorum ubi Christianorum corpora ritu paganorum custodiebantur, et cantasti ibi diabolica carmina, et fecisti ibi saltationes quas pagani diabolo docente adinvenerunt; et ibi bibisti, et cachinnis ora dissolvisti, et, omni pietate et affectu charitatis postposito, quasi de fraterna morte exsultare visus es? Si fecisti, XXX dies in pane et aqua poeniteas.



De superstitione.

Fecisti phylacteria diabolica, vel caracteres diabolicos quos quidam diabolo suadente facere solent, [Col. 0964C] vel herbas, vel succinos; vel quintam feriam in honorem Jovis honorasti? Si fecisti vel consensisti, quadraginta dies in pane et aqua poeniteas.

Conspirasti cum aliis insidiatoribus contra episcopum tuum, aut adversus cooperatores suos, ita dico [ut] vel doctrinam vel praecepta tui episcopi vel presbyteri irrideres vel subsannares? Si fecisti, quadraginta dies in pane et aqua poeniteas.

Comedisti aliquid de idolothyto, id est de oblationibus quae in quibusdam locis ad sepulcra mortuorum fiunt, vel ad fontes, aut ad arbores, aut ad lapides, aut ad bivia, aut portasti in aggerem lapides, aut capitis ligaturas ad cruces quae in biviis ponuntur? Si fecisti, aut consentiens in aliquibus [Col. 0964D] fuisti, triginta dies in pane et aqua poeniteas.



Item de arte magica.

Misisti filium tuum vel filiam super tectum aut super fornacem pro aliqua sanitate, vel incendisti grana ubi mortuus homo erat, vel cingulum mortui pro damno alicujus in nodos colligasti, vel pectines quibus mulierculae lanam discerpere solent supra funus complosisti, vel, quando efferebatur funus e domo, plaustrum in duo dividisti, et funus per mediam divisionem plaustri asportare fecisti? Si fecisti, aut consentiens fuisti, XX dies in pane et aqua poeniteas.

Fecisti illas vanitates aut consensisti quas stultae mulieres facere solent, [quae,] dum cadaver mortui hominis adhuc in domo jacet, currunt ad aquam, et [Col. 0965A] adducunt tacite vas cum aqua, et, cum sublevatur corpus mortui, eamdem aquam fundunt subtus feretrum, et hoc observant, dum extra domum asportatur funus, [ut] non altius quam ad genua elevetur, et hoc faciunt pro quadam sanitate? Si fecisti, aut consensisti, X dies in pane et aqua debes poenitere.

Fecisti aut consensisti quod quidam faciunt homini occiso, cum sepelitur? Dant ei in manum unguentum quoddam, quasi illo unguento post mortem vulnus sanari possit, et sic cum unguento sepeliunt. Si fecisti, XX dies in pane et aqua poeniteas.

Fecisti aliquid vel dixisti in quocunque opere quod inchoasti per sortilegam vel magicam artem, nisi Dei nomen invocasti? Si fecisti, X dies in pane et aqua debes poenitere.

[Col. 0965B] Fecisti aliquid tale quale pagani fecerunt et adhuc faciunt in Kalend. Januarii, in cervulo, vel in vegula? Si fecisti, triginta dies in pane et aqua poeniteas.

Detraxisti vel maledixisti alicui causa invidiae? Si fecisti, septem dies in pane et aqua debes poenitere.

Fecisti quod plures faciunt? Scopant locum ubi facere solent ignem in domo sua, et mittunt grana hordei adhuc loco calido: et, si salierint grana, periculosum erit; si autem ibi permanserint, bonum erit. Si fecisti, decem dies in pane et aqua poeniteas.

Fecisti quod quidam faciunt, dum visitant aliquem infirmum: cum appropinquaverint domui ubi infirmus [Col. 0965C] decumbit, si invenerint aliquem lapidem juxta jacentem, revolvunt lapidem, et requirunt in loco ubi jacebat lapis, si ibi sit aliquid subtus quod vivat, et si invenerint ibi lumbricum, aut muscam, aut formicam, aut aliquid quod se moveat, tunc affirmant aegrotum convalescere. Si autem nihil ibi invenerint quod se moveat, dicunt esse moriturum. Si fecisti, aut credidisti, viginti dies in pane et aqua poeniteas.

Fecisti pueriles arcus parvulos, et puerorum suturalia, et projecisti sive in cellarium sive in horreum tuum, ut satyri vel pilosi cum eis ibi jocarentur, ut tibi aliorum bona comportarent, et inde ditior fieres? Si fecisti, X dies in pane et aqua poeniteas.

[Col. 0965D] Fecisti quod quidam faciunt in Kalendis Januarii, id est in octava Natalis Domini? Qui ea sancta nocte filant, nent, consuunt, omnes opus quodcunque incipere possunt, diabolo instigante, propter novum annum incipiunt? Si fecisti, quadraginta dies in pane et aqua poeniteas.



Item de adulterio.

Concubuisti cum sorore uxoris tuae? Si fecisti, neutram habeas. Et si illa quae uxor tua fuit, conscia sceleris non fuit, si se continere non vult, nubat in Domino cui velit. Tu autem et adultera sine spe conjugii permaneatis, et, quandiu vivatis, juxta praecepta sacerdotis, poenitentiam agite.

Si absente uxore tua in lectum tuum, te nesciente [Col. 0966A] et uxore tua ignorante, intravit soror uxoris tuae, et tu putasti eam uxorem tuam esse, et concubuisti cum ea, si fecisti, poenitentia peracta, legitimum tuum conjugium habere poteris. Illa autem adultera, digna vindicta debet affligi, et in aeternum conjugio privari.



Item de fornicatione.

Fecisti fornicationem cum duabus sororibus, et soror sororem a te stupratam non intellexerat, et tu posteriorem, sororem prioris esse ignorasti? Si fecisti, septem annos per legitimas ferias debes poenitere, et post potes uti legitimo conjugio. Et illae sorores, si digne poenituerint, et si se continere non valuerint, nubant in Domino. Si autem non ignoraverunt, usque ad mortem poeniteant, et se a conjugio [Col. 0966B] abstineant.

Fecisti fornicationem cum aliqua femina, et frater tuus te sciente eamdem duxit uxorem? Si fecisti, eo quod fratrem tuum crimen celasti, septem annos per legitimas ferias poeniteas, et post poenitentiam, tu et frater uxores accipere potestis tantum in Domino. Mulier autem usque ad mortem poeniteat, et sine spe conjugii permaneat.

Fecisti fornicationem cum filiastra tua? Si fecisti, nec matrem nec filiam poteris habere, nec tu poteris uxorem accipere, nec illa maritum, sed usque ad mortem poenitere debetis. Uxor autem tua, si postquam cognovit quod cum filia sua adulterium perpetratum habuisti, tecum non concubuit, nubat in Domino, si voluerit.

[Col. 0966C] Fecisti fornicationem cum noverca tua? Si fecisti, neque tu neque ipsa ulterius ad conjugium pervenire potestis. Pater autem tuus, si voluerit, aliam accipere potest.

Fecisti fornicationem cum uxore fratris tui? Si fecisti, poenitere debetis, tu et ipsa usque ad mortem, et sine spe conjugii permanere. Frater autem tuus, si vult, aliam accipiat.

Fecisti fornicationem cum sponsa filii tui, et postea filius tuus duxit eam uxorem? Si fecisti, eo quod crimen celasti filium tuum, usque ad mortem poeniteas, et sine spe conjugii permaneas. Filius autem tuus, eo quod ignorabat peccatum tuum, si vult, aliam accipiat. Illa autem, poenitentia peracta, [Col. 0966D] sine spe conjugii permaneat.

Fecisti fornicationem cum matre tua? Si fecisti, XV annos per legitimas ferias poeniteas: unum ex his in pane et aqua, et absque spe conjugii permaneas, et nunquam sis sine poenitentia. Mater autem tua, si consentiens non fuit, juxta arbitrium sacerdotis poeniteat: et si se continere non vult, nubat in Domino.

Fecisti fornicationem cum comatre tua? Si fecisti, separari debes ab ea, et quadraginta dies, id est carinam, in pane et aqua, cum septem sequentibus annis poenitere.

Fecisti fornicationem cum filiola tua spiritali quam de fonte suscepisti, aut ad manus episcopi tenuisti? Si fecisti, separari debes ab ea, et XL dies, [Col. 0967A] quod carinam vocant, cum septem sequentibus annis poenitere.



De discidio conjugii.

Tenuisti filium tuum, vel filiam, vel filiastrum tuum, vel filiastram tuam, ad confirmationem, vel a fonte suscepisti, et ideo hoc fecisti ut discidium faceres inter te et uxorem tuam? Si episcopus aliud consilium inde facere noluerit, tunc separari debes ab uxore tua, et XL dies, quod carinam vocant, in pane et aqua cum septem sequentibus annis poenitere debes, et nunquam debes esse sine poenitentia, et sine spe conjugii debes permanere. Uxor autem tua, si se continere non potest, nubat in Domino.

Accepisti mulierem, et habuisti eam aliquod tempus, mensem, aut tres, aut postremo annum, et [Col. 0967B] tunc primum dixisti te esse frigidae naturae, ita ut non potuisses coire cum ea nec cum alia aliqua: et si illa quae uxor tua esse debuit, eadem affirmat quae tu dicis: et si probari potest per rectum judicium, ita esse ut dicitis, separari potestis, tamen ea ratione ut, si tu post aliam acceperis, reus perjurii dijudiceris, et iterum, post peractam poenitentiam, priora connubia renovare debetis. Illa autem si prior, post annum aut dimidium, ad episcopum aut ad ejus missum se proclamaverit, et dicit quod non cognovisses eam, et negat aliquam commixtionem inter vos esse: tu autem affirmas quod uxor tua sit, tibi credendum est, eo quod caput mulieris es: quia si se proclamare voluerat, cur tandiu tacuit? Cito et in parvo tempore scire mulier potuit si secum [Col. 0967C] coire potuisses, si autem se statim in ipsa novitate, post mensem aut postremum post duos, se ad episcopum vel ad ejus missum proclamaverit, dicens: Volo mater esse, volo filios procreare, et ideo maritum accepi; sed quia vir quem accepi frigidae naturae est, non potest ea facere propter quae eum accepi: si probari potest per rectum judicium, separari potestis, et illa nubat in Domino, si vult.



Item de fornicatione.

Fecisti fornicationem cum sorore tua? Si fecisti, X annos per legitimas ferias, unum ex his in pane et aqua poeniteas, et quandiu vivas, poenitentiam agas, et sis sine spe conjugii. Soror autem tua, si consentiens non fuit, poenitentia peracta, si se continere [Col. 0967D] non potest, nubat in Domino.

Fecisti fornicationem cum amita vel matertera tua, vel cum uxore patrui vel avunculi tui? Si fecisti, decem annos per legitimas ferias poenitere debes, unum ex his in pane et aqua, et quandiu vivas, sine poenitentia non sis, et sine spe uxoria permanere debes, nisi episcopus aliquam misericordiam tibi concedere voluerit.

Fecisti fornicationem sicut Sodomitae fecerunt, ita ut in masculi terga et in posteriora virgam tuam immitteres, et sic secum coires more Sodomitico? Si uxorem habuisti, et semel vel bis fecisti, X annos per legitimas ferias poenitere debes, unum ex his in pane et aqua. Si in consuetudine habuisti, XII annos per legitimas ferias poenitere debes. Si cum [Col. 0968A] fratre tuo carnali idem scelus perpetrasti, XV annos per legitimas ferias poenitere debes.

Si cum masculo intra coxas, ut quidam solent, fornicationem fecisti, ita dico, ut tuum virile membrum intra coxas alterius mitteres, et sic agitando semen effunderes? Si fecisti, XL dies in pane et aqua poeniteas.

Fecisti fornicationem, ut quidam facere solent, ita dico ut tu in manum tuam veretrum alterius acciperes, et alter tuum in suam, et sic alternatim veretra manibus vestris commoveretis, ut sic per illam delectationem semen a te projiceres? Si fecisti, triginta dies in pane et aqua poeniteas.

Fecisti solus tecum fornicationem, ut quidam facere solent, ita dico ut ipse tuum virile membrum [Col. 0968B] in manum tuam acciperes, et sic duceres praeputium tuum, et manu propria commoveres ut sic per delectationem semen a te projiceres? Si fecisti, X dies in pane et aqua poeniteas.

Fecisti fornicationem, ut quidam facere solent, ut tu tuum virile membrum in lignum perforatum, aut in aliquod hujusmodi mitteres, ut sic per illam commotionem et delectationem a te semen projiceres? Si fecisti, XX dies in pane et aqua poeniteas.

Dedisti osculum alicui feminae per immundum desiderium, et sic te polluisti? Si fecisti, tres dies in pane et aqua poenitere debes. Si intra ecclesiam hoc contigerat, XX dies in pane et aqua poeniteas.

Fecisti fornicationem contra naturam, id est ut cum masculis vel cum animalibus coires, id est [Col. 0968C] cum equa, cum vacca, vel cum asina, vel cum alio aliquo animali? Si semel vel bis fecisti: et si uxorem non habuisti, quod adimplere tuam libidinem potuisses, quadraginta dies, in pane et aqua, quod carinam vocant, cum septem sequentibus annis poenitere debes, et nunquam sis sine poenitentia. Si autem uxorem habuisti, decem annos per legitimas ferias poenitere debes. Si autem in consuetudine habuisti illud scelus, XV annos per legitimas ferias poenitere debes. Si in pueritia tibi contigerat, C dies in pane et aqua debes poenitere.

Si autem servus est qui haec fecerit, et uxoratus, et cum animalibus peccat, si cum scopis bene castigatur, tres annos per legitimus ferias poeniteat. Si [Col. 0968D] autem servus sine uxore haec fecerit, item verberibus castigatus, duos annos per legitimas ferias poeniteat. Si autem talis est servus ut gratis verbera pati non velit, et est tam digna persona, ita poeniteat ut ille qui ingenus est.



De illicitis cibis.

Comedisti scabiem corporalem pro aliqua sanitate, aut bibisti propter solutionem vermiculos qui pediculi vocantur, vel bibisti urinam humanam, sive stercora aliqua comedisti pro sanitate aliqua? Si fecisti, XX dies in pane et aqua poeniteas.

Comedisti morticina, id est animalia quae a lupis seu a canibus dilacerabantur, et sic mortua inventa sunt? Si fecisti, X dies in pane et aqua poenitere debes.

[Col. 0969A] Comedisti aves quas oppresserat accipiter, et non prius occidisti eas ferro aliquo? Si fecisti, V dies in pane et aqua poeniteas.

Comedisti aves et animalia quae in retibus strangulantur, et sic mortua inveniuntur? Nisi in necessitate famis feceris, X dies in pane et aqua debes poenitere.

Comedisti piscem qui mortuus est in flumine inventus? Nisi eo die a piscatoribus tactus est, et sic mortuus, et eodem die inventus? Si fecisti, tres dies in pane et aqua poeniteas.



De fraude.

Fecisti falsitatem, vel fraudem aliquam in mensuris, aut in ponderibus, ita dico, ut falso modio, aut cum ponderibus injustis tua bona venderes aliis [Col. 0969B] Christianis? Si fecisti, aut consensisti, viginti dies in pane et aqua poenitere debes.



De incestu.

Si obtrectasti turpitudinem, tu conjugatus alicujus feminae, ita dico, si mamillas et ejus verenda obtrectasti. Si fecisti, quinque dies in pane et aqua poeniteas. Si autem non fuisti conjugatus, duos dies in pane et aqua poeniteas.

Lavisti te in balneo cum uxore tua, et aliis mulierculis, et vidisti eas nudas, et ipsae te? Si fecisti, tres dies in pane et aqua debes poenitere.



De hospitalitate.

Venerunt ad te hospites tempore necessitatis, et non recepisti eos in domum tuam, et non fecisti [Col. 0969C] cum eis misericordiam, sicut Dominus praecepit? Si non fecisti, quinque dies in pane et aqua poeniteas.



Item de sacrilegio.

Incendisti Ecclesiam, aut consensisti? Si fecisti, Ecclesiam restitue, et precium tuum, id est wiregeldum tuum pauperibus distribue, et XV annos per legitimas ferias poeniteas.

Retinuisti oblationes mortuorum, ita ut Ecclesiis tradere noluisses? Si fecisti, unum annum per legitimas ferias poeniteas.

Celebrasti Pascha, Pentecosten, Natalem Domini in alio loco, nisi in illa civitate cui tu subjectus es, nisi infirmitate te impediente? Si fecisti, X dies in pane et aqua poeniteas.



De excommunicatis.
[Col. 0969D]

Habuisti aliquam communionem cum excommunicato, te sciente ita dico, ut simul cum eo orares in Ecclesia, aut in aliquo loco, aut salutasti eum, ita ut ei ave diceres, aut eum in domum reciperes, aut ei aliquam humanitatem praebuisti, clam, vel aperte, nisi eodem tempore, vel eodem itinere tecum ad satisfactionem ire vellet, et tunc unam noctem, vel duas, vel quantum iter possit perfici, seorsum ab aliis posito ei dedisti victui necessaria? Si aliter fecisti, tunc et tu similiter excommunicatus es, sicut et ille, et debes quadraginta dies in pane et aqua, quod carinam vocant, cum septem sequentibus annis poenitere.



De oblatione.
[Col. 0970A]

Detraxisti, vel retinuisti aliquid de oblationibus, quae Deo oblatae sunt in mancipiis, in terris, sylvis, vineis, utensilibus, vestimentis, et in reliquis possessionibus, et quae Ecclesiis sine dubio Christo qui earum sponsus est oblata sunt, vel testamento Ecclesiis ab aliquo fideli relicta? Si fecisti, vel consensisti, quadraginta dies in pane et aqua debes poenitere.



De decimis.

Neglexisti decimam tuam Deo dare, quam Deus ipse sibi dari constituit, id est non dedisti ei decimam de cunctis fructibus tuis, quos tu ad tuos usus colligere desiderasti, vel collegisti, et de cunctis tuis animalibus, et decimum animal quod Deo debueras dare, et quod suum erat, illud pejori commutasti? [Col. 0970B] Si fecisti vel consensisti, Deo quod suum erat in quadruplum prius restitue, et viginti dies in pane et aqua debes poenitere.



Item de rapina.

Oppressisti pauperes qui tibi vicini erant, qui se defendere non poterant, vel eorum bona, illis nolentibus, tulisti? Si fecisti, redde illis sua, et triginta dies in pane et aqua poeniteas.



Item de irreligiositate.

Fecisti quod quidam facere solent? Post prandium vadunt ad missam, et ipsi saturi et vinolenti, a sacerdote pro populo offerente signum pacis accipere praesumunt. Si fecisti, tres dies in pane et aqua poeniteas.

Accepisti corpus et sanguinem Domini post aliquam [Col. 0970C] parvissimam degustationem? Si fecisti, et semel et illud in pueritia, nisi pro viatico fecisti, decem dies in pane et aqua poenitere debes.

Fecisti quod quidam facere solent, dum ad Ecclesiam venerint, in primis parum labia commovent quasi orent propter alios circumstantes, vel sedentes, et statim ad fabulas et ad vaniloquia festinant; et cum presbyter eos salutat, et hortatur ad orationem, illi autem ad fabulas suas revertuntur, non ad responsionem, nec ad orationem. Si fecisti, decem dies in pane et aqua poenitere debes.



De consensu in malo.

Reticuisti peccatum fratris quod erat usque ad mortem, neque corripuisti eum, nec exhortatus es [Col. 0970D] eum, ut resipisceret, nec succurristi fratri sub onere jacenti? Si fecisti, tam diu poeniteas quam diu reticuisti.

Defendisti reos propter misericordiam vel propter amicitiam, et in hoc immisericors fuisti innocentibus? Si fecisti, triginta dies in pane et aqua poeniteas.

Fecisti tibi missam cantare, et illa sancta offerre dum domi fueras, sive in domo tua, sive in alio aliquo loco, nisi in Ecclesia? Si fecisti, decem dies in pane et aqua poenitere debes.



De incredulis.

Credidisti quod quidam credere solent? Dum iter aliquod faciunt si cornicula ex sinistra eorum in [Col. 0971A] dexteram illis cantaverit, inde se sperant habere prosperum iter. Et dum anxii fuerint hospitii, si tunc avis illa, quae muriceps vocatur, eo quod mures capiat, et inde pascatur nominata, viam per quam vadunt ante se transvolaverit, se illi augurio et omini magis committunt quam Deo. Si fecisti, aut ista credidisti, quinque dies in pane et aqua debes poenitere.

Credidisti quod quidam credere solent? Dum necesse habent ante lucem aliorsum exire, non audent, dicentes quod posterum sit, et ante galli cantum egredi non liceat, et periculosum sit eo quod immundi spiritus ante gallicinium plus ad nocendum potestatis habeant, quam post, et gallus suo cantu plus valeat eos repellere et sedare, quam illa divina [Col. 0971B] mens quae est in homine sua fide et crucis signaculo? Si fecisti aut credidisti, decem dies in pane et aqua debes poenitere.

Credidisti quod quidam credere solent, ut illae quae a vulgo parcae vocantur, ipsae, vel sint, vel possint hoc facere quod creduntur; id est, dum aliquis homo nascitur, et tunc valeant illum designare ad hoc quod velint ut quandocunque ille homo voluerit, in lupum transformari possit, quod vulgaris stultitia weruvolff vocat, aut in aliam aliquam figuram? Si credidisti, quod unquam fieret aut esse possit, ut divina imago in aliam formam aut in speciem transmutari possit ab aliquo, nisi ab omnipotente Deo, decem dies in pane et aqua debes poenitere.

[Col. 0971C] Credidisti quod quidam credere solent, quod sint agrestes feminae, quas sylvaticas vocant, quas dicunt esse corporeas, et quando voluerint ostendant se suis amatoribus, et cum eis dicunt se oblectasse, et item quando voluerint, abscondant se et evanescant? Si credidisti, decem dies in pane et aqua poeniteas.

In istis omnibus supradictis debent sacerdotes magnam discretionem habere, ut discernant inter illum qui publice peccavit et publice poenituit, et inter illum qui absconse peccavit et sua sponte confessus est.

Quamvis hae praedictae interrogationes feminis et viris sint communes, tamen hae sequentes specialiter ad feminas pertinent.

[Col. 0971D] Fecisti ut quaedam mulieres in quibusdam temporibus anni facere solent: ut in domo tua mensam praeparares, et tuos cibos, et potum cum tribus cultellis supra mensam poneres, ut si venissent tres illae sorores, quas antiqua posteritas et antiqua stultitia parcas nominavit, ibi reficerentur, et tulisti divinae pietati potestatem suam, et nomen suum, et diabolo tradidisti, ita, dico, ut crederes illas quas tu dicis esse sorores, tibi posse, aut hic aut in futuro prodesse? Si fecisti, aut consensisti, unum annum per legitimas ferias poeniteas.

Fecisti quod quaedam mulieres facere solent, ut faceres quoddam molimen aut machinamentum in modum virilis membri, ad mensuram tuae voluntatis, [Col. 0972A] et illud loco verendorum tuorum, aut alterius, cum aliquibus ligaturis colligares, et fornicationem faceres cum aliis muliereculis, vel aliae eodem instrumento, sive alio, tecum? Si fecisti, quinque annos per legitimas ferias poeniteas.

Fecisti quod quaedam mulieres facere solent, ut jam supradicto molimine, vel alio aliquo machinamento, tu ipsa in te solam faceres fornicationem? Si fecisti, unum annum per legitimas ferias poeniteas.

Fecisti quod quaedam mulieres facere solent, quando libidinem se vexantem extinguere volunt, quae se conjungunt quasi coire debeant et possint, et conjungunt in invicem puerperia sua, et sic confricando pruritum illarum extinguere desiderant? [Col. 0972B] Si fecisti, tres quadragenas per legitimas ferias debes poenitere.

Fecisti quod quaedam mulieres facere solent, ut cum filio tuo parvulo fornicationem faceres, ita dico, ut filium tuum supra turpitudinem tuam poneres, ut sic imitareris fornicationem? Si fecisti, duos annos per legitimas ferias debes poenitere.

Fecisti quod quaedam mulieres facere solent, ut succumberes aliquo jumento, et illud jumentum provocares ad coitum, qualicunque posses ingenio, ut sic coiret tecum? Si fecisti, carinam unam in pane et aqua, cum septem sequentibus annis poeniteas, et nunquam sis sine poenitentia.

Fecisti quod quaedam mulieres facere solent, quae, dum fornicantur et partus suos necare volunt, agunt [Col. 0972C] ut utero conceptus excutiant suis maleficiis et suis herbis, ita ut aut conceptum interficiant aut excutiant, vel si nondum conceperunt, faciunt ut non concipiant? Si fecisti, aut consensisti, aut docuisti, decem annos per legitimas ferias poenitere debes. Sed antiqua definitio usque ad exitum vitae tales ab Ecclesia removet. Nam quoties conceptum impedierat, tot homicidiorum rea erit. Sed distat multum, utrum paupercula sit, et pro difficultate nutriendi, vel fornicaria causa, et pro sui sceleris caelandi faciat.



In concilio autem Hilerdensi de supradictis qui infantes suos ex adulterio susceptos excutiunt ita praecipitur.

[Col. 0972D] Hi vero qui male conceptos ex adulterio factos, vel editos necare studuerint, vel in ventribus matrum potionibus aliquibus colliserint, in utroque sexu adulteris, id est patri vel matri, post septem annorum curricula communio tribuatur: ita tamen ut omni tempore vitae suae fletibus et humilitati insistant.

Donasti vel ostendisti alicui, ut conceptum suum vel excuteret, aut occideret? Si fecisti, septem annos per legitimas ferias poenitere debes.

Excussisti conceptum tuum antequam vivificaretur? Si fecisti, unum annum per legitimas ferias poenitere debes: fecisti post conceptum spiritum, tres annos per legitimas ferias poenitere debes.

Interfecisti filium vel filiam voluntarie post partum? [Col. 0973A] Si fecisti, XII annos per legitimas ferias poenitere debes, et nunquam debes esse sine poenitentia.

Neglexisti infantem tuum, ut per culpam tuam sine baptismo moreretur? Si fecisti, unum annum per legitimas ferias poenitere debes, et nunquam sis sine poenitentia.

Confecisti aliquam mortiferam potionem, et cum ea aliquem occidisti? Si fecisti, carinam unam cum septem sequentibus annis jejunare debes, et nunquam sis sine poenitentia. Si voluisti autem et non perfecisti homicidium, annum unum per legitimas ferias poenitere debes.

Gustasti de semine viri tui, ut propter tua diabolica facta plus in amorem tuum exardesceret? Si fecisti, [Col. 0973B] septem annos per legitimas ferias poenitere debes.

Bibisti chrisma ad subvertendum Dei judicium, vel aliquid in herbis vel in verbis, vel in ligno, vel in lapide, aut in aliqua stulta fide, vel ipsa fecisti, vel aliis consiliata es, aut in ore tuo tenuisti, aut in vestimentis tuis insutum, vel circa te ligatum habuisti, vel qualicunque ingenio faceres, ut crederes divinum judicium subvertere posse? Si fecisti, septem annos per legitimas ferias poenitere debes.

Fecisti quod quaedam mulieres facere solent et firmiter credunt, ita dico, ut si vicinus ejus lacte vel apibus abundaret, omnem abundantiam lactis et mellis quam suus vicinus ante se habere visus est [Col. 0973C] ad se et ad sua animalia, vel ad quos voluerint a diabolo adjutae, suis fascinationibus et incantationibus se posse convertere credant? Si fecisti, tres annos per legitimas ferias poeniteas.

Credidisti quod quaedam credere solent, ut quamcunque domum intraverint, pullos aucarum, pavonum, pullos gallinarum, etiam porcellos, et aliorum animalium foetus, verbo, vel visu, vel auditu, obfascinare et perdere posse affirment? Si fecisti vel credidisti, unum annum per legitimas ferias debes poenitere.

Credidisti quod multae mulieres retro Satanam conversae credunt et affirmant verum esse, ut credas inquietae noctis silentio cum te collocaveris in lecto tuo, et marito tuo in sinu tuo jacente, te dum [Col. 0973D] corporea sis januis clausis exire posse, et terrarum spacia cum aliis simili errore deceptis pertransire valere, et homines baptizatos, et Christi sanguine redemptos, sine armis visibilibus et interficere, et decoctis carnibus eorum vos comedere, et in loco cordis eorum stramen aut lignum, aut aliquod hujusmodi ponere, et commestis, iterum vivos facere, et inducias vivendi dare? Si credidisti, quadraginta dies, id est carinam in pane et aqua cum septem sequentibus annis poeniteas.

Credidisti quod quaedam mulieres credere solent, ut tu cum aliis diaboli membris item inquietae noctis silentio clausis januis in aerem usque ad nubes subleveris, et ibi cum aliis pugnes, et ut vulneres [Col. 0974A] alias, et tu vulnera ab eis accipias? Si credidisti, duos annos per legitimas ferias poeniteas.

Fecisti quod quaedam mulieres facere solent? Tollunt piscem vivum, et mittunt eum in puerperium suum, et tam diu eum ibi tenent, donec mortuus fuerit, et, decocto pisce vel assato, maritis suis ad comedendum tradunt, ideo faciunt hoc, ut plus in amorem earum exardescant? Si fecisti, duos annos per legitimas ferias poeniteas.

Fecisti quod quaedam mulieres facere solent? Prosternunt se in faciem, et discoopertis natibus, jubent ut supra nudas nates conficiatur panis, et eo decocto tradunt maritis suis ad comedendum. Hoc ideo faciunt, ut plus exardescant in amorem illarum? Si fecisti, duos annos per legitimas ferias poeniteas.

[Col. 0974B] Posuisti infantem tuum juxta ignem, et alius caldariam supra ignem cum aqua misit, et ebullita aqua superfusus est infans, et mortuus est. Tu autem qui infantem septem annos in tua custodia debuisti habere, tres annos per legitimas ferias poenitere debes. Ille autem qui aquam in caldarium misit, innocens erit.

Fecisti quod quaedam mulieres facere solent, diabolicis adimpletae disciplinis? Quae observant vestigia et indagines Christianorum, et tollunt de eorum vestigio cespitem, et illum observant, et inde sperant sanitatem aut vitam eorum auferre? Si fecisti aut consensisti, quinque annos per legitimas ferias poenitere debes.

[Col. 0974C] Fecisti quod quaedam mulieres facere solent? Tollunt menstruum suum sanguinem, et immiscent cibo vel potui, et dant viris suis ad manducandum, vel ad bibendum, ut plus diligantur ab eis? Si fecisti, quinque annos per legitimas ferias poeniteas.

Fecisti quod quaedam mulieres facere solent? Tollunt testam hominis, et igni comburunt, et cinerem dant viris suis ad bibendum pro sanitate? Si fecisti, unum annum per legitimas ferias poeniteas.

Comedisti vel bibisti alicujus animalis sanguinem? Si fecisti, quinque dies in pane et aqua poeniteas.

Fecisti quod quaedam mulieres facere solent? Illae dico quae habent vagientes infantes, effodiunt terram, [Col. 0974D] et ex parte pertusant eam, et per illud foramen pertrahunt infantem, et sic dicunt vagientis infantis cessare vagitum. Si fecisti aut consensisti, quinque dies in pane et aqua poeniteas.

Fecisti quod quaedam mulieres instinctu diaboli facere solent? Cum aliquis infans sine baptismo mortuus fuerit, tollunt cadaver parvuli, et ponunt in aliquo secreto loco, et palo corpusculum ejus transfigunt, dicentes, si sic non fecissent, quod infantulus surgeret, et multos laedere posset? Si fecisti, aut consensisti, aut credidisti, duos annos per legitimas ferias debes poenitere.

Fecisti quod quaedam facere solent, diaboli audacia repletae? Cum aliqua femina parere debet, et non potest, dum parere non potest, in ipso dolore si [Col. 0975A] morte obierit, in ipso sepulcro matrem cum infante palo in terram transfigunt. Si fecisti vel consensisti, duos annos per legitimas ferias debes poenitere.

Oppressisti infantem tuum sine voluntate tua, aut pondere vestimentorum tuorum suffocasti, et hoc post baptismum factum fuerat? Si fecisti, XL dies, id est, carinam in pane et aqua, et oleribus, atque leguminibus poeniteas, et a conjuge te abstineas donec illi XL dies pertranseant; post, tres annos per legitimas ferias, et tres quadragesimas in anno observes. Quod si ante baptismum infans oppressus fuerit, proximos XL dies, ut supra praeceptum est, poeniteas. Postea vero quinquennium expleas.

Invenisti infantem tuum juxta te oppressum, ubi [Col. 0975B] tu et vir tuus simul in lecto jacuistis, et non apparuit utrum a patre, seu a te suffocatus esset, an propria morte defunctus esset. Non debetis inde securi esse, nec esse sine poenitentia. Sed tamen in his magna consideratio debet esse pietatis, ubi nulla mala voluntas fuit, sed propria mors. Tamen propter negligentiam, XL dies in pane et aqua debetis poenitere. Si autem vos non latet interfectores esse infantis, non voluntate, sed negligentia, tres annos per legitimas ferias poenitere debetis, unum ex his in pane et aqua, et tempore poenitudinis ab omni luxuria vos custodire debetis.

Exercuisti lenocinium aut in te ipsa, aut in aliis, ita dico, ut tu meretricio more tuis amatoribus corpus tuum ad tractandum et ad sordidandum, pro precio [Col. 0975C] tradidisses, seu quod crudelius est et periculosius est, alienum corpus, filiae dico, vel neptis, et alicujus Christianae, amatoribus vendidisti, vel concessisti, vel internuncia fuisti, vel consiliata es ut stuprum aliquod tali modo perpetraretur? Si fecisti, sex annos per legitimas ferias poeniteas. Tamen in concilio Elibertano praecipitur, ut ille qui haec perpetraverit, nisi in fine non accipiat communionem.

Fecisti quod quaedam mulieres facere solent? Cum infans noviter natus est, et statim baptizatus, et sic mortuus fuerit, dum sepeliunt eum, in dexteram manum ponunt ei patenam ceream cum oblata, et in sinistram manum calicem cum vino similiter cereum ponunt ei, et sic eum sepeliunt. Si fecisti, decem [Col. 0975D] dies in pane et aqua poenitere debes.

Fecisti quod quaedam mulieres adulterae facere solent? Cum primum intellexerint quod amatores earum legitimas uxores voluerint accipere, tunc quadam arte malefica libidinem virorum extinguunt, ut legitimis prodesse non possint, neque cum eis coire. Si fecisti aut alios docuisti, XL dies in pane et aqua poenitere debes.

Obtulisti infantem tuum ad baptizandum, nisi legitimo tempore, id est in sabbato Paschae, et in sabbato Pentecostes, nisi infirmitatis necessitate? Si fecisti, decem dies in pane et aqua debes poenitere.

Neglexisti visitare infirmos, et non venisti ad eos qui in carcere erant, et non subministrasti eis? Si non fecisti, decem dies in pane et aqua poeniteas.

[Col. 0976A] Comedisti carnem in quadragesima? Si fecisti, in ipsius anni circulo ab omni esu carnium te abstineas.

Comedisti de cibo Judaeorum, vel aliorum paganorum, quem ipsi sibi praeparaverunt? Si fecisti, decem dies in pane et aqua poeniteas.

Fecisti quod quidam facere solent? Dum ad Ecclesiam vadunt, in ipsa via proferunt suas vanitates, et loquuntur otiosa, nec in eadem via cogitant aliquid quod ad animae utilitatem pertineat; et cum venerint in atrium Ecclesiae ubi sepulta sunt corpora fidelium, et dum calcaverint sepulcra proximorum non recordantur quid eis futurum sit, nec ullam mentionem, nec ullas preces pro eis ad Dominum fundunt, quod facere debuerunt. Si neglexisti, decem [Col. 0976B] dies in pane et aqua poeniteas, et vide ulterius ne tibi contingat. Sed quandocunque in atrium Ecclesiae intraveris, ora pro eis, et roga illas sanctas animas quarum corpora ibi requiescunt, ut [.....] possint pro tuis peccatis ad Dominum in [.....]

Operatus es aliquid in Dominica die? Si fecisti, tres dies in pane et aqua poenitere debes.

Fecisti quod quaedam mulieres facere solent? Deponunt vestimenta sua, et totum corpus nudum melle inungunt, et sic mellito suo corpore supra triticum in quodam linteo in terra deposito, sese hac atque illac saepius revolvunt, et cuncta tritici grana, quae humido corpori adhaerent, cautissime colligunt, et in molam mittunt, et retrorsum contra [Col. 0976C] solam molam circuire faciunt et sic in farinam redigunt, et de illa farina panem conficiunt, et sic maritis suis ad comedendum tradunt, ut comesto pane marcescant et deficiant? Si fecisti, quadraginta dies in pane et aqua poeniteas.

Fecisti quod quaedam mulieres facere solent? Dum pluviam non habent, et ea indigent, tunc plures puellas congregant, et unam parvulam virginem quasi ducem sibi praeponunt, et eamdem denudant, et extra villam ubi herbam jusquiamum inveniunt, quae Teutonice belisa vocatur, sic nudatam deducunt, et eamdem herbam, eamdem virginem sic nudam minimo digito dextrae manus eruere faciunt, et radicitus erutam cum ligamine aliquo, ad minimum digitum dextri pedis ligare faciunt. Et singulae [Col. 0976D] puellae singulas virgas in manibus habentes, supradictam virginem herbam post se trahentem in flumen proximum introducunt, et cum eisdem virgis virginem flumine aspergunt, et sic suis incantationibus pluviam se habere sperant. Et post eamdem virginem sic nudam transpositis et mutatis in modum cancri vestigiis, a flumine ad villam, inter manus reducunt? Si fecisti aut consentiens fuisti, viginti dies in pane et aqua debes poenitere.



CAP. 6.---De admonitione octo principalium vitiorum, et eorum speciebus.

(Ex Poenitentiali Theod.) Nunc tibi octo principalia vitia explicabo. Si in illis te percussum, tactum et vulneratum sentis, vide ne me caeles, id est, superbiam, vanam gloriam, invidiam, iram, [Col. 0977A] tristitiam, avaritiam, ventris ingluviem, luxuriam. Ex quibus si te culpabilem recognoscis, poenitentiam suscipe, nam ex his omnia vitia oriuntur.

De superbia, quae initium omnis peccati est, et regina omnium malorum, nascitur omnis inobedientia, omnis praesumptio, et omnis pertinacia, contentiones, haereses, arrogantia.

De vana gloria, jactantia, arrogantia, indignatio, discordia, inanis gloriae cupido, et hypocrisis.

De invidia, nascitur odium, susurratio, detractio, exultatio in adversis proximi, afflictio in prosperis.

De ira oriuntur rixae, tumor mentis, contumeliae, clamor, indignatio, praesumptio, blasphemiae, sanguinis effusio, homicidia, ulciscendi cupiditas, injuriarum [Col. 0977B] memoria.

De tristitia nascitur malitia, rancor animi, pusillanimitas, amaritudo, desperatio, torpor, vagatio mentis, saepe etiam et praesentis vitae nulla delectatio.

De avaritia oriuntur invidiae, furta, latrocinia, homicidia, mendacia, perjuria, rapinae, violentiae, inquietudo, injusta judicia, contemptus veritatis futurae, beatitudinis oblivio, obduratio cordis.

De ventris ingluvie propagatur inepta laetitia, scurrilitas, levitas, vaniloquium, immundicia corporis, instabilitas mentis, ebrietas, libido, hebetudo sensus.

De luxuria generatur caecitas mentis, inconsideratio, inconstantia oculorum, vel totius corporis [Col. 0977C] praecipitatio, amor immoderatus sui, odium mandatorum Dei, affectus praesentis saeculi, horror et desperatio futuri.



CAP. 7.---Item de virtutibus quibus eadem vitia superari possint, et de conclusione poenitentiae.

Ergo si superbus usque modo fuisti, humilia teipsum in conspectu Dei. Si vanam gloriam dilexisti, cogita ne propter transitoriam laudem, aeternam perdas mercedem. Si invidiae rubigo te hucusque consumpsit, quod est peccatum maximum, et super omnia detestabile: quia diabolo comparatur invidus, qui primo homini invidit datum, quod ipse per suam culpam perdiderat, age poenitentiam, et profectum aliorum tuum deputa. Si tristitia te superat, [Col. 0977D] patientiam et longanimitatem meditare. Si avaritiae morbus te gravat, cogita quia radix est omnium malorum, et idololatriae comparatur, et ideo largum te esse oportet. Si ira te vexat, quae in stultorum sinu requiescit, dominari debes animo tuo, et hanc a te mentis tranquillitate fuga. Si ventris ingluvies te ad devorandum pertrahit, sobrietatem sectare. Si luxuriae, castitatem vove.

Tunc prosternat se poenitens in terram, et cum lacrymis dicat: Et in his, et in aliis vitiis, quibuscunque humana fragilitas contra Deum et creatorem suum, aut cogitando, aut loquendo, aut operando, aut delectando, aut concupiscendo peccare potest, in omnibus me peccasse, et reum in conspectu Dei super omnes homines esse cognosco, et confiteor. [Col. 0978A] Humiliter etiam te sacerdos Dei exposco, ut intercedas pro me, et pro peccatis meis ad Dominum et creatorem nostrum, quatenus de his et omnibus sceleribus meis veniam et indulgentiam consequi merear.



Deinde sacerdos cum poenitente prosternat se in terram, et decantet hos sequentes Psalmos.

In primis dicat Psalmum trigesimum septimum totum, Domine ne in furore tuo: et postea dicat; Oremus, et cantet Psalmum CII: Benedic, anima mea, Domino; et iterum dicat, Oremus, et cantet Psalmum L: Miserere mei, Deus. Post haec cantet Psalmum LIII: Deus, in nomine tuo; et dicat, Oremus, et cantet Psalmum LI: Quid gloriaris in malitia.



Tunc dicat has subsequentes orationes.

[Col. 0978B] Deus cujus indulgentia nemo non indiget, memento famuli tui N. qui lubrica terreni corporis fragilitate nudatus est, quaesumus, da veniam confitenti, parce supplici, ut qui suis meritis accusatur, tua miseratione salvetur. Per Dominum.

Domine sancte, Pater, omnipotens aeterne Deus, qui per Jesum Christum Filium tuum Dominum nostrum vulnera nostra curare dignatus es, te supplices rogamus, et petimus, ut precibus nostris aurem tuae pietatis inclinare digneris, qui etiam remittis omnia crimina, et peccata universa condonas, desque huic famulo tuo, Domine, pro suppliciis veniam, pro moerore laetitiam, pro morte vitam, ut de tua misericordia confidens, pervenire mereamur ad vitam aeternam. Per eundem Dominum.

[Col. 0978C] Omnipotens et misericors Deus, qui peccatorum indulgentiam, in confessione celeri posuisti, succurre lapsis, miserere confessis, ut quos dilectorum catena constringit, magnitudo tuae pietatis absolvat. Per.

Precor, Domine, clementiae et misericordiae tuae majestatem, ut famulo tuo N. peccata et facinora sua confitenti, debita relaxare, et veniam praestare digneris, et praeteritorum criminum culpas indulgeas, qui humeris tuis ovem perditam reduxisti, qui publicani precibus et confessione placatus es: tu etiam Domine huic famulo tuo placatus esse digneris, tu hujus precibus benignus aspira, ut in confessione placabilis permaneat, fletus ejus et petitio, perpetuam [Col. 0978D] clementiam tuam cleriter exoret, sanctisque altaribus restitutus, spei rursum aeternae ac coelesti gloriae mancipetur. Qui vivis et regnas.



Deinde adjunge.

Deus omnipotens sit adjutor et protector tuus, et praestet indulgentiam de peccatis tuis, praeteritis, praesentibus, et futuris, Amen.



CAP. 8.---Salubre antidotum animabus.

(Ex scriptis Prophetae et Gregor. Hierony. August. et de tribus Poenitentialibus collectum.) Institutio illa quae fiebat in diebus patrum nostrorum rectas vias nunquam deseruit, qui instituerunt poenitentibus atque lugentibus suas passiones ac vitia medicamento salutis aeternae superare. Quia diversitas culparum, diversitatem facit poenitentibus medicamentorum; [Col. 0979A] velut medici corporum diversa medicamenta, vel potiones solent facere, contra diversitatem infirmitatum. Vel judices saecularium causarum diversa agunt judicia, qui boni sunt, et recta pensant, atque tractant quomodo judicent, recte inter miseros et divites, inter causam, et causam: Quanto magis igitur sacerdotes Dei diversa medicamenta animarum invisibilium hominibus pensare et tractare oportet, ne per stultum medicum vulnera animarum putrescant, et pejora fiant, Propheta dicente: Computruerunt cicatrices meae, a facie insipientiae meae. O stulte medice, noli decipere animam tuam et illius, ne duplicem poenam accipias, vel septuplam, vel millenam. Audi Christum dicentem: Si caecus caecum duxerit, ambo in foveam cadunt. Et si tu cogitas judicium [Col. 0979B] meum, alter homo non audit, neque videt qui me judicet: o non intelligis quod Deus judex justus, et fortis, videt et audit, et in palam abscondita deducet, et reddet unicuique secundum opera sua? Et item: Vere sunt nonnulli, caecorum canum similitudinem habentium, currentium ad cadavera mortuorum, vel similitudinem corvorum volantium, qui ad sacerdotium evehuntur, non propter Deum, sed plus propter honorem terrenum inhiantes, caeci divina sapientia. De talibus dixit Gregorius Nazianzenus: Timeo hoc, quod canes assectantur officium pastorale: maxime cum semetipsis nihil praeparaverint disciplinae. Ezechiel namque ait: Vae pastoribus Israel, qui pascebant semetipsos, et non gregem. Lac bibebant, et lanis eorum operiebantur, et quod crassum [Col. 0979C] fuit, manducabant, quod fractum fuit, non alligabant, et reliqua. Item Ezechiel ait: Vae sacerdotibus, qui comedunt peccata populi mei, hoc est sibi eorum sumentes victimas, et non orantes pro eis: comedentes hostias, et non corripientes; qui ubi morituros homines audiunt, inde gaudent, et praeparant se ad praedam quasi corvi ad cadavera mortuorum. Nunc ergo, o fratres, qui voluerit sacerdotis nomen habere, in primis propter Deum cogitet, ut discat ea quae ei necessaria sint, antequam manus episcopi caput ejus tangat: Id est, Psalterium, Lectionarium, cum Evangeliis, Sacramentorum librum, Baptisterium: et computum, cum cyclo cum commendationibus animarum, martyrologium, homelias per circulum anni plebibus praedicandas. Istud est simpliciorum: [Col. 0979D] quia si unum supradictorum defuerit, sacerdotis nomen in eo non constabit. Ad haec autem suum Poenitentialem, qui et secundum canonum auctoritatem, et justa sententias trium Poenitentialium, Theodori episcopi, et Romanorum pontificum, et Bedae ordinetur. Sed in Poenitentiali Bedae plura inveniuntur utilia: plura autem inveniuntur ab aliis inserta, quae nec canonibus, nec aliis Poenitentialibus conveniunt. Sapiens autem medicus excipiat quaeque meliora, ut discretiones omnium causarum investigare possit, sine quibus rectum judicium non potest stare. Quia scriptum est: In nulla re appareas indiscretus, sed distingue quid, ubi, quandiu, quando, qualiter debeas facere. Non omnibus ergo in una [Col. 0980A] eademque libra pensandum est, licet in uno constringantur vitio, sed discretio sit inter unumquodque eorum, hoc est inter divitem et pauperem, inter liberum et servum, infantem, puerum, juvenem, adolescentem, aetate senem, hebetem, ignarum, laicum, clericum, monachum, episcopum, presbyterum, diaconum, subdiaconum, lectorem, in gradu, vel sine gradu, conjugatum, vel sine conjugio, peregrinum, indigenam, virginem, viduam, canonicam, monacham, debilem, infirmum, sanum, fornicantem cum animalibus, vel cum hominibus contra naturam, continentem, vel incontinentem, voluntate, necessitate, vel casu, seu in publico peccantem, vel in abscondito, et quali compunctione haec omnia emendet, ut et loca, et tempora poenitendi discernat.

[Col. 0980B] Haec omnia de canonibus, et de sanctorum Patrum sententiis, et de Hieronymo, de Augustino, Gregorio, Theodoro, Beda, et ex Poenitentiali Romano vera collegimus: et ut nulli necesse sit perire, scientibus et intelligentibus animarum medicis, haec temperanda committimus. In Jesu filio Sirach dicitur: In judicando esto misericors, pupillis ut pater. Item sanctus Jacobus ait: Judicium sine misericordia erit illi qui non facit misericordiam: superexaltet autem misericordia judicium. Et sanctus Augustinus dicit, de illis qui veram poenitentiam faciunt, in jejunio, et fletu, in eleemosynis, in orationibus, et ut perpetrata iterum non faciant: et si fecerint, tamen non perseverant in eis. Quia Deus dixit: Malum cogitasti: ignovi. Malum dixisti: ignovi. [Col. 0980C] Malum fecisti: ignovi. Perseverare in malo non ignosco. Ergo qui perseverant in malo, non ignosce, sed judica districtum judicium secundum canones, et justa instituta majorum, ut caeteri timorem habeant.



CAP. 9.---Poenitentia illius anni, qui in pane et aqua jejunandus est, isto ordine observari debet.

(Ex Poenitentiali Romano.) Poenitentia unius anni, qui in pane et aqua jejunandus est, talis esse debet: In unaquaque hebdomada tres dies, id est secundam feriam, quartam feriam, sextam feriam in pane et aqua jejunet. Et tres dies, id est tertiam feriam, quintam, et sabbatum, a vino, medone, mellita cervisia, a carne, et sagimine, et a caseo, et ovis, et ab omni pingui pisce se abstineat. Manducet autem [Col. 0980D] minutos pisciculos si habere potest. Si habere non potest, tantum unius generis piscem, et legumina, et olera, et poma, si vult comedat, et cervisiam bibat. Et in diebus Dominicis, et in Natali Domini, illos quatuor dies. Et in Epiphania Domini, unum diem. Et in Pascha usque in octavum diem. Et in Ascensione domini, et in Pentecoste quatuor dies; et in Missa sancti Joannis Baptistae, et sanctae Mariae, et XII apostolorum, et sancti Michaelis, et sancti Remigii, et omnium sanctorum, et sancti Martini, et in illius sancti festivitate, qui in illo episcopatu celebris habetur. In his supradictis diebus faciat charitatem cum caeteris Christianis, id est, utatur eodem cibo et potu quo illi. Sed tamen ebrietatem [Col. 0981A] et ventris distensionem, semper in omnibus caveat.



CAP. 10---Iste annus secundus est ab illo anno, qui in pane et aqua observandus est, et post illum jejunandus. Qui etiam dandus est illis, qui viros ecclesiasticos sponte occidunt, et in consuetudine habent Sodomiticum scelus, et qui in consuetudine habent contra naturam peccare, et in Ecclesiis homicidia sponte committunt, et Ecclesias incendunt, et in Ecclesiis adulteria committunt, et qui alia hujusmodi perpetraverint.

(Ex eodem.) Poenitentia illius anni talis esse debet ut duos dies, id est, secundam et quartam feriam, in unaquaque hebdomada jejunet ad vesperam, et tunc reficiatur de sicco cibo, id est, pane et leguminibus siccis, sed coctis, aut pomis, aut oleribus [Col. 0981B] crudis, unum eligat ex his tribus, et utatur, et cervisiam bibat, sed sobrie. Et tertium diem, id est, sextam feriam in pane et aqua observet, et tres quadragesimas jejunet: unam ante Natale Domini, secundam ante Pascha, tertiam ante missam sancti Joannis; et si totam quadragesimam, ante missam sancti Joannis implere non possit, post missam impleat. Et in his tribus quadragesimis jejunet duos dies in hebdomada ad nonam, et de sicco cibo comedat, ut supra notatum est, et VI feriam jejunet in pane et aqua. Et in diebus Dominicis, et in Natali Domini, illos quatuor dies. Et in Epiphania Domini, unum diem. Et in Pascha usque in octavum diem. Et in Ascensione Domini, et Pentecoste quatuor dies, et in missa sancti Joannis Baptistae, et sanctae Mariae, [Col. 0981C] et XII apostolorum, et sancti Michaelis, et sancti Remigii, et Omnium Sanctorum, et sancti Martini, et in illius sancti festivitate, qui in illo episcopatu celebris habetur. In his supra dictis diebus faciat charitatem cum caeteris Christianis. Sed tamen ebrietatem, et ventris distensionem, semper in omnibus caveat.



CAP. 11.---De illis qui jejunare et adimplere non possunt quod in Poenitentiali scriptum est.

(Ex eodem.) Qui jejunare potest, et implere quod in Poenitentiali scriptum est, bonum est, et Deo gratias referat. Qui autem non potest, per misericordiam Dei consilium damus tale, ut nec sibi, nec alicui necesse sit, nec desperare, nec perire.



CAP. 12.---De redemptione illius anni, quem in pane et aqua jejunare debet.
[Col. 0981D]

(Ex eodem.) Pro uno die quem in pane et aqua jejunare debet, L psalmos genibus flexis in Ecclesia, si fieri potest, decantet: sin autem, in loco convenienti eadem faciat, et unum pauperem pascat, et eo die excepto vino, carne et sagimine, sumat quidquid velit.



CAP. 13.---Alio modo.

(Ex eodem.) Si autem talis est, quod tandiu in genibus jacere non possit, faciat autem sic: infra Ecclesiam, si fieri potest: sin autem, in uno loco stando intente, LXX psalmos per ordinem decantet, et pauperem pascat, et eo die excepto vino, carne et sagimine, sumat quidquid velit.



CAP. 14.---Item alio modo.
[Col. 0982A]

(Ex eodem.) Qui in Ecclesia genua centies flexerit, id est, si centies veniam petierit, si fieri potest, ut in Ecclesia fiat, hoc justissimum est. Si autem hoc fieri non potest, secrete in loco convenienti eadem faciat; si sic fecerit, eo die excepto vino, carne et sagimine, sumat quod placeat.



CAP. 15.---Item alio modo

(Ex eodem.) Qui psalmos non novit unum diem quem in pane et aqua poenitere debet: dives tribus denariis, et pauper uno denario redimat, et eo die excepto vino, carne et sagimine, sumat quidquid velit.



CAP. 16.---Item alio modo.

(Ex eodem.) Pro uno die, quem in pane et aqua [Col. 0982B] poenitere debet, tres pauperes pascat. Et eo die excepto vino, carne et sagimine, sumat quod placeat.



CAP. 17.---Item alio modo.

(Ex eodem.) Quidam dicunt XX palmatas valere pro uno die.



CAP. 18.---De redemptione unius hebdomadae quam in pane et aqua jejunare debet.

(Ex eodem.) Pro una hebdomada quam in pane et aqua jejunare debet, CCC psalmos genibus flexis in ecclesia decantet. Si autem hoc facere non potest, tria Psalteria in ecclesia, vel in loco convenienti intente decantet. Et postquam psallerit, excepto vino, carne et sagimine, sumat quidquid velit.



CAP. 19.---De redemptione unius mensis, quem in pane et aqua jejunare debet.
[Col. 0982C]

(Ex eodem.) Pro uno mense quem in pane et aqua jejunare debet, psalmos mille ducentos genibus flexis decantet.

(Ex eodem.) Si autem hoc acere non potest, sine genuflexione, sedendo aut stando in Ecclesia si fieri potest: sin autem, in uno loco, mille DC octoginta psalmos decantet. Et omni die si velit, et si abstinere non vult, reficiat se ad sextam: nisi quartam feriam, et sextam, jejunet ad nonam. Et a carne et a sagimine, et a vino, totum mensem se abstineat. Alium autem cibum postquam psalmos supradictos decantaverit, sumat. Isto ordine, totus ille annus redimendus est.



CAP. 20.---De illis qui jejunare non possunt, et Psalmos nesciunt, quomodo poenitentiam unius anni quem in pane et aqua jejunare debent redimere possint.
[Col. 0982D]

(Ex eodem.) Qui vero Psalmos non novit, et jejunare non potest, pro uno anno quem in pane et aqua poenitere debet, det pauperibus in eleemosynam viginti duos solidos, et omnes sextas ferias jejunet, in pane et aqua. Et tres quadragesimas, id est, quadraginta dies ante Pascha, et quadraginta dies ante festivitatem sancti Joannis Baptistae: et si ante festivitatem aliquid remanserit, post adimpleat, et quadraginta dies ante Natalem Domini in istis tribus quadragesimis, quidquid suo ori praeparatur in cibo, vel in potu, vel cujuscunque generis sit, istud aestimet quanti pretii sit, vel esse possit, et medietatem [Col. 0983A] illius pretii distribuat in eleemosynam pauperibus et assidue oret, et roget Deum ut oratio ejus et ejus eleemosynae apud Deum acceptabiles sint.



CAP. 21.---Item redemptio illius anni quem in pane et aqua poenitere debet.

(Ex Poenitentiali Theod.) Item qui jejunare non potest, et observare quod in Poenitentiali scriptum est, hoc faciat quod sanctus Bonifacius papa constituit. Pro uno die quem in pane et aqua jejunare debet, roget presbyterum ut Missam cantet pro eo, nisi sint crimina capitalia quae confessa prius lavari cum lacrymis debent, et tunc ipse adsit et audiat Missam, et devote ipse offerat propriis manibus panem et vinum manibus sacerdotis, et intente respondeat quantum sapit ad [Col. 0983B] salutationes, et ad exhortationes sacerdotis, et humiliter Deum deprecetur, ut oblatio quam ipse et presbyter pro se et pro peccatis suis Deo obtulerunt, Deus omnipotens misericorditer per angelum suum suscipere dignetur. Et eo die excepto vino, et carne, et sagimine, comedat quidquid vult. Et sic redimat reliquos anni dies.



CAP. 22.---De illis qui jejunare non possunt, et habent unde redimere possint.

(Ex eodem.) Si quis forte non potuerit jejunare, et habuerit unde possit redimere, si dives fuerit pro septem hebdomadibus det solidos XX. Si non habuerit unde tantum dare possit, det solidos X. Si autem multum pauper fuerit, det solidos tres. Neminem vero conturbet quia jussimus dare solidos XX aut [Col. 0983C] minus: quia si dives fuerit, facilius est illi dare solidos XX quam pauperi tres. Sed attendat unusquisque cui dare debeat, sive pro redemptione captivorum, sive super sanctum altare, sive Dei servis, seu pauperibus, in eleemosynam.



CAP. 23.---De illis qui non possunt adimplere, quod in Poenitentiali scriptum est.

(Ex eodem.) Qui non potest sic agere poenitentiam ut superius diximus, faciat sic: Si tres annos continuos jejunare debet, et jejunare non potest, sic redimere potest: in primo anno eroget in eleemosynam solidos viginti sex. In secundo anno eroget in eleemosynam solidos XX. In tertio anno solidos, XVIII. Hoc sunt solidi LXIV. Potentes autem homines plus dare debent: quia cui plus committitur, [Col. 0983D] plus ab eo exigetur. Et qui illicita committunt, etiam a licitis se abstinere debent, et corpus debent affligere jejuniis, vigiliis, et crebris orationibus. Caro enim laeta trahit ad culpam: afflicta autem reducit ad veniam.



CAP. 24.---De illis qui jejunare non possunt, et non habent unde redimere possint.

(Ex Poenitentiali Bedae presbyteri.) Qui jejunare non potest et non habet unde redimat et Psalmos novit, pro uno die quem in pane et aqua jejunare debet tribus vicibus: Beati immaculati, usque, Ad Dominum cum tribularer decantet. Et sexies: Miserere mei Deus. Et septuagies prosternat se in terram, et per singulas genuflexiones, Pater noster decantet. Qui autem Psalmos nescit, pro uno die quem in pane [Col. 0984A] et aqua jejunare debet, centies prosternat se in terram, et per singulas genuflexiones, Pater noster dicat.



CAP. 25.---De redemptione septem annorum.

(Ex Poenitentiali Romano.) Item alio modo, XII triduanae singulae cum psalteriis III impletis, et cum palmatis CCC per singula psalteria excusant unius anni poenitentiam. Et viginti quatuor biduanae similiter, cum tres psalteriis impletis, et CCC palmatis per singula psalteria, excusant duos annos XXV psalmi cum totidem veniis per noctem, et cum palmatis CCC excusant biduanam. Centum psalmi cum veniis per noctem, et cum palmatis CCC excusant triduanam CXX missae speciales, singulae cum III psalteriis, et CCC psalmatis excusant annum, [Col. 0984B] centum solidi data in eleemosynam annum excusant.



CAP. 26.---Ut in capite quadragesimae omnes publicae poenitentes in civitatem veniant, et ante fores Ecclesiae nudis pedibus, et cilicio induti, episcopo suo se repraesentent.

(Ex concilio Agathen., capite 9.) In capite Quadragesimae omnes poenitentes qui publicam suscipiunt aut susceperunt poenitentiam, ante fores Ecclesiae se repraesentent episcopo civitatis, sacco induti, nudis pedibus, vultibus in terram prostratis, reos se esse ipso habitu et vultu proclamantes. Ibi adesse debent decani, id est, archipresbyteri parochiarum, id est, presbyteri poenitentum, qui eorum conversationem diligenter inspicere debent, et secundum [Col. 0984C] modum culpae, poenitentiam per praefixos gradus injungant. Post haec in Ecclesiam eos introducat, et cum omni clero septem poenitentiae Psalmos in terram prostratus cum lacrymis pro eorum absolutione decantet. Tunc resurgens ab oratione, juxta quod canones jubent, manus eis imponat, aquam benedictam super eos spargat, cinerem prius mittat, deinde cilicio capita eorum cooperiat, et cum gemitu et crebris suspiriis eis denunciet, quod sicut Adam projectus est de paradiso, ita et ipsi ab Ecclesia pro peccatis abjiciuntur. Post haec jubeat ministris ut eos extra januas Ecclesiae expellant. Clerus vero prosequatur eos cum Responsorio: In sudore vultus tui vesceris pane, etc., ut videntes sanctam Ecclesiam pro facinoribus suis tremefactam atque [Col. 0984D] commotam, non parvipendant poenitentiam. In sacra autem Domini coena, rursus ab eorum decanis et eorum presbyteris, Ecclesiae liminibus repraesententur.



CAP. 27.---Ut poenitentes quando poenitentiam petunt impositionem manuum consequantur.

(Ex eodem, capite 7.) Poenitentes tempore quo poenitentiam petunt, impositionem manuum, et cilicium super capita a sacerdote, sicut ubique constitutum est, consequantur. Si autem comas non deposuerint, aut vestimenta non mutaverint, abjiciantur.



CAP. 28.---Qua auctoritate modus poenitentiae peccata confitentibus imponi debet.

(Ex concilio Moguntin., capite. 10.) Modus tempusque poenitentiae peccata sua confitentibus, aut per antiquorum [Col. 0985A] canonum institutionem, aut per sanctarum Scripturam auctoritatem, aut per ecclesiasticam consuetudinem probatam imponi debet a sacerdotibus. Nam qui peccatis gravibus leves quosdam et inusitatos imponunt poenitentiae modos, consuunt pulvillos secundum propheticum sermonem, sub omni cubito manus, et faciunt cervicalia sub capite universae aetatis ad capiendas animas: sed discretio servanda est inter poenitentes publice, et absconse. Nam qui publice peccat, oportet ut publice multetur poenitentia, et, secundum ordinem canonum, pro merito suo excommunicetur, et reconcilietur.



CAP. 29.---Quod diversitas culparum, diversitatem faciat poenitentiarum.

(Ex dictis August.) Diversitas culparum, diversitatem [Col. 0985B] facit poenitentiarum. Nam et corporum medici, diversa medicamenta componunt, ut aliter vulnera, aliter morbum, aliter tumores, aliter putredines, aliter caligines, aliter confractiones, aliter combustiones curent. Ita et spiritales medici, diversis curationum generibus animarum vulnera sanare debent: sed quia haec paucorum est ad purum scilicet cuncta cognoscere, et curare, et mederi, atque ut in integrum salutis statum valeant revocare, ideo solerter admonemus doctum quemque sacerdotem Christi ut non ex suo sensu, sed secundum canonum statuta, et traditiones Patrum universa disponat, et conditionem utriusque sexus, aetatem, paupertatem, causam, statum, personam [Col. 0985C] cujusque poenitentiam agere volentis, ipsum quoque cor poenitentis inspiciat: et secundum haec, ut sibi visum fuerit, ut sapiens medicus, singula quaeque dijudicet.



CAP. 30.---Quod multi sint fructus poenitentiae.

(Ex dictis ejusdem.) Multi sunt poenitentiae fructus per quos ad expiationem criminum pervenitur. Non enim tantum simplici illo poenitentiae nomine salus aeterna repromittitur, ut illud apostolicum: Poenitemini, inquit, et convertimini ut deleantur peccata vestra. Et illud propheticum: Cum conversus ingemueris tunc salvus eris, propter illum nudum gemitum, et propter illud nudum nomen poenitentiae, nullus salvabitur, sed per veram confessionem, et sacerdotis intelligentis consilium, et per charitatis [Col. 0985D] affectum, et per eleemosynarum fructum, peccatorum moles subruitur.



CAP. 31.---Cur canones praefigant non perfecte pro unoquoque crimine tempus et mensuram poenitentiae.

(Ex dictis Hieronym.) Mensuram autem temporis in agenda poenitentia, idcirco non satis aperte praefigunt canones pro unoquoque crimine, ut de singulis dicant, qualiter unumquodque emendandum sit, sed magis in arbitrio antistitis intelligentis relinquendum statuunt: quia apud Deum non tam valet mensura temporis quam doloris, nec abstinentia tantum ciborum quam mortificatio vitiorum. Propter quod tempora poenitentiae, fide et conversatione poenitentum, abbrevianda praecipiunt, et negligentia [Col. 0986A] protelanda existimant: tamen pro quibusdam culpis, modi poenitentiae sunt impositi, juxta quos caeterae perpendendae sunt culpae, cum sit facile per eosdem modos vindictam et censuram canonum aestimare.



CAP. 32.---De illis qui poenitentiam sibi injunctam adimplere festinant.

(Ex Poenitentiali Romano.) Unumquemque hominem accedentem ad poenitentiam si videris acriter et assidue stare in poenitentia, statim remissius age adversus eum. Qui vero potest jejunare quod impositum est ei, noli prohibere, sed permitte: magis enim laudandi sunt hi qui celeriter debitum pondus persolvere festinant: quia jejunium debitum est pondus, et sic amandum his qui poenitentiam agunt; quia si jejunaverit, et compleverit quod illi mandatum est [Col. 0986B] a sacerdote, purificabitur a peccatis. Quod si iterum ad pristinam consuetudinem peccati reversus fuerit, sic est quomodo canis qui revertitur ad vomitum proprium. Omnis itaque poenitens non hoc solum debet jejunare quod illi mandatum est a sacerdote, verum etiam postquam compleverit ea quae illi jussa sunt, debet quantum ipsi visum fuerit jejunare. Si enim egerit ea quae illi sacerdos praeceperit, illa peccata tantum quae confessus est remittentur. Si vero postea ex sua voluntate jejunaverit, mercedem sibi acquiret, et regnum coelorum. Qui ergo totam septimanam jejunat pro peccatis, sabbato et dominica die manducet et bibat quidquid ei aptum fuerit: custodiat tamen se a crapula et ebrietate: quia omnis luxuria de ebrietate nascitur. Ideo beatus [Col. 0986C] Paulus prohibuit dicens: Nolite inebriari vino, in quo est luxuria: non quia in vino est luxuria, sed in ebrietate.



CAP. 33.---Ut quotiescunque aliqui ad poenitentiam accesserint, sacerdotes jejuniis et orationibus cum eis communicare debeant.

(Ex Poenitentiali Theod.) Quotiescunque Christiani ad poenitentiam accedunt, jejunia injungimus, et nos communicare cum eis debemus in jejunio, unam aut duas septimanas, aut quantum possumus, ut non dicatur nobis quod sacerdotibus Judaeorum dictum est a Domino: Vae vobis legisperitis, qui aggravatis homines, et imponitis super humeros eorum onera gravia, et importabilia, ipsi autem uno digito vestro non tangitis sarcinas ipsas. Nemo enim potest sublevare [Col. 0986D] cadentem sub pondere, nisi inclinaverit se ut porrigat ei manum. Neque ullus medicorum vulnera infirmantium potest curare nisi fetoribus particeps fuerit. Ita quoque nullus sacerdotum, vel pontifex peccatorum vulnera curare potest, animabus peccata auferre, nisi praestante sollicitudine et oratione lacrymarum. Necesse est ergo, fratres charissimi, vos sollicitos esse pro peccantibus: quia sumus alterutrum membra. Ideoque et nos si viderimus aliquem in peccatis jacentem, festinemus eum ad poenitentiam per nostram doctrinam vocare. Et quotiescunque dederis consilium peccanti, simul quoque da illi poenitentiam statim, quantum debeat jejunare, aut eleemosynis redimere peccata sua: ne forte obliviscaris quae tibi jam dixit, et iterum necesse [Col. 0987A] sit tibi interrogare, et forsitan erubescet iterum peccata sua confiteri, et invenietur jam amplius judicari.



CAP. 34.---Quod contingat hominem interdum animi motu, interdum carnis fragilitate peccare.

(Ex concilio Cabillon., capite 32.) Sed et hoc emendatione indigere perspeximus, quod quidam dum confitentur peccata sua sacerdotibus non plene id faciunt. Quia ergo constat hominem ex duabus esse substantiis, anima videlicet et corpore, et interdum animi motu, interdum carnis fragilitate peccatur, solerti indagatione debent inquiri ipsa peccata, ut utrisque plena sit confessio, scilicet ut et ea confiteantur quae per corpus gesta sunt, et ea quibus in sola cogitatione delinquitur. Instruendus est itaque [Col. 0987B] peccatorum suorum confessor, ut de octo principalibus vitiis, sine quibus in hac vita difficile vivitur, confessionem faciat: quia aut cogitatione, aut, quod gravius est, opere, eorum instinctu peccavit: odium etenim, invidia, superbia, vel caeterae hujuscemodi animae pestes tanto periculosius laedunt, quanto subtilius serpunt.



CAP. 35.---Ut poenitentia absque personae acceptione imponatur.

(Ex concilio Carthag., capite 74.) Ut sacerdos poenitentiam imploranti, absque personae acceptione, poenitentiae leges injungat.



CAP. 36.---De incestis occulte commissis.

(Ex dictis Aug.) Si quis incestum occulte commiserit, et sacerdoti occulte confessionem egerit, indicetur [Col. 0987C] ei remedium canonicum quod subire debuisset si ejus facinus publicatum fuisset. Verum quia latet commissum, detur ei a sacerdote consilium, ut saluti animae suae pro occulta poenitentia proficiat, hoc est ut veraciter ex corde se graviter deliquisse confiteatur, et per jejunia et eleemosynas, vigiliasque ac sacras orationes cum lacrymis se purgare contendat, et sic se ad spem veniae pro misericordia Dei pervenire confidat.



CAP. 37.---Ut inter poenitentes publice et absconse, discretio servanda sit.

(Ex concilio Moguntin., capite 21.) Ut discretio servanda sit inter poenitentes, qui publice, et qui absconse poenitere debeant.



CAP. 38.---De illis qui negligunt poenitentiam.

[Col. 0987D] (Ex concilio Carthag., capite 75.) Ut negligentiores poenitentes, tardius recipiantur.



CAP. 39.---Ut poenitentem ex corde magna exhilaratione sacerdotes suscipere debeant.

(Ex dictis Basilii episcop.) Poenitentem ex corde ita oportet suscipi, sicut Dominus ostendit, cum dicit: Quia convocavit amicos suos, et vicinos, dicens: Congratulamini mihi, quia inveni ovem meam quam perdideram.



CAP. 40.---Ut secundum differentiam peccatorum, episcopi arbitrio poenitentiae tempora decernantur.

(Ex concilio African., capite 10.) Ut poenitentibus secundum differentiam peccatorum, episcopi arbitrio poenitentiae tempora decernantur, et ut presbyter [Col. 0988A] inconsulto episcopo non reconciliet poenitentem, nisi absentia episcopi necessitate cogente. Cujuscunque autem poenitentis publicum et vulgatissimum crimen est, quod universam ecclesiam commoverit, ante absidam manus ei imponatur.



CAP. 41.---De his qui jam peccare cessaverunt, et perfecte poenituerunt, ut communio eis in ipsa poenitentia concedatur.

(Ex concilio Laodicen., capite 2.) De his qui diversis facinoribus peccaverunt, et perseverantes in oratione conversionem a malis habuere perfectam, pro qualitate delicti, talibus post poenitentiae tempus impensum, propter clementiam et bonitatem Dei communio concedatur.



CAP. 42.---De lapsis, quomodo eos fraterno affectu corripere, et consolari debeant, ut non incidant in insidias diaboli, et desperent.
[Col. 0988B]

(Ex epist. Calis. papae.) Sed si aliquis lapsus quo quo modo fuerit, portemus eum, et fraterno corripiamus affectu, sicut ait beatus Apostolus: Si praeoccupatus fuerit homo in aliquo delicto, vos, qui spiritales estis hujusmodi instruite in spiritu lenitatis, considerans te ipsum, ne et tu tenteris: Alter alteritus onera portate, et sic adimplebitis legem Christi. Porro sanctus David de criminibus mortiferis egit poenitentiam, et tamen in honore permansit. Beatus quoque Petrus amarissimas lacrymas fudit, quando Dominum negasse poenituit, sed tamen apostolus permansit; et Dominus per prophetam peccantibus pollicetur, dicens: Peccator in quacunque [Col. 0988C] die conversus ingemuerit, omnium iniquitatum illius amplius non recordabor. Errant enim qui putant sacerdotes post lapsum, si condignam egerint poenitentiam, Domino ministrare non posse, et suis honoribus frui, si bonam deinceps vitam duxerint, et suum sacerdotium condigne custodierint. Et ipsi qui hoc putant, non solum errant, sed etiam traditas Ecclesiae claves dissipare, et abigere videntur. De quibus dictum est: Quaecunque solveris in terra, erunt soluta et in coelo. Alioqui, haec sententia aut Domini non est, aut non vera. Nos vero indubitanter tam Domini sacerdotes, quam reliquos fideles, post dignam satisfactionem posse revocari ad honores credimus, testante Domino per prophetam. Nunquid [Col. 0988D] qui dormit, non adjiciet ut resurgat? et qui aversus est, non revertetur? Et alibi: Nolo, inquit Dominus, mortem peccatoris, sed ut convertatur, et vivat. Et propheta David poenitentiam agens, dixit: Redde mihi laetitiam salutaris tui, et spiritu principali confirma me. Ipse namque post poenitentiam et alios docuit, et sacrificium Deo obtulit, dans exemplum doctoribus sanctae Ecclesiae, si lapsi fuerint, et si condignam poenitentiam gesserint, utrumque facere posse et offerre, et alios docere.



CAP. 43.---De lapsis in ordinibus sacris si restaurari possint.

(Ex Regest. Gregor. pap. Secundino servo Dei recluso.) Nam tua sanctitas inde a nobis requisivit, ut tibi rescriberem de sacerdotali officio post lapsum [Col. 0989A] resurgendi, dum dicis de hoc canones diversos te legisse, diversasque sententias, alias resurgendi, alias nequaquam posse. Nam nos generaliter a Nicaena synodo incipientes, hanc cum reliquis quatuor veneramur: quia ipsam sequentes, caeterae in cunctis sententiis unanimes concordant. Nos ergo praecedentes Patres sequimur: quia auctore Deo a sacra doctrina illorum non discordamus. A capite itaque incipientes, usque in quartum altaris ministrum hanc formam servandam cognoscimus: ut quia minorem major praecedit, sicut honore est major, ita sit in crimine, et quem major sequitur culpa, major ei implicetur vindicta: et sic postea poenitentia credatur esse fructuosa. Quid enim prodest triticum seminare et fructum illius non colligere? Aut domum [Col. 0989B] construere, et non illic habitare. Post dignam enim satisfactionem, credimus posse redire ad honorem: Propheta dicente: Nunquid qui cadit non adjiciet ut resurgat? et qui aversus est, non revertetur? Idem et peccatori ait: In quacunque die conversus ingemueris, tunc salvus eris. Unde et Psalmista ait: Cor mundum crea in me Deus, et spiritum rectum innova in visceribus meis. Ne projicias me a facie tua, et spiritum sanctum tuum ne auferas a me. Dum enim petiit ne a Deo projiceretur pro lapsi culpa, alienam quippe rex simul et propheta rapuisse se uxorem tremefactus expavit, propheta indicante flagitium suum, poenitentiam agens addidit: Redde mihi laetitiam salutaris tui, et spiritu principali confirma me. Si enim ipse dignam Deo poenitentiam [Col. 0989C] non fecisset, nequaquam aliis praedicaret. Ait enim: Docebo iniquos vias tuas, et impii ad te convertentur. Dum enim peccata sua prospexit propheta mundata per poenitentiam, non dubitavit praedicando castigare aliena: et sic sacrificium de seipso offerre Deo studuit cum dicebat: Sacrificium Deo spiritus contribulatus. Ad haec ista sufficerent: sed omnis sententia quo plus sacrae Scripturae testimoniis confirmatur, facilius creditur. De hoc enim propheta dicit: Nolo mortem peccatoris, sed ut convertatur et vivat. De hoc peccantibus dicitur: Peccator in quacunque die conversus ingemuerit, omnes iniquitates ejus in oblivionem traduntur. Si enim Redemptor noster, qui peccatores non perdere sed justificare venit, in [Col. 0989D] oblivione peccantium delicta relinquit, quis hominum condemnanda reservet, cum Apostolus dicat: Si Deus justificat, quis est qui condemnet? Ad fontem misericordiae recurrentes, Evangelicam proferamus sententiam. Gaudebo plus, inquit, super uno peccatore poenitentiam agente, quam super nonaginta novem justis qui non indigent poenitentia. Et ovem perditam, nonaginta novem non errantibus relictis, humero ad ovile reportavit. Si ovis errans post inventionem, ad ovile humero reportatur, cur iste post poenitentiam ad Ecclesiae ministerium non revocetur? Quid est ergo gravius carnale delictum admittere sine quo non multi, sed pauci inveniuntur, aut Dei Filium timendo negare? In quo peccato ipsum beatum principem apostolorum Petrum, ad cujus [Col. 0990A] nunc corpus indigni sedemus, lapsum esse cognoscimus. Sed post negationem poenitentia secuta est, et post poenitentiam misericordia data: quia illum ab apostolatu non dejecit, quem ante seipsum negare praedixit. Tibi haec, fili charissime, dicta, sufficiant, ut illum quem conspicis delicta fletu delere, in conspectu Divinitatis non dubites misericordiam consequi: quia nullum peccantem reversum despicit, qui peccatores sanguine suo redimere venit. Hinc etiam et beatus Augustinus ad Petrum diaconum de fide scribens, ait: Omni homini in hac vita esse potest utilis poenitentia, quam quocunque tempore homo egerit, quamlibet iniquus, quamlibet annosus, si toto corde renunciaverit peccatis praeteritis, et pro eis in conspectu Dei, non solum corporis, [Col. 0990B] sed etiam cordis lacrymas fuderit, et malorum operum maculas bonis operibus diluere curaverit, omnium peccatorum indulgentiam mox habebit. Hoc enim nobis Dominus prophetico promittit eloquio, dicens: Si conversus fueris, et ingemueris, salvus eris. Et alio loco dicitur: Fili, peccasti; ne adjicias iterum, sed et de praeteritis deprecare, ut tibi dimittantur. Nunquam peccanti esset indicta pro peccatis deprecatio, si deprecanti non esset remissio concedenda. Sed etiam poenitentia peccatori tunc prodest, si eam in Ecclesia catholica gerat, cui Deus in persona beati Petri ligandi, solvendique tribuit potestatem, dicens: Quae alligaveris super terram, erunt ligata et in coelis. Et quaecunque solveris super terram, erunt soluta et in coelis. In quacunque [Col. 0990C] igitur homo aetate veram peccatorum suorum poenitentiam egerit, et vitam suam, Deo illuminante, correxerit, non privabitur indulgentiae munere: quia Deus, sicut per prophetam dicit, non vult mortem morientis, quantum ut revertatur a via sua mala, et vivat anima ejus. Verumtamen nullus hominum debet sub spe misericordiae Dei, in suis diutius remanere peccatis, cum etiam in ipso corpore nemo velit sub spe futurae salutis diutius aegrotare. Tales enim qui ab iniquitatibus suis recedere negligunt, et sibi de Deo indulgentiam repromittunt, nonnunquam ita praeveniuntur repentino Dei furore, ut nec conversionis tempus, nec beneficium remissionis inveniant. Ideo unumquemque nostrum sancta Scriptura [Col. 0990D] benigne praemonet, dicens: Ne tardaveris converti ad Dominum, et ne differas de die in diem: subito enim veniet ira ejus, et in tempore vindictae disperdet te. Dicit etiam beatus David: Hodie si vocem ejus audieritis, nolite obdurare corda vestra. Cui beatus quoque Paulus concordat his verbis: Videte, fratres, ne forte sit in aliquo vestrum cor malum incredulitatis discedendi a Deo vivo, sed adhortamini vosmetipsos per singulos dies, donec hodie cognominatur, ut non obduretur quis ex vobis fallacia peccati. Obdurato igitur vivit corde, qui se non convertit, desperans de indulgentia peccatorum, sive qui sic misericordiam Dei sperat, ut usque in finem vitae praesentis, in suorum criminum perversitate remaneat. Proinde diligentes misericordiam [Col. 0991A] Dei, metuentesque justitiam, nec de remissfone peccatorum desperemus, nec remaneamus in peccatis: scientes, quia illa omnium hominum debita sit exactura aequitas justissimi Judicis, quae non dimiserit misericordia clementissimi Redemptoris. Sicut enim misericordia suscipit, absolvitque conversos, ita justitia repellet et puniet obduratos. Hi sunt qui peccantes in Spiritum sanctum, neque in hoc saeculo, neque in futuro, remissionem accipient peccatorum. Nam et de hoc Isidorus Ispalensis episcopus ad inquisitionem Massonis episcopi, ita rescripsit dicens: Verum quod sequenter in epistolis venerabilis fraternitas tua innotuit, nulla est in hujusmodi sententiis decretorum diversitas intelligenda, quod alibi legitur in lapsu corporali restaurandum honoris [Col. 0991B] gradum post poenitentiam, alibi post hujusmodi delictum nequaquam reparandum antiqui ordinis gradum post poenitentiam: alibi post hujusmodi delictum nequaquam reparandum antiqui ordinis meritum. Haec enim diversitas hoc modo distinguitur. Illos enim ad pristinos officii gradus redire canon praecepit, quos poenitentiae praecessit satisfactio, vel digna peccatorum confessio. At contra hi qui neque a vitio corruptionis emendantur, atque hoc ipsum carnale delictum quod admittunt, etiam vindicare quadam superstitiosa temeritate nituntur, nec gradum utique honoris, nec gratiam communionis recipiunt. Ergo ita est utraque dirimenda sententia, ut necesse sit illos restaurari in loco honoris, qui per poenitentiam [Col. 0991C] reconciliationem meruerunt divinae pietatis. Hi nec immerito consequuntur adeptae dignitatis statum, qui per emendationem poenitentiae, recepisse noscuntur vitae remedium. Id enim ne forte magis ambiguum sit, divinae auctoritatis sententia confirmetur. Ezechiel enim propheta, sub typo praevaricatricis Hierusalem ostendit, post poenitentiae satisfactionem, pristinum restaurari posse honorem. Confundere, inquit, o Juda, et porta ignominiam tuam. Et post paululum: Et tu, inquit, et filiae tuae, revertimini ab iniquitate vestra. Quod dixit, confundere, ostendit post confusionis, id est peccati opus, debere quemquam erubescere, et pro admissis sceleribus verecundam frontem humi prostratam demergere, pro eo quod dignum confusionis perpetraverat opus. [Col. 0991D] Deinde praecepit ut portet ignominiam depositionis suae, lugens cum humilitate quod peccaverat. Sicque revocari, secundum prophetam, ad priorem statum poterit



CAP. 44.---Quod anima, multis gentibus nobilior, sit deflenda et multis urbibus pretiosior, quodque non sit desperandum de venia.

(Excerptum de libro Joannis Constantinopol. ad Theodorum, cap. 59.) Quis dabit capiti meo aquam, et oculis meis fontem lacrymarum? Opportunius multo nunc a me, quam tunc a propheta Dei dicitur. Licet enim non urbes multae, nec gens integra lamentanda sit, anima tamen flenda est multis gentibus nobilior, multisque urbibus pretiosior. Nam si unus qui fecerit voluntatem Dei, melior est quam [Col. 0992A] multitudo iniquorum, melior ergo et tu eras quondam quam multitudines Judaeorum. Propter quod nemo miretur, si forte prolixioribus ego nunc utar lamentationibus, et amariores profundam fletus, quam tunc propheta profudit. Non enim urbis, ut dixi, captae excidia defleo, nec vilis vulgi captivitatem lamentor, sed insignis animae lapsum, et templi in quo Christus habitat excidium. Haec enim lamentatio insignis animae quam ego defleo, tanto illa est durior et amarior, quanto et verior. Inde utique est quod ego irremediabiliter plango, quia novi, et incessabiliter lugeo dum recordor. Usquequo iterum te tripudiare videam ad prioris gloriae statum? Quod etsi apud homines impossibile videtur, apud Deum tamen omnia possibilia sunt. Ipse est enim qui allevat [Col. 0992B] de terra inopem, et de stercore erigit pauperem, ut collocet eum cum principibus populi sui. Ipse est qui sterilem facit matrem super filios laetantem. Non ergo dubites, neque desperes mutari te posse in melius. Si enim tantum potuit diabolus, ut a celsis virtutum fastigiis, in profundum te duceret malorum, quanto magis poterit Deus ad bonorum verticem revocare, et non solum in id te restituere quod fuisti, sed beatiorem multo quam prius videbaris, efficere? Tantum est ne concidas animo, neque spem abscindas bonorum. Ne, quaeso, ne accidat tibi quod impiis solet. Non enim peccatorum multitudo in desperationem adducit animam, sed impietas. Impiorum ergo est desperare salutem, non peccatorum. [Col. 0992C] Unde divina misericordia pollicetur, dicens: Gaudium erit in coelo coram angelis Dei super uno peccatore. Et post pauca: Stantibus, si ceciderint, minatur poenam: lapsis, ut surgere appetant, promittit misericordiam. Illos terret, ne praesumant in bonis: illos refovet, ne desperent in malis. Justus es, iram pertimesce ne corruas; peccator es, praesume de misericordia ut surgas. Et sicut lapsus gravissimus cervicibus animae incumbens, semper eam deorsum in terram cogit aspicere, ad Deum vero sursum non sinit oculos levare: sic virilis animae suum pondus, ut ait Propheta: Sicut oculi ancillae in manibus dominae suae, ita oculi nostri ad Dominum Deum nostrum, donec misereatur nostri. Etenim mulier illa, quae in Evangeliis drachmam [Col. 0992D] quam perdiderat invenit, convocat amicas et vicinas, ut congratulentur ei. Et ego convocabo amicos tuos meosque, et vicinos nostros deprecabor eos convenire, ut non gaudeant, sed ut lugeant mecum, nec ut gratulentur, sed ut lamententur, et ingentem planctum, sublevatis ad coelum una mecum vocibus reddant, dicendo ad eos: Ululate mecum, amici, plangite et profundite fontes fletuum, non quia auri pondus immensum, nec talenta auri perdiderim, sed quia horum omnium charior, et omni auro gemmarum, omnique nobilitate pretiosior amicus, nescio quomodo lapsus usque in ipsum fertur perditionis profundum. Noli desperare de lapsu, ne cadas. Qui enim alium desperat, habet veniam. Qui vero desperaverit semetipsum, nullam, quia [Col. 0993A] ille non est dominus mentis alterius. Sicut ergo et anima, si semel salutem suam coeperit desperare, jam nec intelligit quomodo, vel in quae mala praecipitetur: ita et qui desperatione capti sunt, intolerabiles fiunt, et per omnes malitiae vias discurrunt. Exsurge, exsurge, quaeso, expergiscere aliquando: et diabolicam hanc depone temulentiam. Parce cunctis qui pro tua desperatione desperant, ne putent se viam virtutis incedere, si te ad eam redisse non videant. Respice, quaeso, te, quantus nunc moeror omnium sanctorum fratrum habeat chorum, et quanta laetitia atque exsultatio incredulis fiat, quantaque eis ad praecipitia luxuriae decrescat auctoritas. Nec erit post haec aliquis, qui quolibet lapsu dejectus, non statim resurgere cupiat, et statim se reparare [Col. 0993B] festinet.



CAP. 45.---Quod nullus a consolatione vulnerati fratris se subtrahere debeat.

(Item Joannes Constantinop. ad eumdem Theodorum de lapsu Bacharii, capite 60.) Ubi est misericordia Christianae religionis, quam magister noster sacrificio docuit esse meliorem? Ecce jacet frater ab hoste percussus, adhuc forsitan palpitans, et vos quasi sine vulnere revertimini, nec consolationem plagae illius deferre tentatis? Nolite esse sine formidine, fratres, fortiorem percussit inimicus, ut facilior ei aditus esset ad reliquos. Ut quid ergo spernitis vulneratum, aut sicut putatis et mortuum? Melior concubina Saul filia Resfa, quae corpora defunctorum quos David pro Gabaonitarum ultione percusserat, [Col. 0993C] eo usque accincta sacco, hoc est cilicio, custodivit, donec eis roraret aqua de coelo, id est, donec pro venia eorum misericordiae coelestis scintilla defluxerat. Melior fuit ille Judas Machabaeus, qui etiam pro mortuis fratribus orationem credidit esse faciendam: quos damnata de Lamnia civitate idolorum dona prostraverant. Utquid, rogo, medicus noster inter librorum suorum loculos tot constituet genera pigmentorum? Si nihil est ex emplastris ejus, quo sanari possit vulnus quod percussit inimicus: et si placet, aperiamus scholam medicinae nostrae, et a principio canonis vulnerum, ac medicaminum species perquiramus. Ecce in ipsius introitu scholae occurrunt illi seminis carnalis auctores, qui venenato [Col. 0993D] serpentis dente percussi, non statim poenae mortis addicti sunt, sed ejecti de paradisi deliciis, id est de Ecclesiae libertate et sacri communione ministerii



CAP. 46.---De eadem re.

(Item ejusdem.) Unde vides quia sic peccati contagione maculamur. Ne quaeso, beatissime mihi, fratrem nostrum in profundum putei sub iniqui principis potestate demersum, desperationis lapidibus obruamus. Imitemur illum Aethiopem, qui sanctum Hieremiam in lacu ab iniquo rege demersum, assumptis XXX hominum auxiliis, et missis ad eum pannis et funibus veteribus liberavit. Facilis ne esto ad lapsum, ruinamque miserorum. Porrige manum jacenti fratri, qui confusus pudore peccati, nec erigere se, [Col. 0994A] aut oculos audet attollere. Comple legem Mosi. Cecidit asinus fratris sub pondere, hoc est, caro evicta peccato, acclina te, et humilia, et subleva de ruina. Quid erubescis conjungi homini peccatori? Respice illum qui dicit: Noli nimium esse justus. Magister noster a latronibus vulneratum non solum cura dignum judicat, verum etiam ad stabulum suum et ovile perduxit. Et tu ergo collige fratrem quem diabolus latro percussit. Consigna stabulario, id est, beato episcopo, qui si quid in eo impenderit, amplius a Domino consequetur.



CAP. 47.---De eadem re.

(Item idem.) Evangelicus sermo dixit: Si peccaverit in te frater tuus, corripe eum solus. Si te audierit, lucratus es eum, et caetera quae continet sermo [Col. 0994B] praecepti. Vide quid dicit. Ne exhilarentur filii incircumcisorum. Filii enim incircumcisorum, sunt homines saeculi, in praeputii sui errore, et gentilitate viventes. Hi ergo exhilarantur, cum audiunt ruinam militis Christi. Peccatum igitur celetur, et adhibeatur emendatio. Nos enim consolationis linteamina, et coelestis spei pigmenta tribuamus. Ipse autem infra sepulcrum secreti sui confessus peccati pudore contineatur, ubi conscientiae verme laceretur: qui totas in eo obligat putredines peccatorum, donec nullum ex se fetorem famae turpis emittat.



CAP. 48.---De eadem re.

(Ex epist. Joannis Constantinopol. ad Theodorum.) Qualiter, rogo, de misericordia Domini possumus desperare, [Col. 0994C] qui etiam Pharaonem arguit, quare nequaquam poenitere dignatus sit, dicens: Brachia Pharaonis regis Aegypti contrivi, et non est deprecatus ut daretur in eo sanitas, et redderetur ei virtus ad comprehendendum gladium. Salomon ille mirabilis, qui meruit astitrici Dei, hoc est sapientiae Dei copulari, in alienigenarum incurrit amplexus, et vinculis libidinis laqueatus, etiam sacrilegii horrore se polluit: quia simulacrum Cathmos Moabitico idolo fabricavit. Sed quia per propheticam vocem culpam erroris agnovit, numquam misericordiae coelestis extorris est. At forsitan dicas: In neutro Testamento lego neque eum poenituisse, neque misericordiam consecutum.



CAP. 49.---Post poenitentiam neminem ad clericatum admittendum.
[Col. 0994D]

(Ex decr. Syricii papae, capite 14.) Illud quoque nos par fuit praevidere, ut sicut poenitentiam agere cuiquam non conceditur clericorum: ita et post poenitudinem ac reconciliationem, nulli unquam laico liceat honorem clericatus adipisci: quia quamvis sint omnium peccatorum contagione mundati, nulla tamen debent gerendorum sacramentorum instrumenta suscipere, qui dudum fuerint vasa vitiorum.



CAP. 50.---Gravibus criminibus implicitos ad clerum admissos, magnis quoque vitiis involutos clericos officio non motos, comperit Gelasius.

(Ex decr. Gelasii papae, capite 18.) Comperimus etiam, horrendis quibusdam criminibus implicatos, [Col. 0995A] tota discretione summota, non solum de factis atrocibus necessariam poenitudinem non habere, sed nec aliqua correptione penitus succedente, ad divinum ministerium honoremque contendere. Nonnullos autem in ipsis ordinibus constitutos, gravibus delinquentes facinoribus non repelli, cum et Apostolus clamet: Nemini cito manus imponendas, neque communicandum peccatis alienis: et majorum veneranda constituta pronuncient; hujusmodi etiam si forte subrepserint, tam qui ante peccaverunt, dejectos oportere depelli, quam sacrae professionis oblitos praevaricatoresque sancti praepositi procul dubio submovendos.



CAP. 51.---De illis qui loca sanctorum sub praetextu religionis inconsulte peragrant.

[Col. 0995B] (Ex concilio Cabillon., cui interfuit Carolus imper., capite 45.) Nam et quibusdam qui Romam, Turonumve, et alia quaedam loca sub praetextu orationis inconsulte peragrant plurimum erratur: sunt presbyteri et diacones, et caeteri in clero constituti, qui negligenter viventes in eo purgari se a peccatis putant, et ministerio suo fungi debere si praefata loca attingant. Sunt nihilominus laici qui putant impune se, aut peccare, aut peccasse: quia haec loca oraturi, frequentant. Sunt quidam potentum qui acquirendi census gratia sub praetextu Romani, sive Turonici itineris multa acquirunt, multos pauperum opprimunt, et quod sola cupiditate faciunt, orationum sive sanctorum locorum visitationis causa se [Col. 0995C] facere videri affectant. Sunt pauperes qui vel ideo id faciunt, ut majorem habeant materiam mendicandi, de quorum numero sunt illi qui circumquaque vagantes illo se pergere mentiuntur: vel quia tantum sunt vecordes, ut putent se sanctorum locorum sola visione a peccatis purgari, non attendentes quod ait beatus Hieronymus: Non Hierosolymam vidisse, sed Hierosolymis bene vixisse, laudandum est. De quibus omnibus imperatoris, qualiter sint emendanda, sententia exspectetur: qui vero peccata sua sacerdotibus in quorum sunt parochiis confessi sunt, et ab his agendae poenitentiae consilium acceperunt, si orationibus insistendo, eleemosynas largiendo, mores componendo, vitam emendando, apostolorum limina, vel quorumlibet sanctorum invisere [Col. 0995D] desiderant, horum est devotio modis omnibus collaudanda.



CAP. 52.---De omni peccatore, quoties ceciderit, quod toties resurgere debeat.

(Ex dictis Sosii cujusdam eremitae.) Dum quidam frater abbatem Sosium tali sermone frequenter requireret, dicens: Quid faciam, Pater, quoniam cecidi? illi respondit: Surge inquit. Illo vero se exsurrexisse, et iterum cecidisse professo, respondit: Iterum adhuc surge. Cum autem frater frequenter surrexisse et frequenter cecidisse narraret, eodem vero senex utebatur sermone, exclamans, Ne desistas surgendo. Cui frater ait: Usquequo possum surgere, Pater, explana? Senex dixit: Usquequo, aut in bono opere, [Col. 0996A] aut in malo depressus occumbas. In quo enim opere fuerit homo depressus, in eo judicabitur.



CAP. 53.---Ut justum sit omni homini quod se reprehendat.

(Ex dictis Pimeni cujusdam eremitae.) Quidam frater requisivit abbatem Pimenem, dicens: Quid est, pater, quod dicit Apostolus: Omnia munda mundis? At ille dixit ei: Si quis ad hunc sermonem pervenire potuerit, ut eum intelligat, videbit se minorem esse totius creaturae. Cui frater: Et quomodo possum minorem me videre ab eo qui homicida est? Respondit senex: Si potuerit homo ad hunc sermonem Apostoli pervenire, et viderit hominem qui forte occidit alium, dicit in semetipso: Iste quidem hoc solum peccatum fecit: ego autem omni hora [Col. 0996B] homicidium committo, meipsum interficiens. Et cum frater requireret quomodo hoc possit fieri, respondit: Haec sola est hominis justitia, ut semetipsum reprehendat. Tunc enim justus est, cum sua peccata condemnat.



CAP. 54.---Ut nullus fratrem condemnet antequam Deus illum dijudicet.

(Ex dictis cujusdam eremitae.) Venit aliquando abbas Isaac in coenobio, et vidit illic fratrem negligentem: et iratus jussit eum expelli de coenobio. Cum ergo regrederetur ad habitaculum suum, venit angelus Domini et stetit ante ostium cellulae ejus, dicens: Non te permitto ingredi. At ille rogabat ut ejus culpa manifestaretur. Et respondens angelus, [Col. 0996C] dixit: Deus transmisit me, dicens: Vade, dic Isaac: Ubi jubes ut mittamus illum fratrem qui peccavit? At ille mox egit poenitentiam, dicens: Peccavi, Domine, indulge mihi. Et dicit ei angelus: Exsurge, indulgeat tibi Dominus: sed ne iterum hoc facias ut quemquam condemnes, antequam Deus illum dijudicet. Tulerunt homines sibi judicium, et non mihi illud dimittunt, dicit Dominus. Hoc autem dictum est, quia si contigerit de illis perfectis aliquem, vel in parvo peccare, non mox prodatur.



CAP. 55.---Quod justa obedientia justis muneribas remuneretur.

(Ex dictis cujusdam eremitae.) Quidam ex patribus in extasi positus, vidit quatuor ordines ante Deum: [Col. 0996D] et primus quidem ordo erat hominum infirmantium, et gratias agentium Deo. Secundus vero erat eorum qui hospitalitatem sectantur, et in hoc ministrant. Tertius vero illorum qui solitudinem sectantur. Quartus vero illorum qui propter Deum in obedientia subjecti sunt patribus. Erat ergo illis tribus ordinibus hic ordo superior qui obedientiam exhibebat, et habebat torquem aureum, et majorem gloriam prae caeteris possidebat. Dicit autem senex ei qui sibi hoc in extasi demonstrabat, quia isti alii omnes habent aliquam requiem ad implendas proprias voluntates. Hic ergo qui obedientiam exercet, omnes voluntates relinquit, totus pendet in voluntate Patris jubentis, et ideo majorem gloriam prae caeteris est sortitus.



CAP. 56.---De illis qui ex industria peccant, et promittunt sibi quamdam impunitatem peccandi propter largitionem eleemosynarum.
[Col. 0997A]

(Ex concilio Cabillon., capite 36.) Sed nec hoc praetereundum putavimus quod quidam ex industria peccantes, propter eleemosynarum largitionem quamdam sibi promittunt impunitatem. Eleemosyna enim extinguit peccatum, juxta illud: Ignem ardentem extinguit aqua, et eleemosyna extinguit peccatum. Sed ea quae aut necessitate, aut casu, aut qualibet fiunt fragilitate. Ea vero quae ex industria ad cujuslibet libidinem explendam idcirco fiunt ut eleemosynis redimantur, nequaquam eis redimi possunt: quia qui hoc perpetrant videntur Deum mercede conducere, ut eis impune peccare liceat. Non [Col. 0997B] ergo idcirco quis peccare debet ut eleemosynam faciat: sed ideo eleemosynam facere debet, quia peccavit. Mentem enim et corpus quae libido traxit ad culpam, afflictio et contritio debet reducere ad veniam.



CAP. 57.---De his qui peracta poenitentia ad pristina redeunt volutabra.

(Ex decr. Syricii papae, capite 10.) De his vero non incongrue dilectio tua apostolicam sedem credidit consulendam, qui peracta poenitentia, tanquam canes ac sues, ad vomitus pristinos et ad volutabra redeuntes, et militiae cingulum, et ludicras voluptates, et nova conjugia, et inhibitos denuo appetiere concubitus, quorum professam incontinentiam generati post absolutionem filii prodiderunt; de quibus: [Col. 0997C] quia jam suffugium non habent poenitendi, id duximus decernendum, ut sola intra Ecclesiam fidelibus oratione jungantur, sacrae mysteriorum celebritati, quamvis non mereantur, intersint. A Dominicae autem mensae convivio segregentur, ut hac saltem districtione correcti, et ipsi sua errata castigent et aliis exemplum tribuant, quatenus ab obscoenis cupiditatibus retrahantur: quibus tamen quoniam carnali fragilitate ceciderunt, viatico munere, cum ad Dominum coeperint proficisci, per communionis gratiam volumus subvenire. Quam formam et circa mulieres, quae se post poenitentiam talibus pollutionibus devinxerunt, servandam esse censemus.



CAP. 58.---De poenitente femina quae defuncto viro aliis nubere praesumpserit.

[Col. 0997D] (Ex concilio Arelatensi, capite 2.) Poenitentes feminae quae defunctis viris aliis nubere praesumpserint, vel suspecta, vel interdicta familiaritate cum extraneo vixerint, cum eodem ab Ecclesiae liminibus arceantur. Haec etiam de viris in poenitentia positis placuit observari.



CAP. 59.---Quod in danda poenitentia nulla sit personarum acceptio.

(Ex concilio Cabillon., cui interfuit Carolus imperator, capite 34.) Quia igitur Apostolo teste non est personarum acceptio apud Deum, et in omnibus judiciis servanda non est, multo magis in hoc poenitentiae judicio praecaveri debet, ut nullus sacerdotum unquam, aut gratia, aut odio alicujus personae secus judicet, quam quod in canonibus sacris invenerit: [Col. 0998A] aut quod illi secundum sanctarum Scripturarum auctoritatem, et ecclesiasticam consuetudinem rectius visum fuerit. Si ergo medici qui corporibus medicinam inferre conantur, nequaquam propter personae cujuslibet acceptionem his quos sanare cupiunt, cauterio, aut ferro, aut duris aliis quibuslibet rebus parcunt: multo magis his observandum est, qui non corporum sed animarum medici existunt, neque enim pensanda est poenitentia quantitate temporis, sed ardore mentis, et mortificatione corporis. Cor autem contritum et humiliatum Deus non despicit.



CAP. 60.---De illis qui peccata sua sine condigna poenitentia sibi relaxari falluntur.

(Ex dictis August.) Quisquis ergo malorum operum sine condigna poenitentia quemquam veniam [Col. 0998B] a Deo percipere posse dixerit, penitus errat, et, cum deceptus alios decipere festinat, duplici noxa constringitur: hoc est, proprii erroris et alienae deceptionis.



CAP. 61.---Quod tam diu laborare quisque debeat donec possideat Christum.

(Ex dictis Gregor.) Usque tunc laborare debet homo, usquequo possideat Christum. Qui autem illum semel adeptus fuerit, jam non laborat. Permittit tamen Dominus laborare electos suos, ut rememorentur tribulationum laboris, unde semetipsos custodiant, timentes ne tantos labores amittant. Nam et filios Israel ideo Deus per desertum quadraginta annis circumduxit, ut rememoratis tribulationibus, non redirent retrorsum.



CAP. 62.---Ut nullus episcopus seu presbyter alterius poenitentem sine litteris sui episcopi suscipiat.
[Col. 0998C]

(Ex epist. Felicis papae, capite 2.) Curandum vero maxime et omni cautela praevidendum, ne quis fratrum coepiscoporumque nostrorum, aut etiam presbyterorum in alterius civitate vel dioecesi poenitentem, vel sub manu positum sacerdotis, aut eum qui reconciliatum se esse dixerit, sine episcopi vel presbyteri testimonio, et litteris, ad cujus pertinet parochiam, suscipiat.



CAP. 63.---Ut poenitentes secundum canones nisi peracta poenitentia communicare non debeant.

(Ex decr. Pii papae, capite 2.) Poenitentes non debent communicare ante consummationem poenitentiae.



CAP. 64.---Quod pro ethnico et publicano sit habendus, qui pro peccato commisso poenitere noluerit.
[Col. 0998D]

(Ex dictis August.) Erga eum qui pro peccato commisso non poenitet, tales esse debemus, sicut Dominus praecepit dicens: Sit tibi sicut ethnicus et publicanus, et sicut Apostolus jubet: Subtrahite, inquit, vos ab omni fratre inordinate ambulante, secundum traditionem quam tradidi vobis.



CAP. 65.---Quod a licitis se abstinere debeat, qui illicita se commisisse meminerit.

(Ex dictis Gregor. papae.) Qui se illicita meminit commisisse, a licitis etiam studeat abstinere: quatenus per hoc Conditori suo satisfaciat, ut qui commisit prohibita, sibimetipsi abscindere debeat etiam concessa.



CAP. 66.---Ut nullus post poenitentiae actionem ad militiam saecularem redire debeat.
[Col. 0999A]

(Ex epist. Leonis papae, capite 25.) Contrarium est omnino ecclesiasticis regulis, post poenitentiae actionem redire ad militiam saecularem. Cum Apostolus dicat: Nemo militans Deo, implicat se saecularibus negotiis. Unde non est liber a laqueis diaboli, qui se militiae mundanae voluerit implicare.



CAP. 67.---De illis qui, relicto religionis proposito, ad saeculum redeunt.

(Ex concilio Arelatensi, capite 3.) Hi qui post sanctae religionis propositum apostatant, et ad saeculum redeunt, et postmodum poenitentiae remedia non requirunt, communionem non accipiant sine poenitentia: quos etiam jubemus ad clericatus officium non admitti, et quicunque ille est post poenitentiam [Col. 0999B] habitum saecularem non praesumat. Quod si praesumpserit, ab Ecclesia alienus habeatur.



CAP. 68.---Quod nullus religiosus et sanctus careat peccato.

(Ex dictis August.) Nullus sanctus et verus caret peccato: nec tamen ex hoc desinit esse justus vel sanctus, cum affectu teneat sanctitatem. Non enim naturae viribus, sed propositi adjumento per Dei gratiam acquirimus sanctitatem: et ideo veraciter se omnes sancti pronuntiant peccatores, quia in veritate habent quod plangant, et si non reprehensione conscientiae, certe mobilitate et mutabilitate praevaricatricis naturae.



CAP. 69.---Ut poenitentes a conviviis et ornamentis abstinere debeant.

[Col. 0999C] (Ex decr. Lucii papae, capite 5.) Quod poenitentes a conviviis et ornamentis atque alba veste abstinere debeant, et discordes pellantur ab ecclesia, donec ad pacem redeant.



CAP. 70.---Ut presbyter poenitentem non reconciliet, nisi episcopus suus jubeat.

(Ex concilio Africano, capite 30.) Ut presbyter non interrogato episcopo non reconciliet poenitentem, nisi absentia episcopi, necessitate compellente.



CAP. 71.---Ut nullus in ecclesiastico ordine per manus impositionem remedium accipiat poenitendi.

(Ex decreto Leonis papae ad Rusticum, capite 16.) Alienum est autem a consuetudine ecclesiastica, ut qui in presbyterali honore, aut in diaconii gradu fuerint consecrati, hi pro crimine aliquo suo per [Col. 0999D] manus impositionem remedium accipiant poenitendi. Quod sine dubio ex apostolica traditione descendit, secundum quod scriptum est: Sacerdos si peccaverit, quis orabit pro illo? Unde hujusmodi lapsis ad promerendam misericordiam Dei privata est expetenda secessio. Ubi illis satisfactio si fuerit digna, sit etiam fructuosa.



CAP. 72.---Ut ordinati in gravioribus peccatis deprehensi, non manus impositionem ut laici accipere debeant.

(Ex concilio Carthaginensi, capite 27.) Item confirmatum est, ut si quando presbyteri vel diaconi in reliqua graviore culpa convicti fuerint, qua eos a ministerio necesse sit removeri, non eis manus aliquam poenitentibus vel tanquam fidelibus laicis [Col. 1000A] imponatur, neque permittendum ut rebaptizati ad clericatus gradum promoveantur.



CAP. 73.---De clericis qui corporali delicto delinquunt si restaurari possint.

(Ex epistola sancti Isidori ad Massonem.) Nulla est in hujuscemodi sententiis decretorum diversitas intelligenda, quod alibi legitur in lapsu corporali restaurandum honoris gradum post poenitentiam. Alibi post hujusmodi delictum, nequaquam reparandum prioris ordinis meritum, haec enim diversitas hoc modo distinguitur. Illos enim ad pristinos officii gradus redire praecepit canon, quos poenitentiae praecesserit satisfactio, vel digna peccatorum confessio. At contra hi qui neque a vitio corporis emendantur: ad hoc ipsum carnale delictum quod admittunt, etiam vindicare quadam superstitiosa temeritate [Col. 1000B] nituntur, nec gradum utique honoris, nec gratiam communionis recipiant.



CAP. 74.---De his qui altario Dei deserviunt, si subito flenda carnis fragilitate corruerint.

(Ex concilio Everdensi, capite 5.) Hi qui altario Dei deserviunt, si subito flenda carnis fragilitate corruerint, et Domino respiciente digne poenituerint, ita ut mortificato corpore, cordis contriti sacrificium Deo offerrant, maneat in potestate pontificis, vel veraciter afflictos non diu suspendere, vel desidiosos prolixiore tempore, ab Ecclesiae corpore segregare: ita tamen ut sic officiorum suorum loca recipiant, ne possint ad altiora officia ulterius promoveri: quod si iterato velut canes ad vomitum reversi fuerint, et [Col. 1000C] velut sues in volutabris immersi jacuerint, non solum dignitate officii careant, sed etiam sanctam communionem nonnisi in exitu percipiant.



CAP. 75.---Quod conjugati in Quadragesima abstinere debeant ab uxoribus.

(Ex concilio Elibertan., capite 5.) Qui in Quadragesima ante Pascha cognoverit uxorem suam, et noluerit abstinere ab ea, unum annum poeniteat, aut pretium videlicet viginti quinque solidorum ad Ecclesiam tribuat, aut pauperibus dividat. Si per ebrietatem et sine consuetudine acciderit, quadraginta dies poeniteat.



CAP. 76.---De illis qui in Quadragesimae diebus carnem manducare praesumunt.

[Col. 1000D] (Ex concilio Toletan.) Quicunque in Quadragesimae diebus esum carnium praesumpserit attentare, non solum reus erit resurrectionis Dominicae, verum etiam alienus ab ejusdem diei sancta communione. Et hoc illi cumuletur ad poenam, ut in ipsius anni circulo ab omni esu carnium abstineat: quia sacris diebus abstinentiae oblitus est disciplinam.



CAP. 77.---De fratre non peccante ad mortem, et ad mortem.

(Ex epist. Joannis Evangel.) Qui scit fratrem suum peccare non ad mortem, postulet pro eo, et dabit ei vitam Deus. Si quis usque ad mortem peccat, quia est peccatum usque ad mortem, non pro illo dico, ut roget quis.



CAP. 78.---Quod difficile sit graviter peccanti sub gradu manere in gradu.
[Col. 1001A]

(Ex dictis Hierony.) Quicunque dignitatem gradus divini non custodiunt, contenti fiant animam salvare: reverti enim in eum gradum in quo antea fuerant, difficile est.



CAP. 79.---De eadem re.

(Ex dictis Basilii episcop.) Qui sub gradu peccat, debet excommunicari, quia magna est dignitas hujus nominis: tamen potest redimere animam suam post poenitentiam, ad priorem enim gradum venire difficile est.



CAP. 80.---De eadem re.

Qui sub gradu cecidit, post poenitentiam contentus fiat baptizare, communionem infirmis dare, et [Col. 1001B] altario tantummodo ministrare.



CAP. 81.---De eadem re.

(Ex dictis S. Isidor.) Isidorus in evangelio Ephesi praepositum, id est, sacerdotem ostendit juxta Malachiam qui dicit: Labia sacerdotis custodiunt scientiam, et legem exquirent ex ore ejus: quia angelus Domini exercituum est. Candelabrum enim angeli doctrina sacerdotis, vel honor potestatis, quam gestat intelligitur. Candelabrum enim sacerdotis: quia charismata intelliguntur honoris, tunc penitus juxta Joannem movetur, quando post delicta, neglecta poenitentia, admissa scelera non deflentur. Non enim dicit, quia cecidisti movebo candelabrum tuum, sed nisi poenitentiam egeris, movebo candelabrum tuum.



CAP. 82.---Quod post septem annos poenitentem sacerdotem censura canonum in pristinum statum remeare praecipiat.
[Col. 1001C]

(Item idem.) Canonum censura post septem annos remeare poenitentem sacerdotem in statum pristinum praecepit, non expletione proprii arbitrii, sed potius ex sententia divini judicii. Nam legitur, quia Maria soror Aaron prophetissa, dum obtrectationis adversus Mosen incurrisset delictum, illico stigmate leprae percussa est. Quumque petisset Mosen ut emundaretur, praecepit eam extra castra egredi septem diebus, et post emundationem rursus eam castris reverti. Maria ergo soror Aaron caro intelligitur sacerdotis. Quae dum superbiae dedita sordidissimis corruptionum maculatur erroribus moretur extra [Col. 1001D] castra septem diebus, id est, a collegio Ecclesiae sanctae septem annis projiciatur, quibus post emendationem vitiorum, loci sive pristinae dignitatis recipiat meritum.



CAP. 83.---De populi necessario quod inultum soleat praeterire.

(Ex decr. Innocentii papae episcopis de Macedonia missis.) Praevideat ergo dilectio vestra hactenus talia transisse, et advertite quod utique ut dicitis necessitas imperavit, in pace etiam Ecclesias constitutas non posse praesumere, sed ut saepe accidit, quoties a populis, aut a turba peccatur, quia in omnes propter multitudinem non potest vindicari inultum solere transire. Priora ergo dimittenda dico Dei judicio, de [Col. 1002A] reliquo maxima sollicitudine praecavendum, non enim hic, ut mihi videtur, iste doctor apostolicus dicit non necessariam esse populo pro male commissis agere poenitentiam, sed quia in omnes propter multitudinem non potest vindicari, priora dimittenda Dei judicio, de reliquo maxima solicitudine praecavendum, ne fiant.



CAP. 84.---De illis qui scabiem, aut vermiculos comedunt, vel urinam bibunt.

(Ex Poenitentiali Bedae.) Qui comedit scabiem, aut vermiculos, qui pediculi dicuntur, vel urinam bibit, sive stercora comedit: si infantes sint vel pueri, vapulent; si in virili aetate, viginti dies poeniteant: et utrique cum impositione manus episcopi sanentur.



CAP. 85.---De illis qui animalia a bestiis dilacerata, vel laqueis strangulata comedunt.
[Col. 1002B]

(Ex Poenitentiali Theodori.) Animalia quae a lupis, seu canibus lacerantur, non sunt comedenda, nec cervus, nec capreus, si mortui inventi fuerint, nisi forte ab homine adhuc viva occidantur prius, sed porcis et canibus dentur. Aves vero et caetera animalia, si in retibus strangulantur, non sunt comedenda: nec si accipiter oppresserit, et si sic mortua inveniuntur: quia in Actibus apostolorum praecipitur abstinere a fornicatione, a sanguine, et suffocato, et idololatria.



CAP. 86.---De apibus, si occiderint hominem.

(Ex eodem) Apes si occidunt hominem, ipsae quoque occidi festinentur, mel tamen manducetur.



CAP. 87.---De porcis et gallinis, si sanguinem hominis comederint.
[Col. 1002C]

(Ex eodem.) Si porci vel gallinae sanguinem hominis comedunt, mox occidantur, et intralia projiciantur, et caetera caro manducetur. Si autem tardatur occisio, non manducetur. Si autem cadavera laceraverint mortuorum, macerentur, et post anni circulum comedantur. Si autem porci occiderint hominem, statim interficiantur, et sepeliantur.



CAP. 88.---De illis qui carnem immundam, vel morticinam comedunt.

(Ex eodem.) Qui manducat carnem immundam, aut morticinam, aut dilaceratam a bestiis, XL dies poeniteat: si enim necessitate famis contingit, multo levius est.



CAP. 89.---De illis qui cibum immunda manu tactum comederint, vel si canis, aut aliquod animal immundum cibum tetigerit.
[Col. 1002D]

(Ex eodem.) Quod si casu quis immunda manu cibum tangit, vel si canis, vel pilax, aut cattus, musve, aut animal immundum, sanguinem hominis edit, non nocet, et qui pro necessitate famis manducat animal quod immundum videtur, vel avem, vel bestiam, misericorditer poeniteat.



CAP. 90.---De illis qui sanguine, vel aliquo immundo polluuntur.

(Ex eodem.) Qui sanguine, vel quocunque immundo polluitur, si nescit qui manducat, leve est: si autem scit, poeniteat juxta modum pollutionis.



CAP. 91.---De illis qui sanguinem, aut semen biberint
[Col. 1003A]

(Ex eodem.) Qui sanguinem, aut semen biberit, sciens pro aliqua re, tres annos poeniteat.



CAP. 92.---De piscibus mortuis in flumine inventis.

(Ex eodem.) Piscis mortuus in flumine inventus non est edendus: quia non est venatio hominis: si vero piscando tactus fuerit, et ipso die inventus fuerit, qui non haesitat, manducet, qui autem dubitat, non manducet.



CAP. 93.---De clericis qui a daemonio vexantur.

(Ex concilio Aurelian., cap. 6.) Si quis clericus vexatus fuerit a daemonio, decem annos poeniteat, et inter audientes stet, et ad sacros ordines non adducatur. Si bene egerit, et per Dei gratiam liberatus fuerit, sit in reliquis officiis ecclesiasticis.



CAP. 94.---De illis qui parentum honorem non servant

(Ex Poenitentiali Romano.) Si quis inhonoraverit patrem aut matrem, tres annos poeniteat. Quod si manum levaverit, aut ei percussionem intulerit, septem annos poeniteat.



CAP. 95.---Quod poenitenti nulla negocia exercere conveniat.

(Ex decr. Leonis papae, capite 23.) Qualitas lucri negociantem, aut excusat, aut arguit: quia est honestus questus, et turpis. Verumtamen poenitenti utilius est dispendia pati, quam periculis negotiationis obstringi: quia difficile est inter ementes, vendentesque commertium, non intervenire peccatum.



CAP. 96.---Ut sacerdotes nulli poenitentiam injungant ex corde, sed ex auctoritate.
[Col. 1003C]

(Ex concil. Mogunt., cap. 24.) Omnibus his actis ventilata est ratio poenitentiae, ut sacerdotes certius intelligerent, quomodo confessiones recipere et poenitentiam secundum canonicam institutionem poenitentibus deberent indicare.



CAP. 97.---Ut unusquisque presbyter octo principalia vitia per ordinem sciat.

(Ex eodem, cap. 5.) Ventilata est ratio octo principalium vitiorum, ut unusquisque diversitatem illorum sciat, et ab illis domino auxiliante se intelligat custodire, et aliis praedicare.



CAP. 98.---Ut sacerdotes diligenter examinent confitentium peccata.

[Col. 1003D] (Ex eodem, cap. 6.) Ut episcopi et presbyteri examinent qualiter confitentibus peccata dijudicent, et tempus poenitentiae constituant.



CAP. 99.---Ut singuli presbyteri capitula auctoritativa habeant ad succurrendum poenitentibus.

(Ex eodem, cap. 26.) Ut unusquisque presbyter capitula habeat de majoribus, vel minoribus vitiis, per quae cognoscere valeat, vel praedicare subditis, ut caveant ab insidiis diaboli.



CAP. 100.---De presbyteris qui culpas peccantium reticent, vel minus digne poenitentes ad reconciliationem adducunt.

(Ex decr. Alexandri papae.) Ut nemo presbyterorum xenium vel quodcunque emolumentum temporale, [Col. 1004A] imo detrimentum spiritale a quocunque publice peccante, vel incestuoso accipiat, ut episcopo, vel ministris ejus peccatum illius reticeat: nec pro respectu cujusque personae, aut consanguinitatis, vel familiaritatis, alienis communicans peccatis, hoc episcopo innotescere detrectet, nec a quoquam poenitente, aut gratia, aut favore, aut munus suscipere praesumat, aut minus digne poenitentem ad reconciliationem adducat, et ei testimonium reconciliationis ferat, vel quocunque livore alium quenlibet dignius poenitentem a reconciliatione removeat: quia hoc symoniacum, et Deo et hominibus contrarium est.



CAP. 101.---De illis qui truncationes membrorum fecerint.

(Ex Poenitentiali Romano.) Qui per rixam ictu debilem, vel deformem hominem fecerit, reddat impensas medici, et medium annum poeniteat. Si non habuerit unde reddat, annum unum poeniteat. Si laicus per dolum sanguinem effuderit, reddat illi tantum quantum nocuit: et si non habet unde reddat, solvat in opera proximi sui, quam diu ille infirmus est, et postea XL dies in pane et aqua poeniteat.



CAP. 102.---De eadem re.

(Ex Poenitentiali Bedae presbyteri.) Qui ictum proximo dederit, et non nocuerit, tres dies poeniteat in pane et aqua. Si clericus, annum vel dimidium. Si quis alicui quodlibet membrum voluntate sua truncaverit, tres annos poeniteat, unum [Col. 1004C] ex his in pane et aqua. Parvuli invicem se percutientes, tres dies: Si vero adolescentes, XX dies poeniteant.



CAP. 103.---De illis qui ducatum praestant, et depraedatores super Christianos ducunt.

(Ex Poenitentiali Romano.) Si quis praebet ducatum super Christianos ut depraedentur, et non acciderit strages Christianorum, tres annos poeniteat. Sin vero, ejectis armis, usque ad mortem mundo mortuus vivat.



CAP. 104.---De illis qui per amorem venefici fiunt.

(Ex Poenitentiali Theodori.) Si quis per amorem veneficus fit, et neminem perdiderit. Si clericus est, annum poeniteat, in pane et aqua. Si subdiaconus, duo. Si diaconus, tres, unum [Col. 1004D] ex his in pane et aqua, et laicus dimidium annum poeniteat, maxime si per hoc mulieris partum quisque deceperit, tres annos unusquisque superaugeat in pane et aqua, ne homicidiis reus sit.



CAP. 105.---De illis qui haereticis, nescientes, vel scientes se in aliquibus commiscuerint.

(Ex decr. Eutychian. papae.) Si quis dederit, aut exceperit communionem de manu haeretici, et nescit quod catholica Ecclesia contradicit, postea intelligens: annum integrum poeniteat. Si autem scit, et neglexerit, et postea poenitentiam egerit, decem annos poeniteat, alii judicant septem: et humanius V annos poeniteat. Si quis permiserit haereticum Missam suam celebrare in Ecclesia catholica, [Col. 1005A] et nescit, XL dies poeniteat. Si pro reverentia ejus, annum integrum poeniteat. Si pro damnatione Ecclesiae catholicae, et consuetudine Romanorum projiciatur ab Ecclesia sicut haereticus, nisi habeat poenitentiam, si habuerit, X annos poeniteat. Si recesserit ab Ecclesia catholica in congregationem haereticorum, et alios persuaserit, postea poenitentiam egerit, XII annos poeniteat: quatuor annos extra Ecclesiam, et sex inter auditores, et duo adhuc extra communionem. De his in canone dicitur, ut X anno communionem sine oblatione recipiant. Si episcopus aut abbas jubet monacho suo pro haereticis mortuis Missas cantare, non licet, et non expedit obedire eis. Si presbytero contigerit, ubi Missam cantaverit, et alius recitaverit [Col. 1005B] nomina mortuorum, et simul nominaverit haereticos cum catholicis, si post Missam intellexerit, hebdomadam poeniteat. Si frequenter fecerit, annum integrum poeniteat. Si quis autem pro morte haeretici Missam ordinaverit, et pro religione sua ejus reliquias ibi tenuerit, et nescit differentiam catholicae fidei, et postea intellexerit, poenitentiamque egerit, reliquias ibi debet igne concremare, et annum poeniteat. Si autem scit et neglexerit, poenitentia commotus, decem annos poeniteat. Si quis a fide catholica discesserit sine ulla necessitate, et postea ex toto animo poenitentiam acceperit, tres annos extra Ecclesiam, id est, inter audientes juxta. Nicaenum concilium, septem annos in Ecclesiis inter poenitentes, et duos annos adhuc extra communionem [Col. 1005C] poeniteat.



CAP. 106.---De illis qui comedunt, aut bibunt ab immundis animalibus tactum, vel intinctum.

(Ex Poenitentiali Romano.) Qui comedit, vel bibit intinctum a familiari bestia, id est, cane, vel catto, et scit, C psalmos cantet, si nescit, duos dies jejunet, vel si redimere voluerit, L psalmos cantet. Qui dederit alicui liquorem in quo mus, vel mustela mortua inventa sunt, si laicus est, septem dies poeniteat. Si in coenobiis contigerit, CCC Psalmos cantet. Qui postea noverit quod talem potum biberit, CL psalmos cantet. Si quis semicoctum comederit inscius, tres dies poeniteat, vel Psalterium cantet. Sciens autem, septem dies poeniteat. Pro modico [Col. 1005D] furto, XX dies poeniteat, qui est XX annorum, puer qui est X annorum aliquid furti faciens, septem dies poeniteat. Si quis tinxerit manum in aliquo cibo liquido, et non idonea manu, C palmatis emendetur. Si in farina, aut in aliquo cibo sicco, aut in pulte, aut in lacte coagulato mus, vel mustela mortua inveniuntur, quod in circuitu ejus est totum, projicietur foras, quod reliquum est, manducetur.



CAP. 107.---Quod diabolus internas cogitationes animae non videat, sed ex motu corporis intelligat.

(Ex dictis August.) Internas animae cogitationes diabolum non videre certissimum est, motivas corporis ab illo et affectationum indiciis colligi experimento didicimus: secreta autem cordis solus ille novit [Col. 1006A] ad quem dicitur: Tu solus nosti corda filiorum hominum.



CAP. 108.---De eadem re.

(Ex dictis ejusdem.) Non omnes malae cogitationes nostrae semper diaboli instinctu excitantur: sed aliquoties ex nostri arbitrii motu emergunt. Bonae autem cogitationes semper a Deo sunt.



CAP. 109.---De illis qui alios in culpa sua defendere nituntur.

(Ex dictis ejusdem.) Reos sanguinis non defendat Ecclesia: ne effusione sanguinis particeps fiat.



CAP. 110.---De eadem re.

(Ex decr. Eusebii papae, capite 15.) Ut qui alium in culpa sua defendere, vel excusare nititur, excommunicetur.



CAP. 111.---Ut poenitentia conjugatis ex consensu detur.
[Col. 1006B]

(Ex concilio Arelaten., capite 6.) Ut poenitentia conjugatis ex consensu amborum detur. Poenitentiam conjugatis, non nisi ex consensu dandam.



CAP. 112.---Quot modis animae defunctorum solvi debeant.

(Ex dictis Origenis.) Animae defunctorum quatuor modis solvuntur, aut oblationibus sacerdotum, aut precibus sanctorum, aut charorum eleemosynis, aut jejunio cognatorum.



CAP. 113.---De nutriendis infirmis.

(Ex dictis Hieron.) Nutrire infirmos, et fovere Christum nihil interest, nutriendus enim est infirmus: [Col. 1006C] quia Christus infirmum se esse profitebitur.



CAP. 114.---Quod non noceant praeterita, si non placeant praesentia.

(Ex dictis August.) Non nocent mala praeterita, si non placeant praesentia, praecipue si multis eleemosynis sint expiata.



CAP. 115.---De illis qui hospites recipere neglexerint.

(Ex Poenitentiali Romano.) Quicunque hospites non recipit in domo sua, sicut Dominus praecepit, et propter hoc regna coelorum promisit, quanto tempore hospitibus humanitatem denegaverat, et mandata evangelica juxta possibilitatem suam non adimpleverat, nec pedes lavabat, nec eleemosynam [Col. 1006D] fecerat, tanto tempore pleniter in pane et aqua, si non emendet, poeniteat.



CAP. 116.---Ut clerici superflua pauperibus erogent.

(Ex eodem.) Clericus habens superflua, donet ea pauperibus. Sin autem, post poeniteat tempore quo vivat, in contritione, in poenitentia remotus vivat.



CAP. 117.---De illo qui alicui fratri suum imputat peccatum, nisi prius seorsum eum arguerit.

(Ex eodem.) Qui peccatum imputando fratri imponit, priusquam seorsum arguat eum, satisfaciens ei, tres dies poeniteat.



CAP. 118.---De illis qui diu reticent peccata sua.

(Ex Poenitentiali Bedae presbyteri.) Sciendum vero est, quanto quis tempore moratur in peccatis, tanto ei augenda est poenitentia.



CAP. 119.---De illis qui aliquem in ira percusserint.
[Col. 1007A]

(Ex concilio Rothomag., capite 9.) Si quis alium per iram percusserit, et sanguinem effuderit, si laicus est, XX dies poeniteat: clericus, XXX. Illi autem qui gradum habent, amplius pelli debent, diaconus sex menses, presbyter unum annum, episcopus duos annos et sex menses.



CAP. 120.---De illis qui ad feriendum hominem surrexerint, volentes eum occidere, sed non potuerunt.

(Ex Poenitentiali Romano.) Qui ad feriendum hominem surrexerit, volens eum occidere, tres hebdomadas poeniteat. Si clericus fuerit, sex menses: quod etsi vulneraverit, XL dies. Si clericus clericum, [Col. 1007B] annum totum, sed et pecuniam pro modo vulneris cui inflixit, tribuat.



CAP. 121.---De illis qui reticuerint peccatum fratris quod est ad mortem.

(Ex Poenitentiali Theod.) Qui reticuerit delictum fratris quod est usque ad mortem, neque eum corripuerit, juxta regulam evangelicam, primo inter se, et ipsum solum, deinde inter alios, deinde ad Ecclesiam culpam referens, si necesse fuerit, et quanto tempore fuit, tanto poeniteat.



CAP. 122.---Quod non liceat diacono, alicui dare poenitentiam.

(Ex Poenitentiali Romano.) Non licet diacono alicui dare poenitentiam: sed episcopus, aut presbyter dare debet.



CAP. 123---Ut poenitentia quae dilata est, cum petita fuerit non negetur.
[Col. 1007C]

(Ex decr. Leonis papae, capite 22.) Dissimulatio haec potest non de contemptu esse remedii, sed de metu gravius delinquendi, unde poenitentia quae dilata est, cum studiosius petita fuerit non negetur, ut quoquomodo ad indulgentiae medicinam anima vulnerata perveniat.



CAP. 124.---De illis qui despiciunt eos qui fideliter agapas fecerint.

(Ex concilio Gangren., capite 11.) Si quis despicit eos qui fideliter agapas, id est, convivia pauperibus exhibent, et propter honorem Dei convocant fratres, et noluerit communicare hujuscemodi vocationibus, parvipendens quod geritur, anathema sit.



CAP. 125.---De illis qui dicunt se non habere peccata.
[Col. 1007D]

(Ex concilio Africano, capite 70.) Item placuit, ut quod ait sanctus apostolus Joannes: Si dixerimus quia peccatum non habemus, nosipsos decipimus, et veritas in nobis non est. Quisquis sic accipiendum putaverit, ut dicat propter humilitatem non oportere dici nos non habere peccatum, non quia vere ita est, anathema sit. Sequitur enim, et adjungit apostolus: Si autem confessi fuerimus peccata nostra, fidelis est et justus, qui remittat nobis peccata, et mundet nos ab omni iniquitate. Ubi satis apparet, hoc non tantum humiliter, sed etiam veraciter dici: poterat enim apost. dicere: Si dixerimus, non habemus peccatum, nosipsos extollimus, et humilitas in nobis non est. Sed cum ait: Nosipsos [Col. 1008A] decipimus, et veritas in nobis non est: satis ostendit eum qui dixerit se non habere peccatum, non verum loqui, sed falsum.



CAP. 126.---De illis qui dicunt sanctos in oratione Dominica, Dimitte nobis debita nostra, non pro se sed pro aliis dicere.

(Ex eodem, capite 71.) Item placuit ut quicunque dixerit in oratione Dominica, ideo dicere sanctos: Dimitte nobis debita nostra, ut pro seipsis hoc non dicant: quia non est eis necessaria ista petitio, sed pro aliis qui sunt in suo populo peccatores, et ideo non dicere unumquemque sanctorum, Dimitte peccata mea, sed Dimitte nobis debita nostra, ut hoc pro aliis potius, quam pro se justus petere intelligatur, anathema sit. Sanctus enim et justus erat [Col. 1008B] apostolus Jacobus, cum dicebat: In multis enim offendimus omnes. Nam quare additum est omnes: nisi ut ista sententia conveniret? Et in Psalmo ubi legitur: Ne intres in judicium cum servo tuo, quia non justificabitur in conspectu tuo omnis vivens. Et in oratione sapientissimi Salomonis: Non est homo qui non peccavit. Et in libro sancti Job: In manu omnis hominis signum, ut sciat omnis homo infirmitatem suam. Unde etiam Daniel sanctus et justus, cum in oratione pluraliter diceret: Peccavimus, iniquitatem fecimus, etc., quae ibi veraciter et humiliter confitetur, ne putaretur, quemadmodum quidam sentiunt, hoc non de suis, sed de populi sui potius dixisse peccatis, postea dixit: Cum orarem, et confiterer peccata mea, et peccata [Col. 1008C] populi mei Domino Deo meo. Noluit dicere peccata nostra, sed populi sui dixit et sua: quoniam futuros istos qui tam male intelligerent, tanquam propheta praevidit.



CAP. 127.---De illis qui episcopis suis clam sua confitentur peccata, et postea negare voluerint.

(Ex eodem, capite 77.) Item placuit, ut si quando episcopus dicit aliquem sibi soli proprium crimen fuisse confessum, atque ille postea negat, et poenitere noluerit, non putet ad injuriam suam episcopus pertinere, quod illi soli non creditur, et si scrupulo propriae conscientiae se dicit neganti nolle communicare, secrete tamen interdicat ei communionem, donec obtemperet.



CAP. 128.---De illis poenitentibus qui attente leges poenitentiae exsequuntur.
[Col. 1008D]

(Ex concilio Carthag., capite 79.) Poenitentes qui attente leges poenitentiae exsequuntur, si casu in itinere, vel in mari mortui fuerint, ubi eis subveniri non potuit, memoria eorum, et orationibus, et oblationibus commendetur.



CAP. 129.---De illis qui se affligunt de obitu charorum.

(Ex epist. Anastas. I papae, Nejano nobiliss. viro directa, capite 11.) Nos autem qui novimus, qui hoc credimus et docemus, contristari nimium de obeuntibus non debemus, ne quod apud alios pietatis tenet speciem, hoc magis nobis in culpa sit. Nam diffidentiae quodammodo genus est contra hoc, quod quisque praedicator quaerit justitiam amans, dicente [Col. 1009A] Apostolo: Nolumus autem vos ignorare, fratres, de dormientibus ut non constristemini, sicut et caeteri qui spem non habent. Hac itaque, frater charissime, ratione prospecta studendum nobis est, ut sicut diximus, non de mortuis affligamur, sed affectum viventibus impendamus, quibus et pietas ad utilitatem, et sit ad fructum dilectio. Desine igitur, charissime, moerorem, et assume spiritalem fructum laetitiae, ad utilitatem sanctae Dei Ecclesiae, servorumque ejus profectum, et vitae hujus quaecunque sunt spatia, aeternis divinisque officiis illustrare contende, ut qui insignem te praestitit, reddat sibi per saecula clariorem.



CAP. 130.---De illis qui sibiipsis voluntarie mortem inferunt.

[Col. 1009B] (Ex concilio Braggar., capite 10.) Placuit ut hi qui sibiipsis voluntarie, aut per ferrum, aut per venenum, aut per praecipitium, aut per suspendium, vel quolibet modo inferunt mortem, nulla pro illis in oblatione commemoratio fiat, neque cum Psalmis ad sepulturam eorum cadavera deducantur. Multi enim sibi hoc per ignorantiam usurparunt. Similiter et de his placuit fieri, qui pro suis sceleribus puniuntur.



CAP. 131.---De eadem re.

(Ex concilio Cabillon., capite 5.) Quicunque se propria voluntate, aut in aquam jactaverit, aut collum ligaverit, aut de arbore praecipitaverit, aut ferro percusserit aut cuilibet voluntarie se morti [Col. 1009C] tradiderit, istius oblatio non recipiatur.



CAP. 132.---De illis qui cum infidelibus cibum sumere praesumpserint.

(Ex concilio Elibertan.) Si vero quis clericus vel fidelis cum Judaeis cibum sumpserit, placuit eum a communione abstineri, ut debeat emendari.



CAP. 133.---De illis qui apostatant, et ad idololatriam se convertunt.

(Ex eodem.) Adjectum est etiam quosdam Christianos ad apostasiam, quod dici nefas est, transeuntes, et idolorum cultu, ac sacrificiorum contaminatione profanatos, quos a Christi corpore et sanguine, quo dudum redempti fuerant renascendo, jubemus abscindi: et si resipiscentes forte aliquando fuerint ad lamenta conversi, his quandiu vivunt agenda [Col. 1009D] poenitentia est: et in ultimo fine suo reconciliationis gratia tribuenda, dicente Domino: Nolo mortem peccatoris, sed ut convertatur et vivat.



CAP. 134.---De eadem re.

(Ex eodem.) De his qui apostatant, et raro se ad Ecclesiam repraesentant, nec quidem poenitentiam agere quaerunt, et postea in infirmitate arrepti petunt communionem, placuit non dandam eis communionem, nisi revelaverint eorum rectam fidem, et egerint fructus dignos poenitentiae.



CAP. 135.---De illis qui Christiana mancipia captivaverint.

(Ex Poenitentiali Theod.) Si quiscunque hominem quolibet ingenio captivaverit aut transmiserit, tres annos poeniteat.



CAP. 136.---De illis qui aream proximi su incenderint.
[Col. 1010A]

(Ex Poenitentiali Romano.) Si quis domum vel aream cujuscunque voluntarie igne cremaverit, sublata vel incensa omnia restituat, et tribus annis poenitentiam agat.



CAP. 137.---De illis qui libidinose obtrectaverint puellam aut mulierem.

(Ex eodem.) Si quis obtrectaverit puellae aut mulieris pectus, vel turpitudinem earum: si clericus est, quinque dies: si laicus, tres dies poeniteat. Monachus vel sacerdos, a ministerio divino suspensi, si aliquid tale fecerint, viginti dies poeniteant. Scriptum est enim: Neque tetigeritis neque obtrectaveritis turpitudinem feminarum.



CAP. 138.---De illis qui in balneo cum mulieribus se laverint.
[Col. 1010B]

(Ex Poenitentiali Theod.) Si quis in balneo cum mulieribus se lavare praesumpserit, tres dies poeniteat, et ulterius non praesumat.



CAP. 139.---De administratione xenodochiae, et decimae.

(Ex eodem.) Si quis xenodochias pauperum administrat, vel decimas populi susceperit, et si quis exinde vel suis saecularibus lucris sectandum aliquid subtraxerit, quasi rerum alienarum invasor: reus damnum restituat, et sub canonico judicio reformetur, et agat poenitentiam tribus annis. Scriptum est enim: Talem dispensatorem Dominus quaerit, qui sibi de suis nihil usurpet.



CAP. 140.---Ut feminae menstruatae non offerant.

[Col. 1010C] (Ex concilio Mogunt., capite 6.) Mulieres menstruo tempore non offerant, nec sanctimoniales, nec laicae. Si praesumpserint, tres hebdomadas poeniteant.



CAP. 141.---De illis feminis quae ante mundum sanguinem Ecclesiam intrant, et quae nupserint his diebus.

(Ex Poenitentiali Theod.) Mulier quae intrat Ecclesiam ante mundum sanguinem post partum, si masculum generat, XXXIII dies, si foeminam LVI. Si qua autem praesumpserit ante tempus praefinitum Ecclesiam intrare, tot dies in pane et aqua poeniteat, quot Ecclesia carere debuerat. Qui autem concubuerit cum ea his diebus, decem dies poeniteat in pane et aqua.



CAP. 142.---Quod monachi secularibus poenitentiam dare non debeant.
[Col. 1010D]

(Ex concilio Mogunt., capite 22.) Liberi sint monachi ad dandam poenitentiam saecularibus.



CAP. 143.---Ut poenitentes ante peractam poenitentiam non reconcilientur.

(Ex eodem, capite 23.) Non reconcilientur poenitentes si necessitas non coegerit, nisi post peractam poenitentiam.



CAP. 144.---De illis qui ad confessionem veniunt, necesse est ut primum de livore invidiae, et avaritia, interrogentur.

(Ex Poenitentiali Theod.) Sane quia de livore invidiae, et de ira, necnon et de avaritia, ut superius digestum est, oriuntur homicidia, recte, ut arbitror, [Col. 1011A] censuimus de ipso vitio primum qualiter sacerdotali judicio canonice penitus sit corrigendum ostendere: ac deinde secundum ordinem vitiorum ita remedium subsequatur, quo facilius undecunque poenitens purgari voluerit, sine dilatione in singulis capitulis inveniatur.



CAP. 145.---De illis qui soli Deo peccata sua confitenda esse affirmant.

(Ex eodem.) Quidam Deo solummodo confiteri debere dicunt peccata, ut Graeci: quidam vero sacerdotibus confitenda esse percensent, ut tota sancta Ecclesia. Quod utrumque non sine magno fructu intra sanctam fit Ecclesiam, ita duntaxat, ut et Deo qui remissor est peccatorum confiteamur peccata nostra, et hoc perfectorum est, [Col. 1011B] et cum David dicamus: Delictum meum cognitum tibi feci, et injustitiam meam non abscondi. Dixi, confitebor adversum me injustitias meas domino, et tu remisisti impietatem peccati mei. Sed tamen apostoli institutio nobis sequenda est, ut confiteamur alterutrum peccata nostra, et oremus pro invicem ut salvemur. Confessio itaque quae Deo soli fit, quod justorum est, peccata purgat: ea vero quae sacerdoti fit, docet qualiter ipsa purgentur peccata. Deus namque salutis et sanitatis auctor, et largitor, plerumque hanc praebet suae potentiae invisibili administratione, plerumque medicorum operatione.



CAP. 146.---De illis qui accipiunt poenitentiam, et plus desiderant temporis constituti expletionem, quam peccati remissionem.
[Col. 1011C]

(Ex Poenitentiali Bedae presbyteri.) Multi, quod non sine dolore dicendum est, in poenitentia, non tam peccati remissionem, quam temporis constituti expectant expletionem, et si carnium et vini usus eis interdictus est, mutata non voluntate, sed ejusdem cibi aut potus perceptione, in tantum deliciis suis indulgent, ut deliciosius his interdictis, aliorum ciborum vel potionum appetitu vivere cognoscantur. Spiritalis autem abstinentia, quae in poenitentibus potissimum vigere debet, quorumdam ciborum ac potionum perceptiones et desiderium fugere debet. Ille inquam, ille magis parcimoniae servire censendus est, qui sibi non solum quarumdam rerum perceptiones, sed delectationes corporis penitus interdicit.



CAP. 147.---Quod secundum canonum et poenitentialium statuta poenitentiae dandae sint.
[Col. 1011D]

(Ex concil. Mogunt., cap. 20.) Cum igitur omnia consilia canonum quae recipiuntur, sint a sacerdotibus legenda et intelligenda, et per ea sit eis vivendum et praedicandum, necessarium duximus, ut ea quae ad fidem pertinent, et ubi de extirpandis vitiis, et plantandis virtutibus scribitur, hoc ab eis crebro legatur, et bene intelligatur, et in populo praedicetur.



CAP. 148.---Ut nullus injustas mensuras, et pondera injusta, et a civibus non collaudata, lucri causa dare praesumat.

(Ex eodem, cap. 21.) Ut mensurae et pondera justa [Col. 1012A] fiant, sicut in divinis legibus censitum est, et in capitulari dominico continetur, et iste sacer conventus statuit. Sic omnibus nobis observare placet. Ut si quis justas mensuras, et justa pondera lucri causa mutare praesumpserit, in pane et aqua viginti dies poeniteat.



CAP. 149.---De matre quae infantem suum juxta ignem posuerat, et sua negligentia mortuus est.

(Ex concil. Triburi., cui interfuit rex Arnolphus, cap. 14.) Mater si juxta focum infantem posuerit, et alius homo aquam in caldariam miserit, et ebullita aqua infans superfusus mortuus fuerit, pro negligentia mater poeniteat, et ille homo securus sit.



CAP. 150.---De ordinatis si ante vel post ordinationem in criminalibus peccatis deprehensi fuerint.
[Col. 1012B]

(Ex concilio Hilerdensi, cap. 10.) De his ergo visum est nobis conscribi qui sacros ordines habent, et ante vel post ordinationem contaminatos in capitalibus criminibus se esse profitentur, in quibus ut mihi videtur haec distantia esse debet, ut hi qui deprehensi vel capti fuerint publice in perjurio, furto, atque fornicatione, et caeteris hujusmodi criminibus, secundum sacrorum canonum instituta a gradu proprio deponantur: quia scandalum est populo Dei, tales personas super se positas habere, quas ultra modum vitiosas constat esse. Nempe inde detrahuntur homines a sacrificio Dei, sicut quondam filiis Heli peccantibus fecisse leguntur, et [Col. 1012C] rebelles hinc atque contrarii existentes, eorum pravis exempli quotidie pejores fiunt: qui autem de praedictis viris per occultam confessionem mala a se absconse commissa coram oculis Dei, praesente etiam sacerdote, qui eis indicturus est poenitentiam, confitentur, et semetipsos graviter deliquisse accusant, si veraciter poenituerint, et se per jejunia, et eleemosinas, vigiliasque atque sacras orationes cum lacrymis purgare certaverint, his etiam gradu servato spes veniae de misericordia Dei promittenda est, qui omnes homines vult salvos fieri, et ad agnitionem veritatis pervenire: neque vult mortem peccatoris, sed ut convertatur, et vivat.



CAP. 151.---De viris ordinatis, quorum occulta peccata sunt.
[Col. 1012D]

(Ex concil. Toletan.) De viris ordinatis quorum occulta peccata sunt, nec manifeste ab aliquo argui possunt, si salubriter compuncti pro peccatis suis confessionem episcopo sive presbytero occulte faciunt, bonum mihi videtur, ut secundum id quod sibi decretum fuerit ab episcopo, sive presbytero, poenitentiam agant, non trepide, nec tarde, sed ferventer et solicite, ac sic se veniam peccatorum a domino percepturos, et gradum se retenturos confidant.



CAP. 152.---De illa femina quae menstruosum suum sanguinem, et semen viri sui, et testam hominis combusserit, et haec omnia viro suo ad potandum dederit.

(Ex eodem, capite 17.) De his etiam super quibus interrogasti, hoc est, de illa femina, quae menstruum [Col. 1013A] suum sanguinem immiscuit cibo vel potui, et dedit viro suo ut comederet, et de illa quae semen viri sui in potu bibit, et de ea quae testam hominis combussit igni, et viro suo dedit pro infirmitate vitanda, quali poenitentia sint plectendae, ut nobis videtur, tali sententia sunt feriendae, sicut magi et arioli: quia magicam artem exercuisse noscuntur. Nam de his qui magicam artem exercuisse noscuntur, et qui auguria attendunt, et divinationes observant, Theodori archiespiscopi gentis Anglorum constitutiones habemus, in quibus scriptum est: Qui immolat daemoniis in minimis, uno anno poeniteat, qui vero in magnis, decem annos poeniteat.



CAP. 153.---Ut nullus alius praesumat poenitentiam dare, vel confessionem audire, nisi episcopus aut presbyter.
[Col. 1013B]

(Ex Poenitentiali Romano.) Sicut enim sacrificium offerre non debent nisi episcopi et presbyteri, quibus claves regni coelestis traditae sunt: sic nec poenitentium judicia alii usurpare debent.



CAP. 154.---De eadam re.

(Ex eodem.) Si autem necessitas evenerit, et presbyter non fuerit praesens, diaconus suscipiat poenitentem ad sanctam communionem.



CAP. 155.---De temporibus quibus se continere debeant conjugati ab uxoribus.

(Ex concilio Eliberta.) In tribus quadragesimis anni, et in die dominico, et in quarta feria, et in sexta feria, conjugales continere se debent, nec illis diebus copulari, quandiu gravata fuerit uxor, id est, [Col. 1013C] a quo die filius in utero motum fecerit, usque ad partum, a partu post, XXXIII dies si filius est, si autem filia, post LVI.



CAP. 156.---De femina quae sponte filium suum occiderit.

Si mater filium suum sponte occiderit, quindecim [Col. 1014A] annos poeniteat, et nunquam mutet, nisi die dominica. Mulier autem paupercula si fecerit pro difficultate nutriendi, septem annos poeniteat.



CAP. 157.---De illis qui in dominico die nupserint.

(Ex concilio Triburiensi, capite 51.) Si quis nupserit die dominico, petat a Deo indulgentiam, et quatuor dies poeniteat.



CAP. 158.---De illis qui confessa iterant.

(Ex concilio Tolet.) Ea quae frequenti praevaricatione iterantur, frequenti et sententia condemnantur.



CAP. 159.---De poenitentia fidelium, ut confessio eorum non publice fiat, sed privatim.

(Ex epist. Leonis papae, capite 2.) Illam etiam contra [Col. 1014B] apostolicam regulam praesumptionem quam nuper agnovi a quibusdam illicita usurpatione comitti, modis omnibus constituo submoveri, de poenitentia scilicet, quae a fidelibus postulatur: ne de singulorum peccatorum genere, libellis scripta professio publice recitetur. Conscientiarum sufficiat solis sacerdotibus indicari confessione secreta. Quamvis enim plenitudo fidei videatur esse laudabilis, quae propter Dei timorem apud homines erubescere non vereatur: tamen quia non omnium hujusmodi sunt peccata, ut ea qui poenitentiam poscunt, non timeant publicare, amoveatur improbabilis consuetudo, ne multi a poenitentiae remediis arceantur, dum aut erubescunt, aut metuunt inimicis suis facta reservari, quibus possint legum constitutione [Col. 1014C] percelli. Sufficit enim illa confessio quae primum Domino fertur, tunc etiam sacerdoti qui pro delictis poenitentium precator accedit: tunc enim plures ad poenitentiam poterunt provocari, si populi auribus non publicetur conscientia confitentis.


[Col. 1013] FINIS LIBRI NONI DECIMI.



[LIBER VICESIMUS.]



INDEX CAPITULORUM LIBRI VICESIMI.

    [Col. 1013C] CAP. 1. Quod animae humanae inter caeteras creaturas ab initio non sint creatae.
    2. Quod duae animae non sint in uno homine, ut quidam dicunt, sed una tantum.
    [Col. 1013D] 3. Quod solus homo habeat animam substantivam.
    4. Ut pecudum animae cum carnis morte finiantur.
    5. Quod anima humana non cum carne moriatur.
    6. Quod homo constet duabus substantiis.
    7. Quod spiritus non tertius sit in substantia hominis, ut quidam affirmant.
    8. Quod Deus sicut ex nihilo bona facere potuit, ita cum voluit per incarnationis suae mysterium, etiam perdita bona reparavit.
    9. Quod Deus tres vitales spiritus crearet, unum qui carne non tegeretur, alium qui carne tegeretur, sed non cum carne moreretur: tertium qui carne tegeretur, et cum carne moreretur.
    10. Quod homo in prima conditione sua libero arbitrio donatus sit.
    [Col. 1014C] 11. Quod omnes homines in praevaricatione Adae naturalem possibilitatem perdidissent.
    12. De eadem re.
    13. Quod homo sic positus sit in paradiso, si obediens [Col. 1014D] permaneret, quandoque ad coelestem patriam, sine carnis morte transiret.
    14. Quod nos carnales in hujus exilii caecitate nati, puero in carcere nato, et nutrito comparemur.
    15. Quod nullus per semetipsum bonus fieri possit.
    16. De eadem re.
    17. De eadem re.
    18. Quod gratia divina non solum peccata dimittat, sed etiam adjuvet ne committantur.
    19. Quod praedestinatio Dei ita sit ordinata, ut ea nociva quae praedestinata sunt electorum precibus solvi queant.
    20. Item de praedestinatione.
    21. De Dei praevidentia, simul et providentia.
    [Col. 1015A] 22. Quod divina aeternitas, nec fuisse, nec futurum esse habeat.
    23. Quod cuncta quae hominibus fiunt, absque omnipotentis occulto consilio, non veniant.
    24. De eadem re.
    25. Quod Deus singulis dies suos praefigat, ut minui, nec augeri possint.
    26. Quod Deus nostra peccata dissimulet.
    27. Quod Deus cuncta disponat, et consideret universorum finem.
    28, 29, 30, 31, 32, 33, 34, 35, 36, 37, 38, 39. Item de praedestinatione.
    40. De creatione angelorum.
    41. Quod nihil sit incorporeum et invisibile, praeter solum Deum.
    [Col. 1015B] 42. Quod omnis creatura sit corporea.
    43. Quod omnes intellectuales naturae immortales sint.
    44. Quod apostatae angeli ante ruinam liberum arbitrium habeant.
    45. Cur angelorum spiritus irremissibiliter peccarent, eum carnis commixtione non tenerentur.
    46. Quod angeli custodes hominibus praeponantur.
    47. Quod singulis hominibus singuli angeli dentur custodes.
    48. Quod dextera Dei sit angelorum pars electa, sinistra autem ejus, pars angelorum reproba.
    49. Quod immundi spiritus in hoc coeli, terraeque medio vagentur.
    50. De hoc si pax in sublimibus retineatur.
    [Col. 1015C] 51. Quod diaboli voluntas semper sit iniqua, potestas autem ejus nunquam injusta.
    52. Quod quatuor modis loquatur Deus ad diabolum, et tribus modis diabolus ad Deum.
    53. Quod non sit palma victoriae, sine labore certaminis.
    54. De creatura, et natura, et ministerio angelorum, et de casu apostatarum angelorum.
    55. Quod supernorum civium numerus, et finitus sit, et infinitus.
    56. Quod omnis culpa ante discessum oblationis munere solvatur.
    57. Quod sacra oblatio post mortem animabus prodesse possint, si non sunt culpae indissolubiles.
    [Col. 1015D] 58. Quod beatius sit quemquam liberum hinc exire, quam post mortem libertatem quaerere.
    59. Quod nullus debeat rogare pro peccato, quod est ad mortem.
    60. Ut omnes animae electorum credendae sint esse in coelo, et iniquorum animae in inferno.
    61. Quod sicut finis non est gaudio bonorum, sic finis non est tormentis malorum.
    62. Quod ita non sit, ut quidam affirmant, quod Deus ob hoc minatus sit aeternam poenam peccantibus, ut corrigeret a malis.
    63. Cur peccata quae cum fine perpetrata sunt, sine fine puniantur.
    64. Quod Deus pius sit, et non pascatur cruciatu [Col. 1016A] miserorum: justus autem, et ideo non sedetur in perpetuum ab iniquorum ultione.
    65. De hoc si ante restitutionem corporum animae justorum in coelum rapiantur.
    66. Quod justi in die judicii animarum simul, et corporum gloria laetabuntur.
    67. De hoc si boni bonos in regno, vel si mali malos in supplicio agnoscant.
    68. De hoc si ignis purgatorius credendus sit, qui post mortem animas a peccatis expurget.
    69. Quod unus sit gehennae ignis, sed non uno modo omnes cruciet.
    70. Quot genera sint oblationis pro defunctis facienda?
    71. Cur sanctorum animae pro peccatoribus non [Col. 1016B] orent, quando eos in igne aeterno ardere prospexerint.
    72. Quod duobus modis vita dicatur, duobus etiam mors intelligatur.
    73. Quod electi, seu reprobi ad loca communia deducantur in tormentis.
    74. De hoc quod in domo Dei multae mansiones sint.
    75. Quod illum quem semel culpa ad poenam pertrahit, misericordia ulterius ad veniam non reducat.
    76. Quod Deus dicatur zelans, dicatur iratus, dicatur poenitens, dicatur misericors, dicatur praescius.
    77. Cur Deus suos electos sic permittat mori, ut non in vita illorum ostendat, cujus sanctitatis sint.
    78. Quod miseris mors fiat sine morte.
    [Col. 1016C] 79. Quod in inferno peccatoribus ad consolationem ignis non luceat, sed ut magis torqueat.
    80. De eadem re.
    81. Quod humana anima ita immortalis sit, ut et mori possit, et non possit.
    82. Quod corporeus sit ignis gehennae, et non indigeat alia materia, nisi reproborum cruciatu.
    83. Cur anima in corpore manens, et egrediens videri non possit.
    84. Ut nullus dubitare debeat ea esse invisibilia, quae Deo invisibili subministrant.
    85. Quod nulla visibilia videri, vel cognosci possint, nisi per invisibilia.
    86. Quod incorporeus spiritus in inferno a corporeo igne affligatur.
    [Col. 1016D] 87. Quod incorporeus spiritus vivificare possit, et ibi teneri, ubi a corporeo igne cruciatur.
    88. De apostatis spiritibus quod incorporei credendi sint.
    89. Quod gehennae ignis corporeus esse credendus sit.
    90. De hoc quod scribitur, Deum nemo vidit unquam, et qualiter illud intelligendum sit.
    91. De duplici poena damnatorum.
    92. De poenis impiorum.
    93. De Antichristo.
    94. Quod ante diem judicii, etiam electi casuri sint in adventu Antichristi.
    95. De Antichristo.
    [Col. 1017A] 96. Item de Antichristo.
    97. Quod in novissimis omnes Israelitae per praedicationem Heliae converti debeant.
    98. De hoc cur in hac vita saepius bonis male sit, et malis bene.
    99. Quod etiam omnes infideles resurgere debeant ad tormenta, non ad judicium.
    100. Quod omnes homines resurgere debeant.
    101. De eadem re.
    102. Quod angeli apostatae, et impii homines post tormenta quasi suppliciis expurgati, non justorum societati donetur.
    103. Quod resurrectio fieri debeat in aetate perfectae juventutis, quae profectu non indigeat.
    104. Quod districtus judex ad judicium veniens peccatorem videat, ut feriat, non ut salvet.
    [Col. 1018A] 105. Quod Deus ad judicium veniat ad feriendum videns, et ad salvandum non videns.
    106. Quod in die judicii duo ordines in quatuor dividantur.
    107. Quod liber vitae sit ipsa visio advenientis judicis: quia quicquid quis fecerat, ipso viso statim intelliget.
    108. De gloria sanctorum post judicium.
    109. Quod finito judicio incipiat esse saeculum novum, etc.
    110. Contra eos qui dicunt, si post factum judicium erit conflagratio mundi, ubi tunc esse potuerint sancti, qui non contingantur flamma incendii.




Indicis capitulorum finis.



BURCHARDI ECCLESIAE WORMACIENSIS EPISCOPI DECRETORUM LIBER VICESIMUS DE CONTEMPLATIONE.
[Col. 1017]


ARGUMENTUM LIBRI.
[Col. 1017B]

Liber hic Speculator vocatur. Speculatur enim de providentia et praedestinatione divina, et de adventu Antichristi, de ejus operibus, de resurrectione, de die judicii, de infernalibus poenis, de felicitate perpetuae vitae.



CAP. 1.---Quod animae humanae inter caeteras creaturas ab initio non sint creatae.

(August. dicit.) Animas hominum non esse dicimus ad initio inter caeteras intellectuales naturas, nec semel creatas, ut Origenes fingit: neque cum corporibus per coitum seminari, sicut Luciferiani et Cyrillus, et aliqui Latinorum praesumentes affirmant, quasi naturae consequentia serviente: sed dicimus corpus tantum per conjugii copulam seminari, Dei [Col. 1017C] vero judicio coagulari in vulva, et fingi, atque formari. Formato jam corpore, animam creari, et infundi, ut vivat in utero homo ex anima constans, et corpore, egrediaturque vivus ex utero, plenus substantia. Creationem vero animae, solum creatorem omnium nosse.



CAP. 2.---Quod duae animae non sint in uno homine, ut quidam, dicunt sed una tantum.

(August.) Non duas animas esse dicimus in uno homine, sicut quidam Jacob, et alii Syrorum disputatores scribunt, ut una anima sit de qua animetur corpus, et immixta sit sanguini, et altera spiritalis, quae rationem ministret: sed dicimus unam esse eamdemque animam in homine, quae et corpus sua societate vivificet, et semetipsam sua ratione [Col. 1018B] disponat, habens in se libertatem arbitrii, ut in sua substantia eligat cogitationem quam vult.



CAP. 3.---Quod solus homo habeat animam substantivam.

(Idem.) Solum hominem credimus habere animam substantivam, ex qua corpus vivit, et rationem suam, et ingenia vivaciter tenet. Neque cum corpore moritur, sicut Arabs asserit, neque post modicum intervallum, sicut Zenon: quia substantialiter vivit.



CAP. 4.---Ut pecudum animae cum carnis morte finiantur.

(Idem.) Pecudum animae non sunt substantive sed cum ipsa carnis vivacitate nascuntur, et cum carnis morte finiuntur. Et ideo nec ratione reguntur, sicut Plato et Alexander putant: sed ad omnia naturae incitamenta [Col. 1018C] ducuntur.



CAP. 5---Quod anima humana non cum carne moriatur.

(Idem.) Anima humana non cum carne moritur: quia non carnis, ut superius diximus, semen est, sed formato inventoris Dei judicio corpore, dicimus eam creari, et infundi, ut vivat homo intus in utero, et sic nativitate procedat in mundo.



CAP. 6.---Quod homo constet duabus substantiis.

(Idem.) Duabus substantiis constat homo, anima tantum et carne. Anima cum ratione sua, et carne cum sensibus suis, id est, visu, auditu, gustu, odoratu et tactu. Quos tamen sensus absque animae societate non movet caro: anima vero et sine carne rationem suam integram tenet.



CAP. 7.---Quod spiritus non tertius sit in substantia hominis, ut quidam affirmant.
[Col. 1019A]

(Idem.) Non est tertius in substantia hominis spiritus ut Dydimus contendit, sed spiritus ipse est anima. Anima vero pro spiritali natura, vel pro eo quod spiret in corpore, spiritus est appellata. Animam vero ex eo vocari quod ad vivificandum animatur et corpus. Tertium vero, qui ab Apostolo cum corpore et anima inducitur spiritus, gratiam sancti Spiritus intelligendum, quam orat Apostolus ut integra perseveret in nobis, nec nostro vitio, aut minuatur, aut fugetur a nobis: quia Spiritus sanctus disciplinae effugiet fictum.



CAP. 8.---Quod Deus sicut ex nihilo bona facere potuit, ita cum voluit per incarnationis suae mysterium, etiam perdita bona reparavit.

[Col. 1019B] (Greg. in suis Moralibus.) Omnipotens Deus sicut ex nihilo bona facere potuit, ita, cum voluit, per incarnationis suae mysterium etiam perdita bona reparavit. Duas vero ad intelligendum se creaturas fecerat, angelicam videlicet, et humanam. Utramque vero superbia perculit, atque ab statu ingenitae rectitudinis fregit: sed una tegmen carnis habuit, alia vero nil infirmum de carne gestavit. Angelus namque solummodo spiritus: homo vero, et spiritus, et caro. Misertus ergo creator ut redimeret, illam ad se debuit reducere, quam in perpetratione culpae ex infirmitate aliquid constat habuisse: et eo altius debuit apostatam angelum repellere, quo cum a persistendi fortitudine corruit, nil infirmum ex [Col. 1019C] carne gestavit. Unde et recte Psalmista cum miserium redemptorem hominibus diceret, ipsam quoque causam misericordiae expressit, dicens: Et memoratus est quia caro sunt. Ac si diceret: Quo eorum infirma vidit, eo districte culpas punire noluit.



CAP. 9.---Quod Deus tres vitales spiritus crearet, unum qui carne non tegeretur, alium qui carne tegeretur, sed non cum carne moreretur. Tertium, qui carne legeretur, et cum carne moreretur.

(Ex dialogo Greg.) Habent etiam infideles fidem, sed utinam in Deum. Quam si utique haberent, infideles non essent. Sed hinc in sua perfidia redarguendi sunt, hinc ad fidei gratiam provocandi: quia si de ipso suo visibili corpore credunt quod minime viderunt, cur invisibilia non credunt, quae corporaliter [Col. 1019D] videri non possunt? Nam quia post mortem carnis vivat anima, patet ratio, sed fidei admixta. Tres quippe vitales spiritus creavit omnipotens Deus. Unum qui carne non tegitur, aliem qui carne tegitur, sed non cum carne moritur. Tertium qui carne tegitur, et cum carne moritur. Spiritus namque est qui carne non tegitur, angelorum: spiritus qui carne tegitur, sed cum carne non moritur, hominum: spiritus qui carne tegitur, et cum carne moritur, jumentorum brutorum omnium animalium. Homo itaque si in medio creatus est, ut esset inferior angelo, superior jumento. Itaque aliquid habet commune cum summo, aliquid commune cum imfimo. Immortalitatem scilicet spiritus cum angelo, mortalitatem vero carnis cum jumento: quousque [Col. 1020A] et ipsam mortalitatem carnis, gloria resurrectionis absorbeat, et inhaerendo spiritui, caro servetur in perpetuum: quia ipse spiritus inhaerendo carni servatur in Deum. Quae tamen caro non in reprobis inter supplicia perfecte deficit: quia semper deficiendo subsistit, ut qui spiritu et carne peccaverunt, semper essentialiter viventes, et carne et spiritu, sine fine moriantur.



CAP. 10.---Quod homo in prima conditione sua libero arbitrio donatus sit.

(August. dicit in libro de Civitate Dei:) Libertati arbitrii sui commissus est homo statim prima conditione, ut sola vigilantia mentis adnitente, etiam percepta custodia, perseveraret, si vellet, in id quod creatus fuerat. Postquam vero seductione serpentis [Col. 1020B] per Evam cecidit a naturae bono, perdidit pariter vigorem arbitrii, non tamen electionem: ne non esset suum quod emendaret peccatum, nec merito indulgeretur quod arbitrio diluisset. Manet ergo ad salutem arbitrii libertas, id est, rationalis voluntas, sed admonente prius Deo, et invitante ad salutem, ut vel eligat, vel sequatur, vel agat occasionem salutis, hoc est, inspirationem Dei. Ut autem consequatur quod eligit, vel quod sequitur, vel quod occasione agit, Dei esse libere confitemur. Initium ergo salutis nostrae Deo miserante habemus: ut acquiescamus salutiferae inspirationi, nostrae potestatis est: ut adipiscamur quod acquiescendo admonitioni cupimus, divini est muneris. Ut non labamur indempto salutis munere solicitudinis nostrae [Col. 1020C] est, et coelestis pariter adjutorii. Ut labamur, potestatis nostrae est, et ignaviae.



CAP. 11.---Quod omnes homines, in praevaricatione Adae naturalem possibilitatem perdidissent.

(Ex decr. Coelestini papae, capite 5.) In praevaricatione Adae, omnes homines naturalem possibilitatem et innocentiam perdidisse, et neminem de profundo illius ruinae per liberum arbitrium posse consurgere, nisi eum gratia Dei miserantis erexerit, pronunciante beatae memoriae papa Innocentio, atque dicente in epistola sua ad Carthaginense concilium. Liberum enim arbitrium ille perpessus, dum suis inconsultius utitur bonis, cadens in praevaricationis profunda demersus est, et nihil quemadmodum exinde surgere posset invenit, suaque in aeternum [Col. 1020D] libertate deceptus, hujus ruinae latuisset oppressu, nisi eum post Christi, per sua gratia, relevasset adventus, qui per novae regenerationis purificationem, omne praeteriti vitium, sui baptismatis lavacro purgavit.



CAP. 12.---De eadem re.

(Ex decr. ejusdem.) Quod nemo, nisi per Christum, libero bene utatur arbitrio idem magister in epistola ad Milevitanum concilium data, praedicat, dicens: Adverte tandem, o pravissimarum mentium perversa doctrina, quod primum hominem ita libertas ipsa decepit, ut dum indulgentius frenis ejus utitur, in praevaricationem praesumptionis concideret, nec ex hac potuit erui, nisi ei providentia [Col. 1021A] regenerationis, statim pristinae libertatis Christi Domini reformasset adventum.



CAP. 13.---Quod homo sit sic positus in paradiso, si obediens permaneret, quandoque ad coelestem patriam sine carnis morte transiret.

(Greg. in suis Moral. dicit:) Ad hoc in paradiso homo positus fuerat, ut si se ad conditoris sui obedientiam vinculis charitatis astringeret, ad coelestem angelorum patriam, quandoque sine carnis morte transiret. Sic namque immortalis est conditus, ut tamen si peccaret, et mori posset: et sic mortalis est conditus, ut si non peccaret, etiam non mori posset: atque ex merito liberi arbitrii beatitudinem illius regionis attingeret, in qua vel peccare, vel mori non posset. Ubi igitur post redemptionis tempus, [Col. 1021B] carnis morte interposita electi transeunt, illuc procul dubio parentes primi si in conditionis suae statu perstitissent, etiam sine morte corporum transferri potuissent.



CAP. 14.---Quod nos carnales in hujus exilii caecitate nati, puero in carcere nato, et nutrito comparemur.

(Ex dialogo Greg.) Postquam de paradisi gaudiis culpa exigente pulsus est primus humani generis parens, in hujus exilii atque caecitatis, quam patimur erumnam venit: quia peccato extra semetipsum fusus, jam illa coelestis patriae gaudia, quae prius contemplabatur, videre non potuit. Homo quippe in paradiso assueverat verbis Dei perfrui, et beatorum angelorum spiritibus cordis mundicia, et celsitudine visionis interesse, sed postquam huc [Col. 1021C] cecidit, ab illo, quo implebatur, mentis lumine recessit. Ex cujus videlicet carne nos in hujus exilii caecitate nati, audimus quidem esse coelestem patriam, audimus ejus cives angelos Dei, audimus eorumdem angelorum socios spiritus justorum perfectorum, sed carnales quique: quia illa invisibilia scire non valent per experimentum, dubitant utrum ne sit quod corporalibus oculis non vident. Quae nimirum dubietas primo parenti nostro esse non potuit: quia exclusus a paradisi gaudiis, hoc quod amisit, quoniam vidit, recolebat. Hi autem sentire vel recolere audita non possunt: quia eorum nullum sicut ille saltem de praeterito experimentum tenent. Ac si enim praegnans mulier mittatur in [Col. 1021D] carcerem, ibique puerum pariat, qui natus puer in carcere nutriatur et crescat, cui si fortasse mater quae eum genuit, solem, lunam, stellas, montes et campos, volantes aves, currentes equos nominet, ille vero qui est in carcere natus et nutritus, nihil aliud quam tenebras carceris sciat, et haec quidem esse audiat, sed quia ea per experimentum non novit, veraciter esse diffidat, ita in hac exilii sui caecitate nati homines, dum esse summa et invisibilia audiunt, diffidunt an vera sint: quia sola haec in quibus nati sunt, infima et visibilia noverunt. Unde factum est ut ipse invisibilium et visibilium creator, ad humani generis redemptionem unigenitus patris veniret, et Spiritum sanctum ad corda nostra mitteret, quatenus per eum vivificati crederemus, [Col. 1022A] quae hic scire per experimentum non possumus. Quotquot ergo hunc Spiritum sanctum haereditatis nostrae pignus accepimus: de vita invisibilium non dubitemus. Quisquis autem in hac credulitate adhuc solidus non est, debet procul dubio majorum dictis praebere fidem, eisque jam per Spiritum sanctum invisibilium experimentum habentibus credere: quia stultus puer est si matrem ideo aestimet de luce mentiri, quia ipse nihil aliud quam tenebras carceris agnovit.



CAP. 15.---Quod nullus per semetipsum bonus fieri possit.

(Ex decre. Coelesti. papae.) Neminem esse per semetipsum bonum, nisi participationem sui ille donet, qui solus est bonus. Nunquid nos de eorum [Col. 1022B] post haec rectum mentibus aestimemus, qui sibi se putant deberi quod boni sunt, nec illum considerant, cujus quotidie gratiam consequantur, qui sine illo tantum se assequi posse confidunt?



CAP. 16.---De eadem re.

(Ex decret. ejusdem.) Neminem etiam baptismatis gratia renovatum, idoneum esse ad superandas diaboli insidias, et ad evincendas carnis concupiscentias, nisi per quotidianum adjutorium Dei, perseverantiam bonae conversationis acceperit. Nam quamvis hominem redimeret a praeteritis ille peccatis, tamen sciens iterum posse peccare, ad reparationem sibi quemadmodum posset illum et post ista corrigere, multa servavit. Quotidiana praestat ille remedia. Quibus nisi freti confisique nitamur, nullatenus humanos vincere [Col. 1022C] poterimus errores. Necesse est enim ut quo auxiliante vincimus, eo iterum non adjuvante vincamur.



CAP. 17.---De eadem re.

(Ex decret. ejusdem.) Quod ita Deus in cordibus hominum atque in ipso libero operetur arbitrio, ut sancta cogitatio, pium consilium, omnisque motus bonae voluntatis ex Deo sit: quia per illum aliquid boni possumus, sine quo nihil possumus. Ad hanc nos professionem idem doctor instituit. Qui cum ad totius orbis episcopos de divinae gratiae opitulatione loqueretur. Quod ergo, ait, tempus intervenit, quo non ejus egeamus auxilio? In omnibus igitur actibus causisque, cogitationibus, motibus, adjutor et protector orandus est. Superbum est enim, ut quicquam [Col. 1022D] sibi humana natura praesumat, clamante Apostolo: Non est nobis colluctatio adversus carnem et sanguinem, sed contra principes et potestates aeris hujus, contra spiritalia nequitiae in coelestibus. Et sicut ipse iterum dicit: Infelix ego homo, quis me liberabit de corpore mortis hujus? Gratia Dei per Jesum Christum Dominum nostrum. Et iterum: Gratia Dei sum id quod sum et gratia ejus in me vacua non fuit, sed plus illis omnibus laboravi: Non ego autem, sed gratia Dei mecum.



CAP. 18.---Quod gratia divina non solum peccata dimittat, sed etiam adjuvet ne committantur.

(Gregor. in suis Moral. dicit:) Quod gratia Dei non solum peccata dimittat, sed etiam adjuvet ne committantur, et lex impleatur, non sicut ait Pelagius [Col. 1023A] facile, quasi sine gratia Dei difficilius possit impleri. Illud etiam quod intra Carthaginensis synodi decreta constitutum est, quasi proprium apostolicae sedis amplectimur, quod scilicet tertio capitulo definitum est: ut quicunque dixerit gratiam Dei, qua justificamur per Jesum Christum Dominum nostrum, ad remissionem solam peccatorum valere quae jam commissa sunt, non etiam ad adjutorium ut non admittantur, anathema sit. Et iterum quarto capitulo: Quisquis dixerit, gratiam Dei per Jesum Christum propter hoc tantum nos adjuvare non ad peccandum: quia per ipsum nobis revelatur et aperitur intelligentia mandatorum Dei, ut sciamus quid appetere, et quid vitare debeamus, non autem per illam nobis praestari, ut quod faciendum cognovimus, [Col. 1023B] etiam facere diligamus atque valeamus, anathema sit. Cum enim dicat Apostolus: Scientia inflat, charitas vero aedificat: valde impium est ut credamus, ad eam quae inflat nos habere gratiam Christi, et ad eam quae aedificat non habere, cum sit utrumque donum Dei, et scire quid facere debeamus, et diligere ut faciamus, ut aedificante charitate, scientia non possit inflare. Sicut autem de Deo scriptum est: Qui docet hominem scientiam: ita etiam scriptum est: Charitas ex Deo est. Item quinto capite, ut quisquis dixerit, ideo nobis gratiam justificationis dari, ut quod facere per liberum jubemur arbitrium, facilius possimus implere per gratiam, licet et si gratia non daretur, non quidem facile, sed tamen possemus [Col. 1023C] etiam sine illa implere divina mandata, anathema sit. De fructibus enim mandatorum Dominus loquebatur, ubi non ait: Sine me difficilius potestis facere, sed ait: Sine me nihil potestis facere.



CAP. 19.---Quod praedestinatio Dei ita sit ordinata, ut ea nociva quae praedestinata sunt, electorum precibus solvi queant.

(Gregor. in suo Dialogo dicit:) Obtineri nequaquam possunt quae praedestinata non fuerint: sed ea quae sancti viri orando efficiunt, ita praedestinata sunt, ut precibus obtineantur. Nam ipsa quoque perennis regni praedestinatio, ita est ab omnipotenti Deo disposita, ut ad hoc electi ex labore perveniant: quatenus postulando mereatur accipere, quod eis omnipotens Deus ante secula disposuit donare. Petrus: [Col. 1023D] Probari mihi apertius velim, si potest praedestinatio praecibus adjuvari.



CAP. 20.---Item de praedestinatione.

(Ex eodem.) Hoc quod ego Petre intuli, concite valet probari. Certe etenim nosti, quia ad Abraham Dominus dixit: In Isaac vocabitur tibi semen. Cui etiam dixerat Patrem multarum gentium constituite. Cui rursum promisit, dicens: Benedicam tibi et multiplicabo semen tuum sicut stellas coeli, et velut arenam quae est in littore maris. Ex qua re aperte constat intelligi, quia omnipotens Deus semen Abrahae praedestinaverat per Isaac multiplicare: et tamen scriptum est, deprecatus est Isaac Dominum pro uxore sua, eo quod esset sterilis, qui exaudivit eum, et dedit conceptum Rebeccae. Si ergo multiplicatio [Col. 1024A] generis Abrahae per Isaac praedestinata fuit, cur conjugem sterilem accepit? Sed nimirum constat: quia praedestinatio precibus impletur, quando is in quo Deus multiplicare semen Abrahae praedestinaverat, oratione obtinuit, ut filium habere potuisset.



CAP. 21.---De Dei praevidentia, simul et providentia.

(August. dicit in lib. de Praedestinatione:) Omne judicium sui secundum naturam, quae sibi subjecta sunt comprehendit. Est autem Deo semper aeternus ac praesentarius status. Scientia quoque ejus omnem temporis supergressa notionem, in suae manet simplicitate praesentiae: infinitaque praeteriti ac futuri spacia complectens, omnia quasi jam gerantur in sua simplici cognitione considerat. Itaque si praesentiam pensare quis velit, qua cuncta dignoscit: non esse [Col. 1024B] praesentiam quasi futuri, sed scientiam nunquam deficientis instantiae rectius aestimabit. Unde non praevidentia, sed providentia potius dicitur: quod porro a rebus infimis constituta, quasi ab excelso rerum cacumine cuncta prospiciat. Quid igitur dicendum est? Ut necessaria fiant quae divino lumine lustrentur, cum ne homines quidem necessaria faciant esse quae videant? Num enim quae praesentia cernuntur, aliquam eis necessitatem videntis addit intuitus? Minime. Atqui, si est divini humanique praesentis digna collatio, uti homines hoc temporario praesenti quaedam vident: ita ille omnia suo cernit aeterno. Quare haec divina praenotio, naturam rerum proprietatemque non mutat, taliaque apud se praesentia spectat, qualia in tempore olim futura provenient, [Col. 1024C] nec rerum judicia confundit: unoque suo mentis intuitu tam necessarie quam non necessarie, ventura dignoscit. Sicuti aliquis cum pariter ambulare in terra hominem, et oriri in coelo solem videt, quanquam simul utrumque sit conspectum, tamen discernit, et hoc voluntarium, illud esse necessarium judicat. Ita igitur cuncta despiciens divinus intuitus, qualitatem rerum minime perturbat: apud se quidem praesentium, ad conditionem vero temporis futurarum. Quo fit ut hoc non sit opinio, sed veritate potius nixa cognitio: cum extiturum quid esse cognoscit, quid idem existendi necessitate carere non nesciat. Hic si quis dicat quod eventurum Deus videt, id non evenire non posse, quod autem non potest non evenire, [Col. 1024D] id ex necessitate contingere. Respondebit illi res quidem solidissimae veritatis, sed cui vix aliquis nisi divini speculator accesserit. Firmatur namque idem venturum, cum ad divinam notionem refertur necessarium: cum vero in sua natura perpenditur, liberum prorsus atque absolutum videri. Duae sunt etenim necessitates, simplex una, veluti qua necesse est omnes homines esse mortales: altera conditionis, ut si aliquem ambulare quis scit, eum ambulare necesse est. Quod enim quisque novit, id esse aliter ac notum est, nequit. Sed haec minime secum illam simplicem trahit. Hanc enim necessitatem non propria facit natura, sed conditionis adjectio. Nulla enim necessitas cogit incedere voluntate gradientem: quamvis cum tum cum graditur, incedere necessarium [Col. 1025A] sit. Eodem igitur modo si quid providentia praesens videt, id esse necesse est, tametsi nullam naturae habeat necessitatem. Atqui Deus ea futura, quae ex arbitrii libertate proveniunt, praesentia contuetur. Haec igitur ad intuitum relata divinum necessaria fiunt per dispositionem divinae notionis: per se vero considerata, ab absoluta naturae suae libertate non desinunt. Fient igitur procul dubio cuncta quae futura Deus esse praenoscit, sed eorum quaedam de libero proficiscuntur arbitrio: quae quamvis eveniant existendo, tamen naturam propriam non amittunt qua prius quam fierent, etiam non evenire potuissent.



CAP. 22.---Quod divina aeternitas, nec fuisse nec futurum esse habeat.

[Col. 1025B] (Greg. in suis Moralibus.) Sed quia beatus Job sancto aeternitatis spiritu impletur, et fuisse vel futurum esse aeternitas non habet, cui nimirum nec praeterita transeunt, nec quae futura sunt veniunt: quia cuncta per praesens videt.



CAP. 23.---Quod cuncta quae hominibus fiunt, absque omnipotentis occulto consilio non veniant.

(Ex eodem.) Nulla quae in hoc mundo hominibus fiunt, absque omnipotentis Dei occulto consilio veniunt. Nam cuncta Deus secutura praesciens, ante saecula decrevit, qualiter per saecula disponantur.



CAP. 24.---De eadem re.

(Ex eodem.) Nec propheta igitur fallax quia tempus mortis innotuit, quo vir ille mori merebatur: nec dominica statuta convulsa sunt: quia ut ex largitate [Col. 1025C] Dei anni vitae crescerent, hoc quoque quod ante secula praefixum fuit, atque spacium vitae quod inopinate foris est aditum, sine augmento praescientiae fuit intus statutum.



CAP. 25.---Quod Deus singulis dies suos praefigat, ut nec minui, nec augeri possint.

(Ex eodem.) Praefixi dies singulis ab interna Dei praescientia, nec augeri possunt nec minui, nisi contingat ut ita praesciantur, ut aut cum optimis operibus longiores sint, aut cum pessimis breviores, sicut Ezechias augmentum dierum meruit impensione lacrymarum, et sicut de perversis scriptum est, indisciplinatis obviat mors. Sed saepe iniquus quamvis in occulta Dei praescientia longa vitae ejus [Col. 1025D] tempora non sint praedestinata, ipse tamen quia carnaliter vivere appetit, longos animo dies proponit, et quia ad illud tempus pervenire non valet quod exspectat, quasi antequam dies illius impleantur perit. Quod tamen intelligere et aliter possumus. Plerumque enim quosdam cernimus, et perverse agere, et usque ad senectutem ultimam pervenire. Quomodo enim dicitur, antequam dies ejus impleantur, peribit, cum in quibusdam saepe videamus, quia aetate longa jam membra deficiunt, et tamen pravitatem suam eorum desideria exsequi non desistunt?



CAP. 26.---Quod Deus nostra peccata dissimulet.

(Ex eodem.) Omnipotens Deus quid nobis profuturum esse valeat sciens, dissimulat et audire dolentium [Col. 1026A] vocem, ut augeat utilitatem, ut purgetur vita per poenam, et quietis tranquillitas, quae hic inveniri non valet, alibi quaeratur.



CAP. 27.---Quod Deus cuncta disponat, et consideret universorum finem.

(Ex eodem.) Tempus ergo posuit tenebris, et universorum finem ipse considerat. Universorum nomine, et electos voluit et reprobos comprehendi. Nam bona faciens et ordinans Deus, mala non faciens, sed ab iniquis facta, ne inordinate veniant ipse disponens, considerat universorum finem, et patienter tolerat omnia, atque intuetur malorum terminum, quo ex malo mutentur ad bonum. Intuetur etiam reproborum finem, quo de malo opere, digni trahantur ad supplicium. Vidit finem persequentis [Col. 1026B] Sauli, vidit finem quasi obsequentis discipuli, quod pro commisso scelere guttur laqueo stringeret, seque et peccantem puniret, et deterius puniendo deciperet. Vidit Ninivitas delinquentes: sed consideravit finem delinquentium, poenitentiam correctorum. Vidit quoque Sodomam delinquentem: sed consideravit finem ardoris luxuriae, ignem gehennae. Vidit Gentilitatis finem, quod possessa iniquitatum tenebris, quandoque fidei luce claresceret. Vidit etiam Judaeae terminum, quod ab ea luce fidei quam tenebat, obduratae perfidiae tenebris caecaretur.



CAP. 28.---Item de praedestinatione.

(Ex dictis Fulgentii.) Fulgentius in libro de praedestinatione ita ait: Neque enim est alia Dei praedestinatio, [Col. 1026C] nisi futurorum operum ejus aeterna praeparatio. Et hic praeparationem praedestinationem nominavit. Proinde sive praeparationem, seu praedestinationem, in sanctorum dictis positum invenerimus, unum idemque significari docemur.



CAP. 29.---Item de praedestinatione.

(Ex dictis Ambro.) His omnibus testimoniis praedestinati ostenduntur, mali ad poenam, sed non praedestinati ad peccatum. Quoniam eorum quae facturus est Deus, praedestinator est. Quae vero nec fecit, nec facturus est, ea non praedestinavit. Quia autem judicaturus est mundum, et impios justo supplicio pro iniquitatibus suis damnaturus, propterea et eos praedestinavit ad poenam, et poenam praedestinavit [Col. 1026D] illis. Ad peccatum autem non eos praedestinavit, quoniam non est Deus auctor iniquitatis. Quoniam sicut justitia ex Deo est, et omne opus bonum ita iniquitas et omne opus pravum ex diabolo.



CAP. 30.---Item de praedestinatione.

(Ex dictis August.) Praedestinationis enim nomine non aliqua voluntatis humanae coactitia necessitas exprimitur. Sed misericors et justa divini operis sempiterna dispositio praedicatur.



CAP. 31.---Item de praedestinatione.

(Ex dictis Isidori.) Quia ergo Deus nulla necessitate compellitur, ut aliquid nolens promittat. Nullius utique adversitatis impeditur obstaculo, quo id quod promisit, aut minus quam vult, aut tardius faciat. Proinde potuit, sicut voluit, praedestinare quosdam [Col. 1027A] ad gloriam, quosdam ad poenam. Sed quos praedestinavit ad gloriam, praedestinavit ad justitiam. Quos autem praedestinavit ad poenam, non praedestinavit ad culpam. Item paulo inferius. In sanctis igitur coronat Deus justitiam, quam eis gratis ipse tribuit, gratis servavit, gratisque perfecit. Iniquos autem condemnavit pro impietate, vel justitia, quam in eis ipse non fecit. In illis enim opera sua glorificat, in istis autem opera non sua condemnat.



CAP. 32.---Item de praedestinatione.

(Ex dictis August.) Fidelibus congruit credere, et fateri Deum bonum, et justum, praescisse quidem peccatores homines: quia nihil eum latere potuit futurorum. Neque enim vel futura essent, si in ejus praesentia non fuissent, non tamen praedestinasse quemlibet [Col. 1027B] ad peccatum. Quod si ad peccatum aliquod Deus hominem praedestinaret, pro peccatis hominem non puniret. Dei enim praedestinatione, aut peccatorum praeparata est pia remissio, aut peccatorum justa punitio.



CAP. 33.---Item de praedestinatione.

(Ex dictis Ambros.) Iniquos itaque, quos praescivit Deus hanc vitam in peccato terminaturos, praesdestinavit supplicio interminabili puniendos. In quo sicut culpanda non est praescientia humanae iniquitatis, ita praedestinatio justissimae laudanda est ultionis, ut agnosceretur, non ab eo praedestinatum hominem ad qualecunque peccatum, quem praedestinavit peccati merito puniendum. Deus itaque omnia hominum opera, sive bona, seu mala praescivit: quia eum latere [Col. 1027C] nihil potuit, sed sola bona praedestinavit, quae se in filiis gratiae facturum esse praescivit. Mala vero futura opera illorum, quos non praedestinavit ad regnum, sed ad interitum, praescivit potentissima deitate, et ordinavit provida bonitate.



CAP. 34.---Item de praedestinatione.

(Ex dictis August.) Dominus ipse suo sermone nos perdocuit, in eo quod a se ostendit paratum non solum regnum, ubi laetentur boni, sed et ignem aeternum, ubi crucientur mali. Bonis etenim dicturus est: Venite, benedicti patris mei, percipite regnum, quod vobis paratum est a constitutione mundi. Malis autem dicturus est: Ite, maledicti, in ignem aeternum, qui paratus est diabolo, et angelis ejus. Ecce ad quos [Col. 1027D] Dominus iniquos, et impios praedestinavit, id est, ad supplicium justum non ad aliquod opus injustum. Ad poenam, non ad culpam, ad punitionem, non ad transgressionem: ad interitum quem ira justi judicis peccantibus reddidit, non ad interitum, quo in se iram Dei peccantium iniquitas provocavit. Quod beati Apostoli praedicatio manifestat, qui malos quos in aeternum damnaturus est Deus, vasa vocat irae, non culpae. Ait enim: Quod si volens Deus ostendere iram et notam facere potentiam suam, sustinuit in multa patientia vasa irae, aptata in interitum, ut ostenderet divitias gloriae suae in vasa misericordiae, quae paravit in gloriam. In hac extrema sententia notandum, quod de evangelio sumens testimonium, ait, praedestinatos malos in ignem aeternum, eo quod dicturus est Dominus [Col. 1028A] in judicio non solum bonis, ut percipiant regnum sibi paratum a constitutione mundi, verum quod malis dicturus est: Ite, maledicti, in ignem aeternum, qui paratus est diabolo, et angelis ejus. Ex hoc enim approbat, quod iniquos et impios Dominus praedestinaverit ad supplicium, ex eo quod illis dicturus est: Ite in ignem aeternum. Unde qui volunt dicere, quod poena praedestinata sit injustis, non injusti praedestinati sunt ad poenam, viderint qualiter hujus auctoris dicta intelligant. Cui enim paratur poena, is nimirum praeparatur ad poenam.



CAP. 35.---Item de praedestinatione.

(Item Augustinus.) Vasis vero irae nunquam Deus redderet interitum, si non spontaneum inveniretur homo habere peccatum. Quia nec Deus peccanti homini [Col. 1028B] juste inferret iram, si homo ex praedestinatione Dei cecidisset in culpam.



CAP. 36.---Item de praedestinatione.

(Ex dictis Fulgentii.) Sicut enim praescientia neminem compellit ad peccatum, cum utique praescierit singulorum ante saecula externa peccata, ita quoque et praedestinatio ejus neminem compellit ad poenam. Licet et antequam nascatur, aliquis praedestinatus sit, si permansurus est in iniquitate ad paenam.



CAP. 37.---Item de praedestinatione.

(Ex dictis Ambros.) Sicut enim nemo potest imputare Deo quod peccat, ita quoque quod peccatis puniendus sit. Peccat enim propria voluntate delinquens, puniendus est autem justo judicio judicantis, et sicut peccati causa non ex Dei praescientia descendit, [Col. 1028C] quia nullus idcirco peccat: quia Deus eum peccaturum praescierit, sed idcirco quia magis proprie concupiscentiae obedierit, quam praecepto prohibentis Dei a peccato ita quoque nullus idcirco ad poenam vadit: quia hoc in praedestinatione Dei ante fuerat. Ex eo enim quod praescitus est in peccatis permansurus, et sine poenitentiae fructu, vitam praesentem terminaturus, ex eo deputatus est ad poenam. Et sicut causa peccati concupiscentia est, qua magis obeditur voluntati carnis, quam praecepto divino, ita pene deputatio, causa est peccati perpetratio, et postea pro peccato nulla digna satisfactio.



CAP. 38.---Item de praedestinatione.

[Col. 1028D] (Ex dictis Ambros.) Et scriptura dicit: Considera opera Domini: quia nemo potest corrigere quem ille despexerit.



CAP. 39.---Item de praedestinatione.

(Ex dictis August.) Nemo qui bene credit in Deum, dubitat praescientia illius coelum, terramque contineri, mundumque providentia divina regi. Et sicut nihil latet sapientiam ejus, ita dispositio illius universa moderatur et regit. Sic enim nulla est creatura occulta, in conspectu illius.



CAP. 40.---De creatione angelorum.

(Idem.) In principio creavit Deus coelum et terram, et aquam ex nihilo, et cum aquam ipsam adhuc tenebrae occultarent, et aquam terra absconderet, facti sunt angeli, et omnes coelestes virtutes, [Col. 1029A] ut non esset ociosa Dei bonitas, sed haberet in quibus per multa ante spacia bonitatem suam ostenderet: et ita hic visibilis mundus ex his quae creata fuerant, factus est, et ornatus.



CAP. 41.---Quod nihil sit incorporeum, et invisibile praeter solum Deum.

(Idem.) Nihil incorporeum, et invisibile in natura credendum, nisi solum Deum. Qui ideo incorporeus creditur: quia ubique est, et omnia implet, atque constringit. Ideo invisibilis omnibus creaturis est, quia incorporeus est.



CAP. 42.---Quod omnis creatura sit corporea.

(Idem.) Creatura omnis corporea, angeli, et omnes coelestes virtutes corporeae, licet non carne subsistant. Ideo autem corporeas esse credimus intellectuales [Col. 1029B] naturas, quoniam localiter circunscribuntur, sicut et anima humana, quae carne clauditur, et daemones qui substantia angelicae naturae sunt.



CAP. 43.---Quod omnes intellectuales naturae immortales sint.

(Idem.) Immortales esse credimus intellectuales naturas, quae carne carent, nec habent quod cadat, ut resurrectione egeat post ruinam.



CAP. 44.---Quod apostatae angeli ante ruinam liberum arbitrium haberent.

(Greg. in suis Moralibus.) Unaquaeque enim res quasi tot passibus ad aliud tendit, quot murabilitatis suae motibus subjacet. Sola autem natura incomprehensibilis ab statu suo nescit moveri quae ab eo quod semper idem est, nescit immutari. Nam si angelorum substantia immutabilitatis motu fuisset ab auctore [Col. 1029C] condita, nequaquam a beatitudinis suae arce cecidisset. Mire autem omnipotens Deus naturam summorum spirituum bonam, sed mutabilem condidit: ut et qui permanere nollent, ruerent, et qui in conditione persisterent, tanto in ea jam dignus, quanto et ex arbitrio starent: et eo majoris apud Deum meriti fierent, quo mutabilitatis suae motum, voluntatis statione fixissent.



CAP. 45.---Cur angelorum spiritus irremissibiliter peccaverunt.

(Ex eisdem.) Angelorum spiritus idcirco irremissibiliter peccaverunt: quia tanto robustius stare poterant, quanto eos carnis amixtio non tenebat. Homo vero idcirco post culpam veniam meruit, quia per [Col. 1029D] carnale corpus aliquid quo semetipso minor esset, accepit. Unde apud respectum judicem argumentum pietatis est haec eadem infirmitas carnis.



CAP. 46.---Quod angeli custodes hominibus praeponantur.

(Greg. in suis Moralibus dicit:) Quia vero angeli hominibus praesint, per prophetam testatur angelus, dicens: Princeps regni Persarum restitit mihi. Quod vero angeli a superiorum angelorum potestatibus dispensentur, Zacharias perhibet propheta, qui ait: Ecce angelus qui loquebatur in me, egrediebatur, et angelus alius egrediebatur in occursum ejus, et dixit ad eum: Curre, loquere ad puerum istum, dicens: Absque muro habitabitur Hierusalem.



CAP. 47.---Quod singulis hominibus, singuli angeli dentur custodes.
[Col. 1030A]

(Ex dictis cujusdam in Vita Patrum.) Abbas Paulus simplex habebat gratiam ut ingredientes in Ecclesiam senes aspiceret: et ex ipsa facie eorum uniuscujusque cogitationes, sive malae essent, seu bonae sentiret. Cum ergo venisset ad Ecclesiam, et ingrederentur senes, vidit eos clara facie, et laeto animo ingredi, et angelos eorum cum gaudio pariter cum ipsis. Unum autem nigrum et nebulosum habentem corpus, et daemones hinc, atque inde trahentes eum, cum admisso freno in naribus, et angelum sanctum ejus de longe sequentem tristem. Beatus ergo Paulus coepit flere amarissime, et pectus suum tundere, sedens ante Ecclesiam propter eum quem talem viderat. [Col. 1030B] Omnes autem alii senes videntes eum sic flentem, coeperunt eum rogare, ut si quid in illis vidisset, cum eis ingrederetur in congregationem. Ille autem noluit ingredi, sed semper flebat propter eum quem sic viderat. Post paululum autem, cum absoluta congregatio discederet, iterum omnium vultus circunspiciebat, si tales egrederentur, quales ingressi sunt. Et vidit illum quem antea viderat nigrum et nebulosum egressum de Ecclesia clara facie, et candido corpore, et daemones de longe sequentes eum, sanctum autem angelum ejus prope eum hilarem, et gaudentem super eum nimis.



CAP. 48.---Quod dextera Dei, sit pars angelorum electa, sinistra autem ejus, pars angelorum reproba.

[Col. 1030C] (Greg. in suis Moralibus dicit:) Quid est ergo quod exercitus coeli a dextris, et sinistris ejus stare perhibetur? Deus enim qui ita est intra omnia, ut etiam sit extra omnia, nec dextera, nec sinistra concluditur, sed dextera Dei angelorum pars electa: sinistra autem Dei, pars angelorum reproba designatur. Non enim ministrant, solummodo boni qui adjuvent, sed etiam alii qui reprobent, id est, non solum qui a culpa redeuntes sublevent, sed etiam qui redire nolentes gravent. Nec quod coeli exercitus, dicitur angelorum pars reproba in eo intelligi posse perhibetur. Quas enim suspendi in aere novimus, aves coeli nominamus. Et de iisdem spiritibus Paulus dicit: Contra spiritalia nequitiae in coelestibus. [Col. 1030D] Quorum caput enuncians, ait: Secundum principem aeris hujus. A dextra ergo Dei et sinistra angelorum exercitus stat: quia et voluntas electorum spirituum, divinae pietati coneordat, et reproborum sensus suae malitiae serviens, judicio districtionis ejus optemperat. Unde et mox fallax spiritibus in medium prosiluisse describitur, per quem Ahab rex exigentibus suis meritis decipiatur. Neque enim fas est credere, bonum spiritum fallaciae deservire voluisse, ut diceret: Egrediar, et ero mendax spiritus in ore omnium prophetarum ejus. Sed quia Achab rex peccatis praecedentibus dignus erat, ut tali debuisset deceptione damnari, quatenus qui saepe volens ceciderat culpa, quandoque nolens caperetur ad poenam occulta justitia, licentia malignis spiritus datur, ut quos [Col. 1031A] volentes in peccati laqueo strangulant, in peccati poenam etiam nolentes trahant. Quod ergo illic a dextris atque sinistris Dei, exercitus coeli astitisse describitur, hoc hic inter filios Dei Satan adfuisse perhibetur. Ecce a dextris Dei steterunt angeli, qui nominantur filii Dei, ecce a sinistris stant angeli: quia adfuit inter eos etiam Satan.



CAP. 49.---Quod immundi spiritus in hoc coeli terraeque medio vagentur.

(Greg. in suis Moral. dicit:) Paulo ante jam diximus, unde et aves coeli nominamus. Et scimus, quod immundi spiritus, qui e coelo aethereo lapsi sunt, in hoc coeli terraeque medio vagantur. Qui tanto magis corda hominum ascendere ad coelestia invident, quanto se a coelestibus per elationis suae [Col. 1031B] immundiciam projectos vident.



CAP. 50.---De hoc si pax in sublimibus retineatur.

(Ex iisdem.) Sed inter haec libet inquirere, si pax in sublimibus summa retinetur, quid est quod per angelum Danieli dicitur? Ego veni propter sermones tuos, princeps autem regni Persarum restitit mihi, XX et uno diebus, et ecce Michael unus de principibus, primus venit in adjutorium mihi. Et paulo post: Nunc revertar ut praelier adversus principem Persarum. Cum enim egrederer, apparuit princeps Graecorum adveniens. Quos itaque alios principes gentium nisi angelos appellat, qui sibi resistere exeunti potuissent? Quae ergo esse pax in sublimibus potest, si inter ipsos quoque angelicos spiritus praeliandi certamen agitur, qui semper conspectui [Col. 1031C] veritatis assistunt? Sed quia certa angelorum ministeria dispensandis singulis, quibusque gentibus sint praelata, cum subjectorum mores adversum se vicissim praepositorum spirituum opem merentur, ipsi qui praesunt spiritus contra se venire referuntur. Is nanque angelus qui Danieli loquebatur, captivis Israelitici populi in Perside constitutis praelatus agnoscitur Michael autem eorum, qui ex eadem plebe in Judaea terra remanserant, praepositus invenitur. Unde ab eodem angelo paulo post Danieli dicitur: Nemo est adjutor meus in omnibus his, nisi Michael princeps vester. De quo et hoc quod praemisimus, dicit: Et ecce Michael unus de principibus, primus venit in adjutorium mihi. Qui dum nequaquam [Col. 1031D] simul esse, sed venire in adjutorium mihi. Qui dum nequaquam simul esse, sed venire in adjutorium dicitur, aperte ei populo praelatus agnoscitur, qui captus in alia parte tenebatur.



CAP. 51.---Quod diaboli voluntas semper sit iniqua, potestas autem ejus nunquam injusta.

(Ex eisdem.) Sciendum vero est quia Satanae voluntas semper iniqua est, sed nunquam potestas injusta: quia a semetipso voluntatem habet, sed a Domino potestatem. Quod enim ipse facere inique appetit, hoc Deus fieri non nisi juste permittit. Unde bene in libris Regum dicitur: Spiritus Domini malus irruebat in Saul. Ecce unus idemque spiritus, et Domini appellatur, et malus Domini videlicet per licentiam potestatis justae, malus autem per [Col. 1032A] desiderium voluntatis injustae. Formidari igitur non debet, qui nihil nisi permissus valet. Sola ergo vis illa timenda est, quae cum hostem saevire permiserit, ei usum justi judicii, et injusta illius voluntas, servit. Paululum vero manum postulat extendi: quia exteriora sunt quae expetit conteri. Neque enim satan facere se aliquid multum putat, nisi cum in anima sauciat, ut ab illa patria feriens revocet.



CAP. 52.---Quod quatuor modis loquatur Deus ad diabolum, et tribus modis diabolus ad Deum.

(Gregor. in suis Moralibus:) Sciendum vero est, quia sicut hoc loco discimus, IV modis loquitur Deus ad diabolum: tribus modis diabolus ad Deum. Quatuor modis loquitur Deus ad diabolum, et injustas vias ejus arguit, et electorum suorum contra illum [Col. 1032B] justitiam proponit, et tentandam eorum innocentiam ei concedendo permittit, et aliquando cum ne tentare audeat prohibet. Injustas enim vias ejus redarguit, sicut jam dictum est: Unde venis? Electorum suorum contra illum justitiam proponit, sicut ait: Considerasti servum meum Job, quod non sit ei similis super terram? Tentandam eorum innocentiam ei concedendo permittit, sicut dicit: Ecce universa quae habet, in manu tua sunt. Rursumque eum a tentatione prohibet, cum dicit: Tantum in eum ne extendas manum tuam. Tribus autem modis loquitur diabolus ad Deum, cum vel vias suas insinuat, vel electorum innocentiam fictis criminibus accusat, vel tentandam eamdem innocentiam postulat. Vias quippe suas insinuat, qui ait: Circuivi [Col. 1032C] terram, et perambulavi eam. Electorum innocentiam accusat: quia dicit: Nunquid frustra Job timet Deum? Nonne tu vallasti eum, ac domum ejus, universamque substantiam per circuitum? Tentandam eamdem innocentiam postulat, cum dicit: Extende manum tuam, et tange cuncta quae possidet, nisi in faciem benedixerit tibi.



CAP. 53.---Quod non sit palma victoriae sine labore certaminis.

(Ex dialogo Greg.) Sine labore certaminis, non est palma victoriae. Unde ergo victores, nisi quia contra antiqui hostis insidias decertaverunt? Malignus quippe spiritus cogitationi, locutioni, atque operi nostro semper assistit: si fortasse quid inveniat, unde apud examen aeterni judicis accusator [Col. 1032D] existat. Vis etenim nosse quomodo ad decipiendum semper assistat? Quidam qui nunc nobiscum sunt, rem quam narro testantur. Quod vir vitae venerabilis Stephanus nomine, Valeriae provinciae presbyter fuit, hujus nostri Bonifacii diaconi, atque dispensatoris ecclesiae, cognatione proximus. Qui quadam die de itinere domum regressus, mancipio suo negligenter loquens praecepit dicens: Veni, diabole, discalcia me. Ad cujus vocem mox coeperunt se caligarum corrigiae in summa velocitate dissolvere, ut aperte constaret, quod ei ipse qui nominatus fuit, ad extrahendas caligas, diabolus obedisset. Quod mox ut presbyter vidit, vehementer expavit, magnisque vocibus clamare coepit dicens: Recede [Col. 1033A] miser, recede: non enim tibi, sed mancipio meo locutus sum. Ad cujus vocem protinus recessit, ita ut inventae sint magna jam ex parte dissolutae corrigiae, ex parte remanserint. Qua in re colligi potest antiquus hostis, qui jam praesto est corporalibus factis, quam nimiis insidiis, nostris cogitationibus insistit.



CAP. 54.---De creatura, et natura, et ministerio angelorum, et de casu apostatarum.

(S. Isidor. in libro officiorum sic loquitur.) Angelorum nomen officii est, non naturae. Nam secundum naturam, spiritus nuncupantur. Quando enim de coelis ad annunciandum hominibus mittuntur: ex ipsa annunciatione angeli nominantur. Natura enim [Col. 1033B] spiritus sunt. Tunc autem angeli vocantur, quando mittuntur. Natura angelorum mutabilis est, sed facit eos incorruptos charitas sempiterna. Gratia dicimus non natura esse incommutabiles angelos. Nam si natura incommutabiles essent, diabolus utique non cecidisset. Mutabilitatem itaque naturae suffragat in illis contemplatio Creatoris. Inde et privatus est apostata angelus, dum fortitudinem suam non a Deo, sed a se voluit custodire. Ante omnem creaturam angeli facti sunt, dum dictum est: Fiat lux. De ipsis enim dicit Scriptura: Prior omnium creata est sapientia. Lux enim dicuntur, participando lucis aeternae: sapientiae vero dicuntur, ignitae inhaerendo sapientiae. Et cum sint mutabiles natura, non tamen sinit eos contemplatio mutari divina. Ante omnem [Col. 1033C] creationem mundi, creati sunt angeli, et ante omnem creationem angelorum, diabolus conditus est, sicut scriptum est: Ipse est principium viarum Dei. Unde et ad comparationem angelorum, archangelus appellatus est. Prius enim creatus exstitit ordinis praelatione, non temporis quantitate. Primatum habuisse angelorum diabolum scimus, ex qua fiducia cecidit, ita ut sine reparatione laberetur, cujus praelationis excellentiam propheta his verbis annunciat: Cedri non fuerunt altiores illo in paradiso Dei, abietes non adaequaverunt summitatem illius. Omne lignum paradisi non est assimilatum illi: quoniam speciosiorem fecit eum Deus. Distat conditio angeli a conditione hominis. Homo enim ad Dei similitudinem [Col. 1033D] conditus est. Archangelus vero qui lapsus est, signaculum Dei similitudinis appellatus est, testante Domino per Ezechiel: Tu signaculum similitudinis Dei, plenus sapientia, perfectus decore, in deliciis paradisi Dei fuisti. Quanto enim subtilior est ejus natura, tanto plenius exstitit ad similitudinem divinae veritatis expressam. Prius de coelo cecidisse diabolum constat, quam homo conderetur. Nam mox ut factus est, in superbiam erupit, et praecipitatus de coelo est. Nam juxta Veritatis testimonium, ab initio mendax fuit, et in veritate non stetit, quia statim ut factus est, cecidit. Fuit quidem in veritate conditus, sed non stando confestim a veritate est lapsus. Uno superbiae lapsu, dum Deo per tumorem se conferunt, et homo cecidit, et diabolus. Sed homo [Col. 1034A] reversus est ad poenitentiam, dum se inferiorem esse cognoscit. Diabolus vero non solum in hoc contentus, quod se Deo aequalem existimans cecidit, insuper etiam superiorem Deo se dicit, secundum apostoli dicta, qui ait de Antichristo: Qui adversatur, et extollitur supra omne quod dicitur Deus, aut quod colitur. Diabolus ideo jam non petet veniam: quia non compungitur ad poenitentiam. Membra vero ejus saepe per hypocrisin deprecantur, quod tamen pro mala conscientia adipisci non merentur. Discat humana miseria, quod ea causa citius provocetur Deus praestare veniam, dum infirmo compatitur homini: quia ipse homo traxit ex parte inferiori infirmitatem peccandi, hoc est, ex carne, qua inclusa anima detinetur. Apostatae angeli ideo veniam [Col. 1034B] non habent: quia carnalis fragilitatis nulla infirmitate gravati sunt ut peccarent. Homines autem post peccatum idcirco revertuntur ad veniam, propter quod ex lutea materia pondus traxerunt infirmitatis, ideoque pro infirma carnis conditione, reditus patet homini ad salutem. Sicut et Psalmus dicit: Ipse scit figmentum nostrum. Memento, Domine, quod terra sumus; et iterum: Memorare, inquit, quae sit mea substantia. Postquam apostatae angeli ceciderunt, reliqui perseverantiam aeternae beatitudinis solidati sunt. Unde et post coeli creationem in principio repetitur: Fiat firmamentum, et vocatum est firmamentum coelum; nimirum ostendens, quod post angelorum ruinam, hi qui permanserunt, firmitatem meruerunt aeternae perseverantiae et beatitudinis, [Col. 1034C] quam antea minus acceperant: post diaboli dejectionem, angelorum sanctorum collatam sanctitatis perseverantiam, et beatitudinem quam minus acceperant; unde oportet cognosci quod malorum iniquitas, sanctorum serviat humilitati: quia unde mali corruunt, inde boni proficiunt. Bonorum angelorum numerus, qui post ruinam angelorum malorum est diminutus, ex numero electorum omnium supplebitur, qui numerus soli Deo est cognitus. Inter angelos distantia potestatum est, et pro graduum dignitate, ministeria eisdem sunt distributa. Aliisque alii praeferuntur tam culmine potestatis, quam scientia virtutis. Subministrant igitur alii aliorum praeceptis, atque obediunt jussis. Unde ad prophetam Zachariam angelus [Col. 1034D] angelum mittit, et quaecunque annuntiare debeat praecipit. Novem esse distinctiones vel ordines angelorum sacrae Scripturae testantur, id est, angeli, archangeli, throni, dominationes, virtutes, principatus, potestates, cherubin, et seraphin. Horum ordinum numerum etiam Ezechiel propheta describit sub totidem nominibus lapidum, cum de primatu apostatae angeli loqueretur: Omnis, inquit, lapis operimentum tuum, sardius, et topazius, et jaspis, chrysolythus, et onyx, et berillus, saphyrus, carbunculus, et smaragdus. Quo numero lapidum, ipsi ordines designati sunt angelorum. Quos apostata angelus ante lapsum quasi in vestimento ornamenti sui affixos habuit: ad quorum comparationem dum se clariorem cunctis aspexit, confestim intumuit, [Col. 1035A] et cor suum ad superbiam elevavit. Angeli semper in Deo gaudent, non in se. Malus vero inde est diabolus, quia non quae Dei, sed quae sua sunt requisivit. Nulla autem major iniquitas quam non in Deo, sed in se velle quempiam gloriari. Angeli vero Dei cognoscunt omnia antequam in re fiant: et quae apud homines adhuc futura sunt, angeli jam revelante Deo noverunt. Praevaricatores angeli, etiam sanctitate amissa, non tamen amiserunt vivacem creaturae angelicae sensum. Triplici enim modo praescientiae acumine vigent, id est, subtilitate naturae, experientia temporum, revelatione superiorum potestatum. Quoties Deus quocunque flagello huic mundo irascitur, ad ministerium vindictae apostatae angeli mittuntur: qui tamen divina potestate coercentur, [Col. 1035B] ne tantum noceant, quantum cupiunt. Boni autem angeli ad ministerium salutis humanae deputati sunt: ut curas administrent mundi, et regant omnia jussu Dei, testante Apostolo: Nonne omnes, inquit, sunt administratorii spiritus, in ministerium missi, propter eos qui haereditatem capiunt salutis? Angeli corpora in quibus hominibus apparent in superno aere sumunt, solidamque speciem ex coelesti elemento inducunt, per quam humanis obtutibus manifestius demonstrentur. Singulae gentes praepositos angelos habere creduntur, quod ostenditur testimonio angeli Danieli loquentis: Ego, inquit, veni, ut nunciarem tibi, sed princeps regni Persarum restitit mihi. Et post alia: Non est qui me adjuvet, nisi Michael [Col. 1035C] princeps vester. Item omnes homines angelos habere probantur, loquente Domino in Evangelio: Amen dico vobis: quia angeli eorum semper vident faciem Patris mei, qui in coelis est. Unde et Petrus in Actibus apostolorum, cum pulsarent januam, dixerunt intus apostoli: Non est Petrus, sed Angelus ejus est. Si Deum angeli contuentur, et vident, cur Petrus apostolus dicit: In quem desiderant angeli Dei conspicere? Item si eum non contuentur nec vident, quomodo juxta sententiam Domini: Angeli eorum semper vident faciem Patris mei qui in coelis est? Sed bene utrumque est. Nam veraciter credimus quod Deum angeli, et vident, et videre desiderant: et habent, et habere festinant: et amant, et amare nituntur. Si enim sic videre desiderant ut [Col. 1035D] effectu desiderii non perfruantur, desiderium hoc necessitatem habet, et necessitas ista poenalis est. Sed beatis angelis omnis poena longe est: quia nunquam simul poena et beatitudo conveniunt. Rursum, si eos dicimus Dei visione satiari, satietas fastidium habere solet, et scimus illos Dei visionem quam et desiderant, fastidire non posse. Quid ergo est, nisi ut miro modo simul utrumque credamus, quia et desiderant et satiantur? Sed desiderant sine labore, et satiantur sine fastidio. Ne enim sit in desiderio necessitas, desiderantes satiantur. Et iterum: Ne sit satietate fastidium, satiari desiderant. Vident enim angeli faciem Patris per satietatem, sed quia satietas ista fastidium nescit, angeli desiderant in eo prospicere semper. Ubicunque in Scripturis [Col. 1036A] sanctis pro Deo angelus ponitur: non Pater, non Spiritus sanctus, sed pro incarnationis dispensatione solus Filius intelligitur. Ante Dominicae incarnationis adventum, discordia inter angelos et homines fuit. Veniens autem Christus, pacem in se angelis et hominibus fecit. Eo quippe nato, clamaverunt angeli in terra: Pax hominibus bonae voluntatis. Per incarnationem igitur Christi, non solum Deo reconciliatus est homo: verum etiam pax inter angelos et homines reformata est. Discordia igitur ante adventum Christi angelorum et hominum fuisse per id maxime agnoscitur, quod salutati in Veteri Testamento ab hominibus angeli, despiciunt resalutari ab eis. Quod in Novo Testamento a Joanne factum, non solum reverenter angelus suscipit, [Col. 1036B] verum etiam ne faciat interdicit. Ab hoc homo in Veteri Testamento despicitur, nec resalutatur ab angelo, eo quod homo adhuc nondum transisset in Deo. Suscipitur autem homo a Deo, et reverenter salutatur ab angelo. Nam et Mariam angelus legitur salutasse, et Joanni angelum salutanti, ab eodem angelo dicitur: Vide ne feceris, conservus enim tuus sum, et fratrum tuorum. Per quod agnoscitur, per incarnationem Dominicam, pacem hominibus fuisse, et angelis, redditam.



CAP. 55.---Quod supernorum civium numerus, et finitus sit, et infinitus.

(Gregor. in suis Moral.) Supernorum civium numerus et infinitus, et definitus exprimitur, ut qui Deo est numerabilis, esse nobis innumerabilis demonstretur, [Col. 1036C] quamvis aliud est assistere, aliud ministrare. Assistunt enim illae procul dubio potestates, quae ad quaedam hominibus nuncianda non exeunt. Ministrant vero hi qui ad explenda officia nunciorum veniunt, sed tamen ipsi quoque a contemplatione ab intimis non recedunt. Et quia plures sunt qui ministrant quam hi qui principaliter assistunt, assistentium numerus quasi definitus, ministrantium vero infinitus ostenditur. Angelicos vero spiritus recte Dei milites dicimus: quia decertare eos contra potestates aerias non ignoramus. Quae tamen certamina non labore, sed imperio peragunt: quia quidquid agendo contra immundos spiritus appetunt, ex adjutorio cuncta regentis possunt.



CAP. 56.---Quod omnis culpa ante discessum oblationis munere solvatur.
[Col. 1036D]

(Ex dialog. Greg.) Sed neque hoc silendum existimo, quod actum in meo monasterio ante hoc triennium reminiscor. Quidam namque monachus, Justus nomine, medicinae arte imbutus fuit, qui mihi in eodem monasterio constituto, sedulo obsequio, atque in assiduis aegritudinibus meis excubare consuevit. Hic itaque languore corporis praeventus, ad extrema deductus est. Cui in ipsa molestia sua frater germanus, nomine Copiosus, serviebat. Qui ipse quoque nunc in hac urbe per eamdem medicinae artem, temporalis vitae stipendia sectatur. Sed praedictus Justus, cum jam se ad extrema pervenisse cognovisset, eidem fratri suo Copioso, quia occultos [Col. 1037A] tres aureos haberet, innotuit. Quod nimirum fratribus non potuit celari, sed subtiliter indagantes, atque illius omnia medicamenta perscrutantes, eosdem tres aureos in medicamine absconsos invenerunt. Quod mox ut mihi nunciatum est, tantum malum de fratre qui nobiscum communiter vixit, aequanimiter ferre non valui: quippe quia ejusdem monasterii semper regula fuit ut cuncti fratres ita communiter viverent, quatenus eis singulis nulla habere propria liceret. Tunc nimio moerore percussus, cogitare coepi, vel quod ad purgationem morientis facerem, vel quod in exemplo viventibus fratribus providerem. Precioso igitur ejusdem monasterii praeposito ad me accito, dixit: Vade, et nullus ex fratribus se ad eum morientem jungat, nec sermonem [Col. 1037B] consolationis ex cujuslibet eorum ore percipiat, sed cum in morte constitutus fratres quaesierit, ei suus frater carnalis dicat: quia pro solidis quos occulte habuit, a cunctis fratribus abominatus sit, ut saltem in morte de culpa mentem amaritudo transverberet, atque a peccato quod perpetravit purget. Cum vero mortuus fuerit, corpus illius cum fratrum corporibus non ponatur, sed quolibet fossam in sterquilinio facite, in eo corpus ejus projicite, ibique super eum tres aureos quos reliquit jactate, simul omnes clamantes, Pecunia tua tecum sit in perditione, et sic eum terra operite. In quibus utrisque rebus unam morienti, alteram vero volui viventibus fratribus prodesse, ut et illum amaritudo mortis a culpa solubilem [Col. 1037C] faceret, et istos avaritiae tanta damnatio misceri in culpa prohiberet. Quod ita factum est. Nam cum idem pervenisset ad mortem, et anxie quaereret se fratribus commendare, nullusque ei ex fratribus applicare et loqui dignaretur, ei carnalis frater, cur ab omnibus esset abominatus, innotuit. Qui protinus de reatu vehementer gemuit, atque in ipsa tristitia e corpore exivit. Qui ita sepultus est, ut dixi. Sed fratres omnes eadem sententia perturbati, coeperunt singuli extrema quaeque, et vilia, et quae eis semper habere regulariter licuerat, ad medium proferre, vehementerque formidabant, ne quid apud se esset, unde reprehendi potuissent. Cum vero post mortem ejus triginta jam essent dies ejus evoluti, coepit animus meus defuncto fratri compati, ejusque [Col. 1037D] cum dolore gravi supplicia pensare, et si quid esset ereptionis ejus in remedium quaerere. Tunc evocato ad me Precioso eodem monasterii nostri praeposito, dixit tristis: Diu est, quod frater ille qui defunctus est in igne cruciatur, debemus ei aliquid charitatis impendere, et eum in quantum possumus, ut eripiatur adjuvare. Vade itaque et ab hodierna die diebus triginta continuis offerre pro eo sacrificium stude, et nullus omnino praetermittatur dies, quo pro absolutione illius salutaris hostia non immoletur. Qui protinus abscessit, et paruit. Nobis autem alia curantibus, atque evolutos dies non numerantibus, idem frater qui defunctus fuit, nocte quadam fratri suo germano Copioso per visionem apparuit. Quem ille cum vidisset, inquisivit dicens: Quid est, frater? [Col. 1038A] Quomodo es? Cui ille respondit: Nunc usque male fui, modo jam bene sum: quia hodie communionem recepi. Quod idem Copiosus pergens, protinus fratribus in monasterio indicavit. Fratres vero sollicite computabant dies, et repererant quod ipse dies exstitit, quo pro eo trigesima oblatio fuit impleta. Cumque et Copiosus nesciret, quid pro eo fratres agerent, et fratres ignorassent quod de illo Copiosus vidisset, uno eodemque tempore dum cognovit ille quod isti ignorant, atque isti cognoscebant quod ille vidit, concordantes simul visionem et sacrificium, res aperte claruit, quia frater qui defunctus fuit per salutarem hostiam supplicium evasit.



CAP. 57.---Quod sacra oblatio post mortem animabus prodesse possit, si non sunt culpae indissolubiles.

[Col. 1038B] (Ex dialog. Gregor.) Si culpae post mortem insolubiles non sunt, multorum solet animas etiam post mortem sacra oblatio hostiae salutaris adjuvare, ita ut hoc nonnunquam ipsae defunctorum animae expetere videantur. Nam praedictus Felix episcopus, a quodam venerabilis vitae presbytero qui usque ante biennium vixit, et in dioecesi Centumcellensis urbis habitavit, atque Ecclesiae beati Joannis, quae in loco, qui Tauriana dicitur, sita est, praeerat, cognovisse se asserit: quod idem presbyter in eo loco in quo aquae calidae vapores nimios faciunt, quoties necessitas corporis exegit, lavari consuevit. Ubi dum die quadam fuisset ingressus, invenit quemdam incognitum virum, ad suum obsequium paratum, qui sibi de pedibus calceamenta abstraheret, vestimenta susciperet, et exeunti [Col. 1038C] a calore sabana praeberet, atque omne ministerium cum magno famulatu perageret. Cumque hoc saepius fecisset, idem presbyter die quadam ad balnea iturus, intra semetipsum cogitans, dixit: Viro illi qui mihi solet tam devotissime ad lavandum obsequi, ingratus apparere non debeo, sed aliquid me necesse est ei pro munere portare. Tunc duas secum oblationum coronas detulit. Qui mox, ut pervenit ad locum, hominem invenit: atque ex more ejus obsequio in omnibus usus est. Lavit itaque, et cum jam vestitus voluisset egredi, hoc quod secum detulit obsequenti sibi viro pro benedictione obtulit, petens ut benigne susciperet quod ei charitatis gratia offerret. Cui ille moerens, afflictusque respondit: Mihi ista quare das, [Col. 1038D] Pater? Iste panis sanctus est, et ego hunc manducare non possum. Me etenim quem vides, aliquando loci hujus dominus fui, sed pro culpis meis hic post mortem deputatus sum. Si autem mihi praestare vis, omnipotenti Deo pro me offer hunc panem, ut pro peccatis meis intervenias: et tunc exauditum te esse cognosce, cum huc ad luendum veneris, et me minime inveneris. In quibus verbis disparuit, et is qui esse homo videbatur, evanescendo innotuit, quia spiritus fuit. Idem vero presbyter, hebdomada continua sese pro eo in lacrymis afflixit, salutarem quotidie hostiam obtulit, et reversus postea ad balneum, eum minime invenit. Qua ex re, quantum prosit animabus immolatio sacrae oblationis ostenditur: quando hanc et ipsi mortuorum spiritus a viventibus [Col. 1039A] petunt, et signa indicant quibus per eam absoluti videantur.



CAP. 58.---Quod beatius sit quemque liberum hinc exire, quam post mortem libertatem quaerere.

(Gregorius in suo dialogo dicit:) Cunctis ostenditur quia si insolubiles culpae fuerint, ad absolutionem prodesse minime etiam mortuis victima sacrae oblationis possit. Sed sciendum est, quia illis sacra victima mortuis prosit, qui hic vivendo obtinuerint ut eos etiam post mortem bona adjuvent quae hic pro ipsis ab aliis fiunt. Inter haec autem pensandum est, ut tutior via sit, ut bonum quod quisque post mortem sperat agi per alios, agat dum vivit ipse per se. Beatius quippe est liberum exire, quam post vincula libertatem quaerere.



CAP. 59.---Quod nullus debeat rogare pro peccato, quod est ad mortem.
[Col. 1039B]

(Gregorius in suis Moralibus.) Peccatum quippe usque ad inferos ducitur quod ante finem vitae praesentis per correctionem ac poenitentiam non emendatur. De quo videlicet peccato per Joannem dicitur: Est peccatum ad mortem, non pro illo dico, ut roget quis. Peccatum namque ad mortem est: quia scilicet peccatum quod hic non corrigitur, ejus venia frustra postulatur. De hoc adhuc subditur: Obliviscatur ejus misericordia. Omnipotentis Dei misericordia oblivisci ejus dicitur, qui omnipotentis Dei justitiam fuerit oblitus. Quisquis eum nunc justum non timet, post invenire non valet misericordem.



CAP. 60.---Ut omnes animae electorum credendae sint esse in coelo, et iniquorum animae in inferno.
[Col. 1039C]

(Ex dialogo Gregorii. Petrus interrogat. Responsio Gregorii.) Inquisitioni meae jam video sufficienter satisfactum, sed hoc est adhuc quod quaestione animum pulsat. Quia cum superius dictum sit esse jam sanctorum animas in coelo, restat procul dubio, ut iniquorum quoque animae esse non nisi in inferno credantur, et quid de hac re habeat veritas ignoro. Nam humana aestimatio non habet, peccatorum animas posse ante judicium cruciari.---Si esse sanctorum animas in coelo sacri eloquii satisfactione credidisti, oportet ut per omnia esse credas iniquorum animas in inferno: quia ex retributione aeternae justitiae, ex qua jam justi gloriantur, necesse est per omnia, ut [Col. 1039D] injusti crucientur. Nam sicut electos beatitudo laetificat, ita credi necesse est quod a die exitus sui ignis reprobos exurat.



CAP. 61.---Quod sicut finis non est gaudio bonorum, sic finis non est tormentis malorum.

(Ex dialog. Gregorii. Inter. Petr. Gregorii responsio.) Nunquid nam, quaeso te, dicimus eos, qui semel illic mersi fuerint, semper arsuros?---Constat nimis, et incunctanter verum esse: quia sicut finis non est gaudio bonorum, ita finis non est tormentis malorum. Nam cum Veritas dicat: Ibunt hi in supplicium aeternum, justi autem in vitam aeternam: quia verum est quod promisit, falsum proculdubio non erit quod minatus est Deus.



CAP. 62.---Quod ita non sit, ut quidam affirmant, quod Deus ob hoc minatus sit aeternam poenam peccantibus, ut corrigeret a malis.
[Col. 1040A]

(Ex dialog. Gregorii. Petrus interrogat. Gregorii responsio.) Quid si quis dicat, idcirco Deus peccantibus aeternam poenam minatus est, ut eos a peccatorum perpetratione compesceret?---Si falsum est quod minatus est, ut ab injustitia corrigeret, etiam falsa est pollicitus, ut ad justitiam provocaret. Sed quis hoc dicere, vel insanus praesumat? Et si minatus est quod non erat impleturus, dum asserere eum misericordem volumus, fallacem, quod nefas est dicere, praedicare compellimur.



CAP. 63.---Cur peccata quae cum fine perpetrata sunt, sine fine puniantur.

(Ex eodem. Petr. int. Greg. resp.) Scire velim quomodo [Col. 1040B] justum sit, ut culpa quae cum fine perpetrata est, sine fine puniatur.---Hoc recte diceretur, si districtus judex non corda hominum, sed facta pensaret. Iniqui enim ideo cum fine deliquerunt, quia cum fine vixerunt. Nam voluissent utique, si potuissent, sine fine vivere, ut potuissent sine fine peccare. Ostendunt enim, quia in peccato vivere semper cupiunt, qui nunquam desinunt peccare, dum vivunt. Ad magnam ergo justitiam judicantis pertinet, ut nunquam careant supplicio qui in hac vita nunquam voluerunt carere peccato.



CAP. 64.---Quod Deus pius sit, et non pascatur cruciatu miserorum, justus autem, et ideo non sedetur in perpetuum ab iniquorum ultione.

(Ex eodem. Petr. int. Greg resp.) Sed nullus justus [Col. 1040C] crudelitate pascitur, et delinquens servus a justo domino idcirco caedi praecipitur, ut a nequitia corrigatur. Ad hoc enim vapulat, ut emendare debeat. Iniqui autem gehennae igni traditi, si ad correctionem nunquam veniant, quo fine semper ardebunt?---Omnipotens Deus, quia pius est, miserorum cruciatu non pascitur: quia autem justus est, ab iniquorum ultione in perpetuum non sedatur. Sed iniqui omnes aeterno supplicio deputati, sua quidem iniquitate puniuntur, et tamen ad aliquid ardebunt, scilicet, ut justi omnes, et in Deo videant gaudia quae percipiunt, et in illis respiciant supplicia quae evaserunt, quatenus in aeternum tanto magis divinae gratiae debitores se esse cognoscant, quanto in aeternum mala puniri conspiciunt quae ejus adjutorio [Col. 1040D] vicerunt.



CAP. 65.---De hoc, si ante restitutionem corporum animae justorum in coelum recipiantur.

(Ex eodem. Petr. int. Greg. resp.) Placet quod dicis: sed velim nosse, si nunc ante restitutionem corporum in coelum recipi valeant animae justorum.---Hoc namque de omnibus justis fateri non possumus, neque de omnibus negare. Nam sunt quorundam justorum animae, quae a coelesti regno quibusdam adhuc mansionibus differuntur. In quo dilationis damno, quid aliud innuitur, nisi quod perfectae justitiae aliquid minus habuerunt? Et tamen luce clarius constat quia perfectorum justorum animae, mox ut hujus carnis claustra exeunt, in coelestibus sedibus recipiuntur. [Col. 1041A] Quod et ipsa per se Veritas testatur, dicens: Ubicunque fuerit corpus, illuc congregabuntur aquilae: quia ubi ipse Redemptor noster est corpore, illuc procul dubio colliguntur et animae justorum. Et Paulus dissolvi desiderat, et cum Christo esse. Qui ergo Christum esse in coelis non dubitat, nec Pauli animam esse in coelo negat. Qui etiam de dissolutione sui corporis, atque habitatione patriae coelestis dicit: Scimus quia si terrestris domus nostra hujus habitationis dissolvatur, quod aedificationem habemus ex Deo, domum non manufactam, sed aeternam in coelis.



CAP. 66.---Quod justi, in die judicii, animarum simul et corporum gloria laetabuntur.

(Ex eodem. Petr. int. Greg. resp) Si igitur nunc in [Col. 1041B] coelo sunt animae justorum, quid est hoc quod in die judicii pro justitiae suae retributione recipiunt?---Hoc in eis nimirum crescit in judicio, quod nunc animarum sola, postmodum vero corporum beatitudine perfruantur, ut in ipsa quoque carne gaudeant, in qua dolores pro Domino cruciatusque pertulerunt. Pro hac quippe geminata eorum gloria scriptum est: In terra sua duplicia possidebunt. Hinc etiam ante resurrectionis diem de sanctorum animabus scriptum est: Datae sunt illis singulae stolae albae, et dictum est illis ut requiescerent tempus adhuc modicum, donec impleatur numerus conservorum, et fratrum eorum. Qui itaque nunc singulas acceperunt, in judicio binas stolas habituri sunt: [Col. 1041C] quia modo animarum res tantummodo agitur, tunc autem animarum simul et corporum gloria laetabuntur.



CAP. 67.---De hoc, si boni bonos in regno, vel si mali malos in supplicio agnoscant.

(Ex eodem. Petr. int. Greg. resp) Nosse vellem, si boni bonos in regno, vel mali malos in suppliciis agnoscant.---Hujus rei sententia in verbis est dominicis, quam jam superius protulimus, luce clarius demonstrata. In quibus cum dictum esset: Homo quidam erat dives, et induebatur purpura et bysso, et epulabatur quotidie splendide: et erat quidam mendicus nomine Lazarus, qui jacebat ad januam ejus ulceribus plenus, cupiens saturari de micis quae cadebant de mensa divitis, et nemo illi dabat; sed [Col. 1041D] et canes veniebant, et lingebant ulcera ejus; subjunctum est, quod Lazarus mortuus portaretur ab angelis in sinum Abrahae, et mortuus dives sepultus est in inferno. Qui elevans oculos suos, cum esset in tormentis, vidit Abraham a longe, et Lazarum in sinu ejus, et ipse clamans, dixit: Pater Abraham, miserere mei, et mitte Lazarum, ut intingat extremum digiti sui in aquam, ut refrigeret linguam meam. Cui Abraham dicit: Fili, recordare, quia recepisti bona in vita tua, et Lazarus similiter mala. Dives autem de seipso jam spem salutis non habens, ad promerandam suorum salutem convertitur, dicens: Rogo te, pater, ut mittas eum in domum patris mei: habeo enim quinque fratres, ut testetur illis, ne et ipsi veniant in locum hunc tormentorum. Quibus [Col. 1042A] verbis aperte declaratur quia et boni bonos, et mali agnoscant malos. Si igitur Abraham Lazarum minime recognosceret, nequaquam ad divitem positum in tormentis de transacta ejus contritione loqueretur, dicens: Quod mala receperit in vita sua. Et si mali malos non recognoscerent, nequaquam dives in tormentis positus fratrum suorum etiam absentiam meminisset. Quomodo enim praesentes non posset agnoscere, qui etiam pro absentium memoria curavit exorare? Qua in re illud quoque ostenditur, quod nequaquam ipse requisisti: quia et boni malos, et mali cognoscunt bonos. Nam et dives ab Abraham cognoscitur, cum dictum est: Recordare, quia recepisti bona in vita tua: et electus Lazarus a reprobo est divite cognitus, quem mitti precatur [Col. 1042B] ex nomine, dicens: Mitte Lazarum, ut intingat extremum digiti sui in aquam, ut refrigeret linguam meam. In qua videlicet cognitione utriusque partis cumulus retributionis excrescit, et ut boni amplius gaudeant: quia secum eos laetari conspiciunt, quos amaverunt: et mali dum cum eis torquentur, quos in hoc mundo despecto Deo dilexerunt, eos non solum sua, sed etiam eorum poena consumat. Fit autem in electis quiddam mirabilius: quia non solum eos cognoscunt quos in hoc mundo noverunt, sed velut visos ac cognitos recognoscunt bonos, quos nunquam viderunt. Nam cum antiquos patres in illa aeterna haereditate viderint, eis incogniti per visionem non erunt, quos in opere semper noverunt. Quia enim illic omnes communi claritate Deum conspiciunt, [Col. 1042C] quid est quod ibi nesciant, ubi scientem omnia sciunt? Nam quidam noster et vitae venerabilis vir, religiosusque vaide et laudabilis, cum ante triennium moreretur, sicut religiosi alii, qui praesentes fuerunt, testati sunt, in hora sui exitus Jonam prophetam, Ezechielem quoque et Danielem coepit aspicere. Quos dum venisse ad se diceret, et depressis luminibus eis reverentiae obsequium praeberet, ex carne eductus est. Qua in re aperte datur intelligi, quae erit in illa incorruptibili vita notitia, si vir iste adhuc in carne corruptibili positus, prophetas sanctos, quos nimirum nunquam vidit, agnovit. Solet autem plerumque contingere, ut egressura anima eos etiam recognoscat cum quibus pro aequalitate [Col. 1042D] culparum, vel etiam praemiorum, in una est mansione deputanda: quod multi in eo exitu vident, qui aut in regno aut in supplicio pares habebuntur.



CAP. 68.---De hoc, si ignis purgatorius credendus sit, qui post mortem animas a peccatis expurget.

(Ex eodem. Petr. int. Greg. resp.) Discere vellem si post mortem ignis purgatorius esse credendus est.---In Evangelio Dominus dicit: Ambulate, dum lucem habetis. Per prophetam quoque ait: Tempore accepto exaudivi te, et in die salutis adjuvi te. Quod Paulus apostolus exponens, dixit: Ecce nunc tempus acceptabile, etc. Salomon quoque ait: Quodcunque potest manus tua facere, instanter operare: quia nec opus, nec ratio, nec scientia, nec sapientia erit apud inferos, quo tu properas. David quoque ait: Quoniam [Col. 1043A] in saeculum misericordia ejus. Ex quibus nimirum sententiis constat quia qualis hinc quisque egreditur, talis in judicio praesentatur. Sed tamen de quibusdam levibus culpis esse ante judicium purgatorius ignis credendus est, eo quod Veritas dicit: quia si quis in Spiritum sanctum blasphemiam dixerit, nec in hoc saeculo remittetur ei, neque in futuro. In qua sententia datur intelligi, quasdam culpas in hoc saeculo, quasdam vero in futuro posse relaxari. Quod enim de uno negatur, consequenter intellectus patet quia de quibusdam conceditur. Sed tamen, ut praedixi, hoc de parvis minimisque peccatis fieri posse credendum est: sicut est assiduus otiosus sermo, immoderatus risus, vel peccatum curae rei familiaris: quae vix sine culpa ab [Col. 1043B] ipsis agitur, qui culpas qualiter declinari debeant sciunt, aut non in gravibus rebus error ignorantiae, quae cuncta etiam post mortem gravant, si adhuc in hac vita positis minime fuerint relaxata. Nam et cum Paulus dicat Christum esse fundamentum, atque subjungat: Si quis superaedificaverit super hoc fundamentum, aurum et argentum, lapides pretiosos, ligna, foenum, stipulam, uniuscujusque opus quale sit ignis probabit; si cujus opus arserit detrimentum patietur, ipse autem salvus erit, sic tamen quasi per ignem; quamvis hoc de igne tribulationis in hac nobis vita adhibito possit intelligi, attamen si quis haec de igne futurae purgationis accipiat, pensandum sollicite est: quia illum dixit posse per ignem salvari, non qui super hoc fundamentum ferrum, [Col. 1043C] aes, vel plumbum aedificat, id est peccata majora, et idcirco duriora, atque jam tunc insolubilia; sed ligna, foenum, stipulam, id est peccata minima atque levissima, quae ignis facile consumit. Hoc tamen sciendum est: quia illic saltem de minimis nil quisque purgationis obtinebit, nisi bonis hoc actibus in hac adhuc vita positus, ut illic obtineat, promereatur.



CAP. 69.---Quod unus sit gehennae ignis, sed non uno modo omnes cruciet.

(Ex eodem Petr. int. Greg. resp.) Quaeso te, unus esse gehennae ignis credendus est, an quanta peccatorum diversitas fuerit, tanta quoque et ipsa aestimanda sunt incendia esse praeparata?---Unus quidem est gehennae [Col. 1043D] ignis, sed non uno modo omnes cruciat peccatores. Uniuscujusque etenim quantum exigit culpa, tantum illic sentietur poena. Nam sicut in hoc mundo sub uno sole multi consistunt, nec tamen ejusdem solis ardorem aequaliter sentiunt: quia alius plus aestuat, atque alius minus, ita illic in uno igne non unus est modus incendii: quia quod hic diversitas corporum, hoc illic agit diversitas peccatorum; ut et ignem non dissimilem habeant, et tamen eosdem singulos dissimiliter exuret.



CAP. 70.---Quot genera sint oblationis pro defunctis facienda.

(Ex dictis August.) Quatuor genera sunt oblationis. Pro valde bonis, gratiarum actiones sunt, hoc est, Deo gratias agunt: quia bene vixerunt. Pro non [Col. 1044A] valde bonis, ut plena remissio fiat. Pro non valde malis propitiationes sunt, ut tolerabilior fiat damnatio. Pro valde malis, non adjumenta mortuorum, sed tantum consolationes vivorum sunt.



CAP. 71.---Cur sanctorum animae pro inimicis suis non orent, quando eos in igne aeterno ardere prospexerint.

(Ex eodem. Petr. int. Greg. resp.) Et ubi est quod sancti sunt, si pro inimicis suis quos tunc ardere viderint, non orabunt?---Quibus utique dictum est: Pro inimicis vestris orate. Orant pro inimicis suis eo tempore quo possunt ad fructuosam poenitentiam eorum corda convertere, atque ipsa conversione salvare. Quid enim aliud pro inimicis suis orandum est, nisi hoc quod ait Apostolus: Ut det illis Deus poenitentiam ad cognoscendam veritatem, et resipiscant [Col. 1044B] a diaboli laqueis, a quo captivi tenentur ad ipsius voluntatem? Et quomodo pro illis tunc orabitur, qui jam nullatenus possunt ad justitiae opera ab iniquitate commutari? Eadem itaque causa est cur non oretur tunc pro hominibus aeterno igne damnatis, quae nunc etiam causa est, ut non oretur pro diabolo, angelisque ejus aeterno supplicio deputatis. Quae nunc etiam causa est ut non orent sancti homines, pro hominibus in fidelibus impiisque defunctis: nisi quia de eis quos utique deputatos aeterno supplicio jam noverint, ante illum judicis justi conspectu orationis suae meritum cassari refugiunt? Quod si nunc quoque viventes justi, mortuis et damnatis injustis minime compatiuntur, quando [Col. 1044C] adhuc aliquid judicabile de sua carne sese perpeti etiam ipsi noverint: quanto districtius tunc iniquorum tormenta respiciunt, quando ab omni vitae corruptione exuti, ipsi jam justitiae vicinius atque arctius inhaerebunt? Sic quippe eorum mentes, per hoc quod justissimo Judici inhaerent, jus districtionis absorbet, ut omnino eis non libeat, quidquid ab illius aeternae regulae subtilitate discordat.



CAP. 72.---Quod duobus modis vita dicatur, duobus etiam mors intelligatur.

(Ex eodem. Petr. int. Greg. resp.) Non est jam quod responderi debeat apertae rationi. sed haec nunc quaestio mentem movet, quomodo anima immortalis dicitur, dum constat quod in perpetuo igne moriatur.---Quia duobus modis vita dicitur, duobus etiam [Col. 1044D] modis mors debet intelligi. Aliud est namque quod in Deo vivimus, aliud vero quod in hoc quod conditi vel creati sumus, id est, aliud beate vivere, et aliud essentialiter. Anima itaque, et mortalis esse intelligitur, et immortalis. Mortalis quippe, quia beate vivere amittit; immortalis autem, quia essentialiter vivere nunquam desinit: et naturae suae vitam perdere non valet, nec cum in perpetua fuerit morte damnata. Illic enim posita beate esse perdet: et esse non perdet. Ex qua re semper cogitur ut et mortem sine morte, et defunctum sine defuncto et finem sine fine patiatur.



CAP. 73.---Quod electi seu reprobi ad loca communia deducantur in tormentis.

(Ex eodem. Petr. int.). Quod vero sive electi seu [Col. 1045A] reprobi, quorum communis causa in opere fuerit, ad loca etiam communia deducantur, Veritatis nobis verba satisfacerent, etiam si exempla deessent. Ipsa quippe Veritas propter electos in Evangelio dicit: In domo Patris mei multae mansiones sunt. Si enim dispar in illa beatitudine aeterna retributio non esset, una potius mansio quam multae essent. Multae ergo mansiones sunt, in quibus et distincti bonorum ordines propter meritorum consortium communiter laetentur; et tamen unum denarium omnes laborantes accipiunt, qui multis mansionibus distinguitur: quia et una est beatitudo quam illic percipiunt, et dispar retributionis qualitas quam per opera diversa consequuntur. Quae nimirum Veritas judicii sui diem denuntians ait, Tunc dicam messoribus: Colligite [Col. 1045B] zizania, et ligate ea fasciculis ad comburendum. Messores quippe angeli sunt; zizania in fasciculis ad comburendum ligant, cum pares comparibus in tormentis similibus sociant, ut superbi cum superbis, luxuriosi cum luxuriosis, avari cum avaris, fallaces cum fallacibus, invidi cum invidis, infideles cum infidelibus, ardeant. Cum ergo similes in culpa, ad tormenta similia adducantur, qui eos locis poenalibus angeli deputant, quasi zizaniorum fasciculos ad comburendum ligant.



CAP. 74.---De hoc quod in domo Dei multae mansiones sint.

(Greg. in suis Moral. dicit:) In Evangelio Veritas dicit: In domo Patris mansiones multae sunt. Sed in eisdem multis mansionibus erit aliquo modo ipsa [Col. 1045C] retributionum diversitas concors: quia tanta vis in illa pace nos sociat, ut quod in se quisque non acceperit, hoc se accepisse in alio exsultet. Unde et non aeque laborantes in vinea, aeque cuncti denarium sortiuntur. Et quidem apud Patrem mansiones multae sunt, et tamen eumdem denarium dispares laboratores accipiunt: quia una cunctis erit beatitudo laetitiae, quamvis non una sit omnibus sublimitas vitae.



CAP. 75.---Quod illum quem semel culpa ad poenam pertrahit, misericordia ulterius ad veniam non reducat.

(Greg. in suis Moral. dicit:) Sicut consumitur nubes, et pertransit, sic qui descendit ad inferos non ascendit. Nubes quippe ad altiora suspenditur, sed [Col. 1045D] densata vento impellitur ut currat, calore solis dissipatur ut evanescat. Sic nimirum corda sunt hominum, quae per acceptae rationis ingenium ad alta emigrant: impulsa autem maligni spiritus flatu, pravis desideriorum suorum motibus huc illucque pertrahuntur. Sed districta respectu superni judicis quasi solis calore liquefiunt, et semel locis poenalibus tradita, ad operationis usum ultra non redeunt. Vir igitur sanctus elationis cursum defectumque humani generis exprimens dicit: Sicut consumitur nubes, et pertransit, sic qui descendit ad inferos non ascendit. Ac si aperte loqueretur dicens: In altum currendo deficit, qui superbiendo ad interitum tendit. Quem si semel culpa ad poenam pertrahit, misericordia ulterius ad veniam non reducit.



CAP. 76.---Quod Deus dicatur zelans, dicatur iratus, dicatur poenitens, dicatur misericors, dicatur praescius.
[Col. 1046A]

(Greg. in suis Moral. dicit:) Deus ergo quomodo zelans est, qui in custodienda castitate nostra nullo mentis cruciatu tangitur? Quomodo irascitur, qui in ulciscendis vitiis nostris nulla perturbatione animi commovetur? Quomodo est poenitens, qui id quod semel fecerit, se fecisse nequaquam dolet? Quomodo habet misericordiam, qui cor miserum non habet? Quomodo est praescius, dum nulla nisi quae futura sint praesciantur? Et scimus quia Deo nihil futurum est, ante cujus oculos praeterita nulla sunt, praesentia non transeunt, futura non veniunt. Quippe quia quod nobis fuit, et erit, in ejus prospectu praesto [Col. 1046B] est: et omne quod praesens est sciri potest, potius quam praesciri. Et tamen dicitur zelans, dicitur iratus, dicitur poenitens, dicitur misericors, dicitur praescius: ut quia castitatem animae uniuscujusque custodit, humano modo zelans vocetur, quamvis mentis cruciatu non tangitur; et quia culpas percutit, dicitur irasci, quamvis nulla animi turbatione moveatur; et quia ipse immutabilis, id quod voluerit mutat, poenitere dicitur, quamvis rem mutet, consilium non mutet. Et cum miseriae nostrae subvenit, misericors vocatur, quamvis miseris subvenit, et cor miserum nunquam facit. Et quia ea quae nobis futura sunt videt, quae tantum ipsi semper praesto sunt, praescius dicitur: quamvis nequaquam futurum praevideat, quod praesens videt.



CAP. 77.---Cur Deus suos electos sic permittat mori, ut non in vita illorum ostendat cujus sanctitatis sint.
[Col. 1046C]

(Ex eodem. Petr. int. Greg. resp.) Quid est hoc, quaeso te, quod omnipotens Deus sic permittit mori, quos tamen post mortem cujus sanctitatis fuerint non compatitur celari. Cum scriptum sit: Justus quacunque morte praeventus fuerit, justitia ejus non auferetur ab eo?---Electi qui procul dubio ad perpetuam vitam tendunt, quid eis obest si ad modicum dure moriantur? Et est fortasse nonnunquam eorum culpa, licet minima, quae in eadem debeat morte resecari. Unde fit ut reprobi quidem potestatem contra viventes accipiant, sed illis morientibus hoc in eis gravius vindicetur, quod contra bonos potestatem suae crudelitatis acceperunt: sicut idem [Col. 1046D] carnifex qui eumdem venerabilem diaconem viventem ferire permissus est, gaudere super mortuum permissus non est. Quod sacra quoque testantur eloquia. Nam vir Dei contra Samariam missus, quia per inobedientiam in itinere comedit, hunc in eodem itinere leo occidit. Sed statim illic scriptum est: Quia stetit leo juxta asinum, et non comedit de cadavere. Ex qua re ostenditur, quod peccatum inobedientiae in ipsa morte fuit laxatum, quia idem leo qui viventem praesumpsit occidere, contingere non praesumpsit occisum. Qui enim occidendi ausum habuit, de occisi cadavere comedendi licentiam non accepit: quia is qui culpabilis in vita fuit, punita inobedientia, erat jam justus ex morte. Leo ergo [Col. 1047A] qui prius peccatoris vitam necavit, custodivit postmodum cadaver justi.



CAP. 78.---Quod miseris mors fiat sine morte.

(Gregor. in suis Moral. dicit:) Fit ergo miseris mors sine morte, finis sine defunctu: quia et mors vivit, et finis semper incipit, et deficere defunctus nescit. Quia igitur, et mors perimit et non extinguit, dolor cruciat, sed nullatenus pavorem fugat, flamma comburit, sed nequaquam tenebras decutit.



CAP. 79.---Quod in inferno peccatoribus ad consolationem ignis non luceat, sed ut magis torqueat.

(Gregor. in suis Moral. dicit:) Quamvis illic ignis et ad consolationem non lucet, attamen ut magis torqueat, ad aliquid lucet. Nam sequaces quosque suos secum in tormento reprobi flamma illustrante [Col. 1047B] visuri sunt, quorum amore deliquerunt: quatenus qui eorum vitam carnaliter contra praecepta Conditoris amaverunt, ipsorum quoque eos interitus in augmento suae damnationis affligat.



CAP. 80.---De eadem re.

(Gregor. in suis Moral. dicit:) Sicut ergo electis ignis ardere novit ad solatium, et tamen ardere ad supplicium nescit: ita e diverso gehennae flamma reprobis, et nequaquam lucet ad consolationis gratiam, et tamen lucet ad poenam: ut damnatorum oculis supplicium, et nulla charitate candeat, et ad doloris cumulum qualiter cruciantur ostendat. Quid hic mirum, si gehennae ignem credimus habere supplicium, simul obscuritatis et luminis? quod experimento [Col. 1047C] novimus: quia et nunc dura flamma, lucet obscura. Tunc edax flamma comburit, quos nunc carnalis delectatio polluit. Tunc infinite patens inferni baratrum devorat, quos nunc inanis elatio exaltat. Atque qui quolibet ex vitio hic voluntatem callidi persuasoris expleverunt, tunc cum suo duce reprobi ad tormenta perveniunt: et quamvis angelorum atque hominum longe sit natura dissimilis, una tamen poena implicat, quos unus in crimine reatus ligat.



CAP. 81.---Quod humana anima ita immortalis sit, ut et mori possit et non possit.

(Gregor. in suis Moral. dicit:) Quia ergo nostrae immortalitatis hoc tempus non ita ut male sit, sed ita perit ut non sit, quaerendum est quid sit, quod [Col. 1047D] non ut ita non sit, sed ita perire optatur ut male sit. Humana enim anima seu angelicus spiritus ita immortalis est, ut mori possit: ita mortalis, ut mori non possit. Nam beate vivere, sive per vitium, seu per supplicium perdit: essentialiter autem vivere, neque per vitium, neque per supplicium amittit. A qualitate enim vivendi deficit, sed omnimodum subsistendi interitum nec moriens sentit. Ut ergo breviter dixerim, et immortaliter mortalis est, et mortaliter immortalis.



CAP. 82.---Quod corporeus sit ignis gehennae, et non indigeat alia materia, nisi reproborum cruciatu.

(Greg. in suis Moralibus dicit:) Miro valde modo, paucis verbis expressus est ignis gehennae. Ignis [Col. 1048A] namque corporeus, ut esse valeat ignis, corporeis indiget fomentis. Qui cum necesse est ut servetur, per congesta ligna procul dubio nutritur, nec valet nisi succensus esse, et nisi refotus subsistere. At contra gehennae ignis cum sit corporeus, et in se missos reprobos corporaliter exurat, nec studio humano succenditur, nec lignis nutritur: sed creatus semel durat inextinguibilis, et succensione non indiget, et ardore non caret. Bene ergo de hoc iniquo dicitur: Devorabit eum ignis qui non succenditur: quia Omnipotentis justitia, futurorum praescia, ab ipsa mundi origine gehennae ignem creavit: qui in poena reproborum esse semel incipiet, sed ardorem suum etiam sine lignis nunquam finiet. Sciendum vero est, quod omnes reprobi, quia et [Col. 1048B] in anima simul et carne peccaverunt, illic in anima et carne pariter cruciantur.



CAP. 83.---Cur anima in corpore manens, et egrediens videri non possit.

Quid mirum, Petre, si egredientem animam non vidisti, quam et manentem in corpore non vides? Nunquidnam modo cum mecum loqueris, quia videre in me non vales animam meam, idcirco me esse exanimem credis? Natura quippe animae invisibilis est, atque ita ex corpore invisibiliter egreditur sicut in corpore invisibiliter manet. Petrus: Sed vitam animae in corpore manentis pensare possum ex ipsis motibus corporis: quia nisi corpori anima adesset, ejusdem membra corporis moveri non possent. Vita vero animae post carnem in [Col. 1048C] quibus motibus quibusve operibus sit, non video: ut ex rebus visibilibus esse colligam, quod videre non possum.



CAP. 84.---Ut nullus dubitare debeat, ea esse invisibilia, quae Deo invisibili subministrant.

(Ex dialog. Greg.) Sicut vis animae vivificat et movet corpus, sic vis divina implet quae creavit omnia. Et alia inspirando vivificat, aliis vero tribuit ut vivant, aliis hoc solummodo praestat ut sint. Quia verum esse non dubitas, creantem, et regentem, implentem, et circumplectentem, transcendentem, et sustinentem, incircumscriptum, atque invisibilem Deum: ita dubitare non debes, hunc invisibilia obsequia habere. Debent quippe ea quae ministrant [Col. 1048D] ad ejus similitudinem tendere cui ministrant, ut quae invisibili serviunt, esse invisibilia non dubitentur. Haec autem quae esse credimus, nisi sanctos angelos, et spiritus justorum? Sicut ergo motum considerans corporis, vitam animae in corpore manentis perpendis animo: ita vitam animae exeuntis a corpore perpendere debes a summo: quia potest invisibiliter vivere, quam oportet in obsequio invisibilis manere. Petrus: Recte totum dicitur: sed mens refugit credere, quod corporeis oculis non valet videre.



CAP. 85.---Quod nulla visibilia videri vel cognosci possunt nisi per invisibilia.

(Ex dialog. Greg.) Cum Paulus dicat: Est enim fides sperandarum substantia rerum argumentum [Col. 1049A] non apparentium: hoc veraciter dicitur credi, quod non valet videri. Nam credi jam non potest quod videri potest. Ut tamen te breviter reducam ad te: nulla visibilia nisi per invisibilia videntur. Ecce enim cuncta corporea oculus tui corporis aspicit, nec tamen ipse corporeus oculus aliquid videret corporeum, nisi hunc res incorporea ad videndum acueret. Nam tolle mentem quae non videtur, et incassum patet oculus qui videbat. Subtrahe animam corpori, remanent procul dubio oculi in corpore aperti. Si igitur per se videbant, cur discedente anima nil vident? Hinc ergo intellige: quia ipsa quoque visibilia, non nisi per invisibilia videntur. Ponamus quoque ante oculos mentis, domum aedificare, immensas moles levare, pendere magnas [Col. 1049B] in machinis columnas: quis, quaeso te, hoc opus operatur? Corpus visibile quod illas moles manibus trahit: an invisibilis anima quae vivificat corpus? Tolle enim quod non videtur in corpore: et mox immobilia remanent cuncta quae moveri videbantur visibilia corpora metallorum. Qua in re pensandum est, quia in hoc quoque mundo visibili, nihil nisi per creaturam invisibilem disponi potest. Nam sicut omnipotens Deus aspirando vel implendo ea quae ratione subsistunt, ut vivificat et movet invisibilia: ita ipsa quoque invisibilia, implendo movent atque sensim vivificant carnalia corpora quae videntur. Petrus: Istis, fateor, allegationibus libenter victus, prope nulla jam esse haec visibilia compellor existimare, qui prius in me infirmantium personas suscipiens, [Col. 1049C] de invisibilibus dubitabam. Itaque placent cuncta quae dicis: sed tamen sicut vitam animae in corpore manentis ex motu corporis agnosco: ita vitam animae post corpus, apertis quibusdam rebus attestantibus, agnoscere cupio.



CAP. 86.---Quod incorporeus spiritus, in inferno a corporeo igne affligatur.

(Ex dialog. Gregorii.) Si viventis hominis incorporeus spiritus tenetur in corpore, cur non post mortem cum incorporeus sit spiritus, etiam corporeo igne teneatur? Petrus: In vivente quolibet idcirco incorporeus spiritus tenetur in corpore, quia vivificat corpus.



CAP. 87.---Quod incorporeus spiritus vivificare possit, et tibi teneri ubi a corporeo cruciatur igne.
[Col. 1049D]

(Ex dialog. Gregorii.) Si incorporeus spiritus, Petre, in hoc teneri potest quod vivificat, quare non poenaliter et ibi teneatur ubi mortificatur? Teneri autem per ignem spiritum hominis dicimus: ut in tormento ignis sit videndo atque sentiendo. Ignem namque eo ipso patitur quo videt: et quia concremari se aspicit, crematur. Sicque fit ut res incorporea incorpoream exurat, dum ex igne visibili ardor ac dolor invisibilis trahitur: ut per ignem corporeum mens incorporea, etiam incorporea flamma crucietur. Quamvis colligere dictis evangelicis possumus: quia incendium animarum non solum videndo, sed etiam experiendo patitur. Veritatis etenim voce, dives mortuus in inferno dicitur sepultus. Cujus anima quia in igne teneatur, [Col. 1050A] insinuat vox divitis, qui Abraham deprecatur dicens: Mitte Lazarum, ut intingat extremum digiti sui in aquam, ut refrigeret linguam meam: quia crucior in hac flamma. Dum ergo divitem peccatorem damnatum Veritas in ignibus perhibet, quis jam sapiens reproborum animas teneri ignibus negat? Petrus: Ecce ratione et testimonio ad credulitatem flectitur animus: sed dimissus iterum ad rigorem redit. Quomodo enim res incorporea a re corperea teneri atque affligi possit, ignoro.



CAP. 88.---De apostatis spiritibus, quod incorporei credendi sint.

(Ex dialog. Gregorii.) Dic, quaeso te, apostatas spiritus a coelesti gloria dejectos, corporeos an incorporeos esse suspicaris? Petrus: Quis sane sapiens esse [Col. 1050B] spiritus corporeos dixerit?



CAP. 89.---Quod gehennae ignis corporeus esse credendus sit.

(Ex dialogo Gregorii.) Gehennae ignem esse corporeum an incorporeum fateris? Petrus: Ignem gehennae corporeum esse non ambigo, in quo corpora certum est cruciari.



CAP. 90.---De hoc quod scribitur: Deum nemo vidit unquam, et qualiter illud intelligendum sit.

(Gregorius in suis Moral. dicit:) Deum nemo vidit unquam. Rursumque cum Testamenti Veteris patres intueor, multos horum teste ipsa sacrae lectionis historia Deum vidisse cognosco. Vidit quippe Jacob Dominum, et ait: Vidi Dominum facie ad faciem, et salva facta est anima mea. Vidit Moses Dominum, [Col. 1050C] de quo scriptum est: Loquebatur Dominus ad Mosen facie ad faciem, sicut loqui solet homo ad amicum suum. Vidit Job Dominum qui dicit: Auditu auris audivi te, nunc autem oculus meus videt te. Vidit Esaias Dominum qui ait: Anno quo mortuus est rex Ozias, vidi Dominum sedentem super solium excelsum, et elevatum. Vidit Micheas Dominum qui dicit: Vidi Dominum sedentem super solium suum: et omnem exercitum coeli astantem ei a dextris, et a sinistris. Quid est ergo quod tot Testamenti Veteris patres Deum se vidisse testati sunt, et tamen de hac sapientia quae Deus est dicitur: Abscondita est ab oculis omnium viventium, et Joannes ait: Deum nemo vidit unquam; nisi hoc quod patenter datur intelligi, quia quamdiu hic mortaliter vivitur, videri [Col. 1050D] per quasdam imagines Deus potest, sed per ipsam naturae suae speciem non potest: ut anima gratia spiritus afflata, per figuras quasdam Deum videat, sed ad ipsam vim ejus essentiae non pertingat? Hinc est enim quod Jacob qui Deum se vidisse testatur, hic non nisi angelum vidit. Hinc est quod Moses qui cum Deo facie ad faciem loquitur, sicut loqui solet homo ad amicum suum, inter ipsa verba suae locutionis dicit: Si inveni gratiam in conspectu tuo, ostende mihi temetipsum manifeste, ut videam te. Certe enim si Deus non erat, cum quo loquebatur: Ostende mihi Deum diceret, et non, Ostende teipsum. Si autem Deus erat, cum quo loquebatur facie ad faciem, cur repetebat [Col. 1051A] videre quem videbat? Sed ex hac ejus petitione colligitur, quia eum sitiebat per incircumscriptae naturae suae claritatem cernere, quem jam coeperat per quasdam imagines videre, et sic superna essentia mentis ejus oculis adesset, quatenus ei ad aeternitatis visionem nulla imago creata temporaliter interesset. Et viderunt ergo Patres Testamenti Veteris Dominum, et tamen, juxta Joannis vocem: Deum nemo vidit unquam; et juxta beati Job sententiam, sapientia quae Deus est, abscondita est ab oculis omnium viventium, quia in hac mortali carne consistentibus et videri potuit per quasdam circumscriptas imagines, et videri non potest per incircumscriptum lumen aeternitatis. Sin vero a quibusdam non potest in hac adhuc mortali carne consistentibus, [Col. 1051B] sed tamen inaestimabili virtute crescentibus quodam contemplationis acumine aeterna Dei claritas videri potest.



CAP. 91.---De duplici poena damnatorum.

(Ex dictis Isidori.) Duplex damnatorum poena est in gehenna. Quorum et mentem urit tristitia, et corpus flamma: juxta vicissitudinem, ut quod mente tractaverunt, quod perficerent corpore, simul et animo puniantur et corpore. Ignem gehennae ad aliquid lumen habere, ad aliquid non habere. Hoc est habere lumen ad damnationem, ut videant impii unde doleant, et non habere ad consolationem, ne videant unde gaudeant. Apta sit comparatio camino trium puerorum ad exemplum ignis gehennae. Nam sicut ille ignis non arsit ad trium puerorum supplicium, [Col. 1051C] et arsit ad comburenda ligamina vinculorum: ita ignis gehennae, et lucebit miseris ad augmentum poenarum, ut videant unde doleant, et non lucebit ad consolationem, ne videant unde gaudeant. Inter hujus vitae et futurae infelicitatis miseriam, multa discretio est. Illic enim et miseria est propter cruciationem dolorum, et tenebrae propter lucis aversionem. Quorum unum in hac vita, id est, miseria est, aliud non est. In inferno autem utrumque.



CAP. 92.---De poenis impiorum.

(Ex dictis ejusdem.) Sicut fasciculi lignorum ad combustionem similibus colligantur, ita in judicii die similis culpae rei suis similibus jungentur, ut ex aequo poena constringat quasi in fasciculum, quos [Col. 1051D] actio similes fecit in malum. Sicut unusquisque sanctus in futuro judicio pro quantitate virtutum glorificabitur, ita et unusquisque impius pro quantitate facinorum condemnabitur. Nec deerit in supplicio futurus damnationis ordo. Sed juxta qualitatem criminum discretio erit poenarum, propheta firmante: De charorum quoque suorum suppliciis, additur etiam poena defunctis. Sicut apud inferos diviti sermo praedicat evangelicus: sic pro augendo Judae supplicio, dicit etiam Psalmus: Commoti moveantur filii ejus, et mendicent. Impii ex hoc durius in judicio puniendi sunt mentis dolore, ex quo visuri sunt justos gloriae beatitudinem meruisse. Cunctis videntibus est praecipitandus diabolus, quando sub aspectu omnium bonorum angelorum [Col. 1052A] hominum, cum eis qui de patre ejus erant, igne aeterno mittendus est, dum sublatus fuerit diabolus ut damnetur: multi electi qui in corpore sunt inveniendi, Domino ad judicium veniente, metu concutiendi sunt, videntes tali sententia impium esse punitum; quo terrore purgandi sunt, quia si quid eis ex corpore adhuc peccati remanserit, metu ipso quod diabolum damnari conspiciunt, purgabuntur. Hinc est quod ait Job: Cum sublatus fuerit, timebunt angeli, et exterriti purgabuntur. Multos posse perire ex eis in die judicii, qui nunc electi esse videntur et sancti, docet Propheta: Vocavit Dominus judicium ad ignem, et devorabit abyssum multam, et comedet partem domus. Pars quippe domus devorabitur, quia illos etiam infernus absorbebit, [Col. 1052B] qui nunc se in praeceptis coelestibus gloriantur. De quibus et Dominus dicit: Multi dicent mihi in illa die: Domine, Domine, nonne in nomine tuo prophetavimus? in nomine tuo daemonia ejecimus? virtutes multas fecimus? Tunc confitebor illis, quia nunquam novi vos: discedite a me, qui operamini iniquitatem, nescio qui estis.



CAP. 93.---De Antichristo.

(Ex dictis ejusdem.) Omnis qui secundum professionis suae normam, aut non vivit, aut aliter docet, Antichristus est. Plerique autem sunt qui Antichristi tempora non visuri sunt, et tamen in membris Antichristi inveniendi sunt. Antequam veniat Antichristus, multa membra ejus praecesserunt, et pravae actionis merito caput proprium praevenerunt, [Col. 1052C] secundum Apostoli sententiam, qui jam iniquitatis mysterium operari illum affirmat, etiam antequam reveletur. Magnitudo signorum faciet sub Antichristo, ut electi, si fieri potest, in errorem mittantur. Sed si electi, quomodo sunt in errorem mittendi? Ergo ibunt in errorem titubationis ad modicum pro multitudine prodigiorum: non tamen dejiciendi sunt ab stabilitate sua, terrorum impulsu, atque signorum. Unde et ideo ponitur, si fieri potest: quia electi perire non possunt, sed cito resipiscentes cordis errorem religione coercebunt: scientes praedictum a Domino esse, ut dum hoc fecerint adversarii, non conturbentur sancti. Jam mira facturus est prodigia et signa, dum venerit Antichristus: ut etiam electis quoddam cordis gignatur scrupulum, [Col. 1052D] quod tam cito exsuperet in illis ratio, pro qua scient in deceptione reproborum, et electorum probatione eadem fieri signa, in quo tempore per patientiam gloriosi erunt sancti, non per miracula, sicut sancti martyres fuerunt priores: illi enim et persecutores sustinuerunt, et facientes prodigia. Proinde et durius bellum sustinebunt: quia non solum contra persequentes, sed etiam contra miraculis coruscantes dimicaturi sunt. Gravius sub Antichristi temporibus contra Ecclesiam deserviet Synagoga, quam in ipso adventu Salvatoris Christianos esset persecuta. Dum in martyres diabolus jam exercuerit magnam crudelitatem etiam ligatus, crudelior tamen erit sub Antichristi temporibus, quando etiam erit solvendus. [Col. 1053A] Nam si tanta ligatus facere potuit, quanta solutus faciet? Quanto propinquius finem mundi diabolus videt, tanto crudelius persecutiones exercet. Ut quia se continuo damnandum conspicit, socios sibi multiplicet, cum quibus gehennae ignis addicatur. Quanto breve tempus videt diabolus sibi restare, ut damnetur, tanto in magna persecutionis ira movetur, divina justitia permittente, ut glorificentur justi, sordidentur iniqui: et ut diabolo durior crescat damnationis sententia.



CAP. 94.---Quod ante diem judicii, etiam electi casuri sint in adventu Antichristi.

(Greg. in suis Moralibus dicit:) In diebus ejus stupebunt novissimi, et primos invadet horror. Tanta enim tunc contra justos iniquitate effrenabitur, ut [Col. 1053B] etiam electorum corda non parvo pavore feriantur. Unde scriptum est: Ita ut in errorem inducantur, si fieri potest, etiam electi. Quod videlicet dicitur, non quia electi casuri sint, sed magnis terroribus trepidaturi. Tunc vero contra eum certamen justitiae, et novissimi electi habere narrantur, et primi: quia scilicet et hi qui in fine mundi electi reperiuntur, in morte prosternendi sunt, ut illi etiam qui a prioribus mundi partibus processerunt, Enoch scilicet et Helias, ad medium revocantur et crudelitatis ejus saevitiam in sua adhuc mortali carne passuri sunt. Hujus vires in tanta potestate laxatas novissimi obstupescunt, et primi metuunt: quia licet juxta hoc quod spiritu superbiae sublevatur, omnem temporalem ejus potestatem despiciant, juxta hoc tamen quod ipsi adhuc [Col. 1053C] in carne mortali sunt, in qua cruciari temporaliter possunt, ipsa quae fortiter tolerant, supplicia perhorrescunt, ita ut in eis uno eodemque tempore, et constantia ex virtute sit, et pavor ex carne. Quia et si electi sunt, ut tormentis vinci nequeant, per hoc tamen quod homines sunt, et ipsa metuunt tormenta qui vincunt.



CAP. 95.---De Antichristo.

(Greg. in suis Moralibus dicit:) Videt enim quod in fine mundi Satan hominem ingrediens, quem sacra Scriptura Antichristum appellat, tanta elatione extollitur, tanta virtute principatus, tantis signis et prodigiis in sanctitatis ostensione se elevat, ut argui ab hominibus ejus facta non valeant: quia cum potestate terroris adjunguntur etiam signa ostensae [Col. 1053D] sanctitatis. Et ait: Quis arguit coram eo viam ejus? Quis videlicet hominum illum increpare audeat, cujus visum ferre pertimescit? Sed tamen ejus viam non solum Helias et Enoch, qui in ejus exprobratione ad medium perducuntur, sed etiam omnes electi arguunt, dum contemnunt, dum virtute mentis ejus malitiae resistunt.



CAP. 96. Item de Antichristo.

(Gregor. in suis Moralibus dicit:) Hoc loco homo humana sapiens dicitur, sed cum plus sint omnes, quam innumerabiles, quaerendum nobis est, cur ante se innumerabiles, et post se omnes trahere dicatur, nisi quod antiquus hostis reprobum tunc hominem ingressus, cunctos quos carnales invenerit, sub suae jugum [Col. 1054A] ditionis rapit, qui et nunc priusquam appareat, innumerabiles quidem, non tamen omnes carnales trahit. Quia quotidie carnali opere ad vitam multi revocantur, atque ad statum justitiae, alii per brevem, alii vero per longam poenitentiam redeunt: et nunc innumerabiles rapit, cum falsitatis suae stupenda hominibus signa non exhibet: cum vero coram carnalium oculis miranda eis prodigia fecerit, post se tunc non innumerabiles, sed omnes trahit: quia qui bonis praesentibus delectantur, potestati illius se absque retractione subjiciunt. Sed, sicut praefati sumus, quia plus est omnem hominem quam innumerabiles trahere, cur prius dicitur, quia omnem trahit, et post in augmento innumerabiles subjiciuntur? Ratio namque expetit ut prius quod minus est, et post in [Col. 1054B] augmento quod majus est, diceretur. Sed sciendum quia in hoc loco plus fuit innumerabiles dixisse, quam omnes. Post se enim omnem hominem trahit; quia in tribus annis et dimidio, omnes quos in studiis vitae carnalis invenerit, jugo suae damnationis astringit. Ante se vero innumerabiles traxit: quia per quinque millia, et adhuc amplius annorum curricula, quamvis carnales omnes trahere minime potuit, multo tamen plures sunt in tam longo tempore hi, quos ante se innumerabiles rapit, quam omnes, quos in tam brevi tempore rapiendos invenerit. Bene ergo dicitur, post se omnem hominem trahit, et ante se innumerabiles: quia et tunc minus tollet, cum omnes tulerit: et nunc amplius diripit, cum corda omnium non invadit.



CAP. 97.---Quod in novissimis omnes Israelitae per praedicationem Heliae converti debeant.
[Col. 1054C]

(Greg. in suis Moralibus dicit:) Sed extremo Israelitae omnes ad fidem, cognita Heliae praedicatione, concurrunt: atque ad ejus protectionem quem fugerant, redeunt: et tunc illud eximium multiplici aggregatione populorum convivium celebratur.



CAP. 98.---De hoc cur in hac vita saepius bonis male sit, et malis bene.

(Greg. in suis Moralibus dicit:) Cum valde occulta sint divina judicia, cur in hac vita nonnunquam bonis male sit, malis bene: tunc occultiora sunt, cum et bonis hic bene est, et malis male. Nam cum bonis male est, malis bene, hoc fortasse deprehenditur: quia et boni, si qua deliquerunt, hic recipiunt, ut ab [Col. 1054D] aeterna plenius damnatione liberentur: et mali bona, quae pro hac vita faciunt, hic inveniunt, ut ad sola in posterum tormenta pertrahantur. Unde et ardenti in inferno diviti dicitur: Memento, fili, quia recepisti bona in vita tua, et Lazarus similiter mala. At cum bonis hic bene est, et malis male, incertum valde fit, utrum boni idcirco bona accipiant ut provocati ad aliquid melius crescant, an justo latentique judicio hic suorum operum remunerationem percipiant, ut a praemiis vitae sequentis inanescant. Et utrum malos idcirco adversa feriant, ut ab aeternis suppliciis corrigendo defendant: an hic eorum poena incipiat, ut quandoque complenda eos ad ultima gehennae tormenta perducat.



CAP. 99.---Quod etiam omnes infideles resurgere debeant ad tormenta, non ad judicium.
[Col. 1055A]

(Gregor. in suis Moralibus dicit:) Resurgunt vero etiam omnes infideles, sed ad tormentum, non ad judicium. Non enim eorum tunc causa discutitur, qui ad conspectum districti judicis, jam cum damnatione suae infidelitatis accedunt. Professionem vero fidei retinentes, sed professionis opera non habentes, redarguuntur ut pereant. Qui vero nec fidei sacramenta tenuerunt, increpationem judicis in extrema examinatione non audiunt: quia praejudicantur infidelitatis suae tenebris, ejus quem despexerant invectione redargui non merentur. Illi saltem verba judicis audiunt, qui ejus fidei verba tenuerunt: isti in damnatione sua aeterni judicis nec verba percipiunt, [Col. 1055B] quia ejus reverentiam nec verbotenus servare maluerunt. Illi legaliter pereunt, quia sub lege positi peccaverunt: istis in perditione sua de lege nihil dicitur, quia nihil legis habere conati sunt.



CAP. 100.---Quod omnes homines resurgere debeant.

(August. dicit:) Omnium hominum erit resurrectio. Si omnium erit, ergo omnes moriuntur, ut mors in Adam data, omnibus ejus filiis dominetur: et maneat illud privilegium in Domino, quod de eo specialiter dicitur: Non dabis sanctum tuum videre corruptionem. Hanc rationem maxima Patrum turba tradente suscepimus. Verum, quia sunt et alii aeque catholici, et eruditi viri, qui credunt, [Col. 1055C] anima in corpore manente, immutandos ad corruptionem et immortalitatem eos qui in adventu Domini vivi inveniendi sunt, et hoc eis reputari pro resurrectione ex mortuis, quod mortalitatem immutatione deponant non mortem, quolibet quis acquiescat modo non haereticus, nisi in conventione haereticus fiat. Sufficit enim in Ecclesiae lege, carnis resurrectionem credere fieri de morte.



CAP. 101. De eadem re.

(Item Aug.) Quod autem dicimus in Symbolo, in adventu Domini vivos et mortuos judicandos, non justos tantum ac peccatores judicari, sicut Diodorus significari putat, sed vivos eos qui in carne inveniendi sunt dicit. Quia ad hoc morituri creduntur, vel immutandi, sicut alii volunt: ut suscitati continuo [Col. 1055D] vel reformati a mortuis, judicentur.



CAP. 102.---Quod angeli apostatae, et impii homines post tormenta quasi suppliciis expurgati, non justorum societate donentur.

(Item Aug.) Post resurrectionem et judicium, non credamus resurrectionem futuram, quam Origenes delirat, ut daemones vel impii homines, post tormenta quasi suppliciis expurgati, vel illi in angelicam qua creati sunt redeant dignitatem, vel injusti justorum societate donentur, eo quod hoc divinae conveniat pietati, ne quid ex rationabilibus pereat creaturis, sed quolibet modo salventur. Sed nos credamus ipsi judici omnium et retributori justo, qui dixit: Ibunt impii in supplicium aeternum, justi autem in vitam aeternam: ut percipiant fructum operum [Col. 1056A] suorum. Et iterum: Ite in ignem aeternum, qui paratus est diabolo et angelis ejus.



CAP. 103.---Quod resurrectio fieri debeat in aetate perfectae juventutis, quae profectu non indigeat.

(Ex dictis Isidori.) Inchoatio pacis sanctorum est in hac vita non perfectio. Tunc autem erit plenitudo pacis, dum ad Dei contemplationem, absorpta carnis infirmitate, convaluerint. Resurrectio mortuorum, ut Apostolus ait, in virum perfectum in mensuram aetatis plenitudinis Christi futura est: in aetate scilicet juventutis quae profectu non indiget, et absque inclinatione defectus in perfectione ex utraque parte et plena est et robusta. Quamvis nunc filiorum Dei nomine homines fideles vocentur, tamen ex eo quod hanc servitutem corruptionis patiuntur, adhuc jugo [Col. 1056B] servitutis addicti sunt: accepturi plenam filiorum Dei libertatem, dum corruptibile hoc induerit incorruptionem. Nunc Deus per speculum agnoscitur: in futuro autem quisque electus facie ad faciem praesentabitur, ut ipsam speciem contempletur, quam nunc per speculum videre conatur. In hac vita electorum numerum ad dexteram pertinentium, et reproborum qui ad sinistram ituri sunt, Ecclesiam Dei compleri: in fine autem saeculi zizaniam a frumento disjungi.



CAP. 104.---Quod districtus Judex ad judicium veniens peccatorem videat, ut feriat, non ut salvet.

(Gregor. in suis Moral. dicit:) In judicium quidem Dominus veniens peccatorem videt ut feriat, sed [Col. 1056C] non videt ut ad largiendam salutis gratiam recognoscat. Culpas examinat: et vitam pereuntium ignorat.



CAP. 105.---Quod Deus ad judicium veniat ad feriendum videns, et ad salvandum non videns.

(Gregor. in suis Moral. dicit:) Districtus Judex ad judicium veniet, et ad salvandum non videns, ad feriendum videns: quia quem in praesenti vita dispensationis suae miseratione non respicit, respiciendo postmodum per justitiam extinguit. Nunc enim peccator quisque dum non metuit, et vivit, et blasphemat et proficit: quia scilicet misericors Creator quem expectando vult corrigere, aspiciendo non vult punire; sicut scriptum est: Dissimulans peccata [Col. 1056D] hominum propter poenitentiam. Sed tunc peccator cum respicitur non subsistit: quia cum districtus Judex merita subtiliter inquirit, res ad tormenta non sufficit. Quamvis hoc etiam justorum voci congruit: quorum mens semper sollicita venturo examini intendit. Omne enim quod agunt metuunt, dum caute considerant, ante quantum judicem stabunt. Intuentur potentiam illius magnitudinis, et pensant quanto reatu constricti sunt propriae infirmitatis. Enumerant mala proprii operis, et contra haec exaggerant bona gratiae Conditoris. Considerant prava quam districte judicet, bona opera quam subtiliter penset: et perituros se absque ambiguitate praesciunt, si remota pietate judicentur. Quia hoc ipsum quoque quod juste videmur vivere, culpa est, si vitam [Col. 1057A] nostram cum judicat, hanc apud se divina misericordia non excusat.



CAP. 106.---Quod in die judicii duo ordines in quatuor dividantur.

(Ex dictis Isidori.) Duae sunt differentiae vel ordines hominum in judicio, hoc est, electorum et reproborum. Qui tamen dividuntur in quatuor. Perfectorum ordo unus est, qui cum Deo judicat, et alius qui judicatur. Utrique tamen cum Christo regnabunt. Similiter ordo reproborum pariter in duo: dum hi qui intra Ecclesiam sunt mali, judicandi sunt, et damnandi. Qui vero extra Ecclesiam inveniendi sunt, non sunt judicandi, sed tantum damnandi. Primus igitur eorum ordo qui judicantur, et pereunt, opponitur illi ordini bonorum de quo sunt qui judicantur [Col. 1057B] et regnant. Secundus ordo eorum qui non judicantur, et pereunt, opponitur illi ordini perfectorum qui sunt hi qui non judicantur, et regnant. Tertius ordo eorum qui judicantur et regnant: illi ordini contrarius est de quo sunt qui judicantur et pereunt. Quartus ordo eorum qui non judicantur et regnant, opponitur illi contrario ordini qui illi sunt qui non judicantur et pereunt. Gemina punitur sententia impius: dum aut hic pro suis meritis mentis caecitate percutitur ne veritatem videat, aut dum in fine damnabitur ut debitas poenas exsolvat.



CAP. 107.---Quod liber vitae sit ipsa visio advenientis Judicis: quia quidquid quis fecerit, ipso viso statim intelliget.

(Gregor. in suis Moral. dicit:) Libri aperti sunt, et [Col. 1057C] alius liber apertus est qui est vitae: et judicati sunt mortui ex his quae scripta erant in libris. Liber namque vitae est ipsa visio advenientis judicis. In quo quasi scriptum est omne mandatum: quia quisquis eum viderit, mox teste conscientia quidquid non fecit intelligit. Libri etiam aperti referuntur: quia justorum tunc vita conspicitur, in quibus mandata coelestia opere impressa cernuntur. Et judicati sunt mortui ex his quae scripta erant in libris: quia in ostensa vita justorum, quasi in expansione librorum, legunt bonum quod agere ipsi noluerunt: atque eorum qui fecerunt comparatione damnantur. Ne ergo unusquisque tunc videns eos, quod non fecit defleat, nunc in eis quod imitetur, attendat: quod quidam facere non cessant.



CAP. 108.---De gloria sanctorum post judicium.
[Col. 1058A]

(Ex dictis Isidori.) Non faciet in futurum cor miserum justorum compassione damnatorum condolendi affectio, ubi tantum erit sanctorum de Dei contemplatione gaudium, ut tristitiae nullus tribuatur introitus. Sicut comparatus color candidus nigro colori sit pulchrior, ita et sanctorum requies comparata damnationi malorum gloriosior erit. Sicut justitia injustitiae, sic virtus vitio. Crescit ergo sanctorum gloria: dum debita damnantur impii poena. Post resurrectionem sanctis in carne promissa est coelorum ascensio, dicente ad Patrem Christo: Volo ut ubi sum ego, et ipsi sint mecum. Si enim membra capitis sumus, et unus in se et in nobis est Christus, utique ubi ipse ascendit, et nos ascensuri sumus.



CAP. 109.---Quod finito judicio incipiat esse saeculum novum, et terra nova.
[Col. 1058B]

(Ex dictis ejusdem.) Ut ait B. Augustinus, peracto finitoque judicio, tunc esse desinet hoc coelum, et terra: quando incipiet esse coelum novum, et terra nova. Mutatione namque rerum, non omni modo interitu transibit hic mundus. Unde et Apostolus dicit: Praeterit enim figura hujus mundi. Figura ergo praeterit, non natura.



CAP. 110.---Contra eos qui dicunt si post factum judicium erit conflagratio mundi, ubi tunc esse potuerint sancti, qui non contingantur flamma incendii.

(Ex dictis ejusdem.) Hanc quaestionem beatus Augustinus [Col. 1058C] dissolvit. Quaeret, ait, forsitan aliquis, si post factum judicium iste mundus ardebit, antequam pro illo coelum novum et terra nova reponatur, eo ipso tempore conflagrationis ejus, ubi erunt sancti, cum eos habentes corpora in aliquo corporali loco esse necesse sit. Possumus respondere futuros esse eos in superioribus partibus, quo ita non ascendat flamma illius incendii, quemadmodum nec unda diluvii. Talia quippe illis erunt corpora, ut illic sint ubi esse voluerint. Sed nec ignem conflagrationis illius pertimescent immortales atque incorruptibiles facti, sicut vivorum trium corruptibilia corpora atque mortalia in camino ardenti illaesa vivere potuerunt.


[Col. 1057] FINIS LIBRI XX.




[Col. 1057]
CONCILIUM IN SALEGUNSTAT HABITUM.

[Col. 1057D] In Dei nomine, ego Aribo Moguntinae sedis archiepiscopus, quamvis indignus, cum caeteris confratribus nostris, et coepiscopis, Burchardo Wormaciensi, Werenhario Argentino, Brunone Augustensi, Ebethardo Babenbergensi, Meginhardo Wircenburgensi, synodum in Salegunstat condiximus. Anno Dominicae [Col. 1058D] incarnat. MXXIII, indict. V, II Idus August. anno autem domini Henrici secundi regnantis XXI, imperii vero VI, quatenus cum communi confratrum praedictorum concilio atque consultu, multimoda divinorum officiorum atque synodalium legum componeretur dissensio, et disparilitas nostrarum singularium [Col. 1059A] consuetudinum, honesta consensione redigeretur in unum. Ideoque propter illas lamentabiles dissensiones, communi decreto concilii, haec capitula sancita sunt.



CAP. 1.---De abstinentia carnis, et sanguinis in subscriptis temporibus.

(In concilio in Salegunstat habito.) Ut XIV dies omnes Christiani ante festivitatem S. Joannis Baptistae in abstinentia sint carnis et sanguinis, nisi infirmitate impediente, aut alicujus festi solemnitate quae in illo episcopio celebris habetur intercedente. Et ante Nat. Domini similiter. Et in vigilia Epiphaniae. Et in omnium vigiliis apostolorum. Et in vigilia assumptionis sanctae Mariae, et in vigilia sancti Laurentii, necnon etiam in vigilia omnium sanctorum adjicientes [Col. 1059B] praedictis vigiliis unam horam refectionis, excepta infirmitate, et nisi aliquis sit, qui proprio voto majori abstinentia uti velit.



CAP. 2.---De custodiendo jejunio IV temporum.

(Ex eodem concilio.) De incerto autem jejunio IV temporum hanc certitudinem statuimus, ut si Kalen. Mar. in IV feria, sive antea evenerint, eadem hebdomada jejunium celebretur. Si autem Kalen. Mar. in V feriam aut VI aut Sabbatum distenduntur, in sequentem hebdomadam jejunium differatur. Simili quoque modo si Kal. Junii in IV feriam, aut antea evenerint, in subsequente hebdomada jejunium celebretur. Et si in V feriam aut VI aut Sabbatum contigerit, jejunium in III hebdomadam reservetur; et hoc sciendum est, quod si quando jejunium mensis [Col. 1059C] Junii in vigilia Pentecostes secundum praedictam regulam evenerit, non ibi celebrandum erit, sed in ipsa hebdomada solemni Pentecostes, et tunc propter solemnitatem Spiritus sancti, diacones dalmaticis induantur, et Alleluia cantetur, et Flectamus genua non dicatur. Eodem modo de Septembris jejunio constitutum est, ut si Kal. Sept. in IV feria evenerit, aut antea, jejunium in III hebdomada celebretur: et si in V aut VI aut Sabbato contigerit, in IV hebdomada jejunandum erit. In Decembr. illud observandum erit, ut proximo Sabbato ante vigiliam natalis Domini celebretur jejunium: quia si vigilia in Sabbato evenerit, simul vigilia et jejunium celebrare non convenit.



CAP. 3.---Quibus temporibus legitima connubia prohibenda sint.
[Col. 1059D]

(Ex eodem concilio.) De legitimis autem conjugiis ita visum est, quod nullus Christianus uxorem ducere debeat ab adventu Domini, usque in octavas Epiphaniae, et a LXX usque in octavas Paschae, nec in supra notatis quatuordecim diebus ante festivitatem sancti Joannis Baptistae, neque in praedictis jejuniorum diebus, sive in omnium solemnium dierum praecedentibus noctibus.



CAP. 4.---Ut presbyter qui post galli cantum bibat, nisi necessitas cogat, sequenti die missam celebrare non audeat.

(Ex eodem.) Decretum est etiam in eodem concilio, ut presbyter aliquis qui post galli cantum aestivis noctibus bibens, proximo die missam non celebret, [Col. 1060A] hyemantibus similiter, nisi necessitas cogat.



CAP. 5.---Ut presbyter non amplius quam tres Missas in die celebret.

(Item ex eodem) Item decretum est, ut unusquisque presbyter in die non amplius quam tres Missas celebrare praesumat.



CAP. 6.---Ut nemo corporale ad extinguendum incendium in ignem projiciat.

(Ex eodem.) Conquestum est etiam in sancto concilio de quibusdam stultissimis presbyteris, ut quando incendium videant, corporale Dominico corpore consecratum, ad extinguendum incendium temeraria praesumptione in ignem projiciant. Ideoque decretum est sub anathematis interdictione, ne ulterius fiat.



CAP. 7.---De hoc, si duo inculpati fuerint in adulterio, et unus negat, alter profitetur, quid inde faciendum sit.
[Col. 1060B]

(Ex eodem.) Interrogatum est, si duo in adulterio inculpati fierent, et unus profiteretur, et alter negaret, quid inde agendum esset. Decretum est etiam a sancto concilio, ut ille qui negaverit, probabili judicio se expurget, et qui professus fuerit, digne poenitentiam agat.



CAP. 8.---Ut nemo gladium in Ecclesiam portet.

(Ex eodem.) Decretum est etiam in eodem concilio, ut nemo gladium in Ecclesiam portet, regali tantum excepto.



CAP. 9.---Ne mala colloquia in ecclesia, aut in atrio ecclesiae fiant.

(Ex eodem.) Statuit etiam sancta synodus, ut mala [Col. 1060C] consuetudo quae apud omnes pene jam inolevit, omnino prohibeatur, hoc est, quod colloquia sua in atrio alicujus ecclesiae constituunt habenda, et tunc ea in ipsa maxima exercent ecclesia, ubi orationes et divina tantum fieri aequuum est officia.



CAP. 10.---De Evangelio, In principio erat verbum, et missis peculiaribus, ne fiant non suis temporibus.

(Ex eodem.) Quidam etiam laicorum, et maxime matronae, habent in consuetudine, ut per singulos dies Evangelium: In principio erat Verbum, et missas peculiares, hoc est, de sancta Trinitate, aut de sancto Michaele [dicant], et ideo sancitum est in eodem concilio, ut hoc ulterius non fiat, nisi suo tempore, et nisi aliquis fidelium audire velit pro reverentia sanctae [Col. 1060D] Trinitatis, non pro aliqua divinatione: et si voluerint ut sibi missae cantentur, de eodem die audiant missas, vel pro salute vivorum, aut pro defunctis.



CAP. 11.---De computatione consanguinitatis.

(Ex eodem concilio.) Quidam etiam generationem consanguinitatis ita volunt numerare, ut frater et soror sint primi. Hoc autem statuit sancta synodus sicut etiam ab antiquis Patribus decretum est, ut ita non essent, sed ut nepos, et neptis, id est, filius fratris, ac filia sororis primi habeantur.



CAP. 12.---Aedificia laicorum in atrio Ecclesiae non ponatur.

(Ex eodem.) Statutum est etiam ut aedificia laicorum, quae ecclesiis adjuncta sunt, auferantur, et [Col. 1061A] nulla in atrio ecclesiae ponantur nisi tantum presbyterorum.



CAP. 13.---Ut nullus laicus presbytero Ecclesiam suam commendet sine licentia episcopi sui.

(Ex eodem.) Item decretum est, ut nullus laicorum alicui presbytero suam commendet Ecclesiam, praeter consensum episcopi, sed eum prius mittat suo episcopo, vel ejus vicario, ut probetur si scientia, aetate, et moribus talis sit, ut sibi populus Dei commendetur.



CAP. 14.---Si duo de adulterio accusati fuerint, quid inde faciendum sit.

(Ex eodem.) Statuit quoque sancta synodus, si duo de adulterio accusati fuerint, et ambo negaverint, et orant sibi concedi, ut alterum illorum utrosque divino purget judicio, si unum in hoc deciderit, ut [Col. 1061B] ambo rei habeantur.



CAP. 15.---Ut bannitum jejunium ab omnibus diligentissime observetur.

(Ex eodem.) Decretum est etiam, ut omnes bannitum jejunium, in quocunque episcopio celebratur, diligentissime observent, et si quis illarum VIII interdictarum rerum aliquam redimere voluerit, unum pauperem prout sua facultas erit, eadem die reficiat.



CAP. 16.---De illis qui Romam ituri sunt.

Decrevit quoque sancta synodus, ut nullus Romam eat, nisi cum licentia sui episcopi, vel ejus vicarii.



CAP. 17.---Ut carina non dividatur poenitenti.

Et illud sub anathemate praeceptum est, ut nullus [Col. 1062A] presbyterorum cuiquam poenitenti carinam dividere praesumat, si infirmitas non intervenerit.



CAP. 18.---De illis qui poenitentiam a sacerdotibus accipere nolunt.

Quia multi tanta mentis suae falluntur stultitia, ut in aliquo capitali crimine inculpati, poenitentiam a sacerdotibus suis accipere nolunt, in hoc maxime confisi ut Romam euntibus apostolicus omnia sibi dimittat peccata: sancto visum est concilio, ut talis indulgentia illis non prosit, sed prius juxta modum delicti poenitentiam sibi datam a suis sacerdotibus adimpleant, et tunc Romam ire si velint, ab episcopo proprio licentiam, et litteras ad apostolicum ex iisdem rebus deferendas accipiant.



CAP. 19.---Ut omnis poenitens dum carinam suam jejunat, de loco ad locum non migret.
[Col. 1062B]

Decretum est etiam in eodem concilio, ut omnis poenitens dum carinam suam jejunat, de loco in locum non migret, sed ibi permaneat ubi suam acceperit poenitentiam, ut proprius sacerdos sibi praebeat testimonium: si autem sibi propter hostiles insidias jejunare non poterit, suus sacerdos cum confratrum suorum alicui, ubi pacifice possit jejunare, diligentissime commendet.



CAP. 20.---Ut nullus presbyter quemquam poenitentem in ecclesiam introducat.

In eodem quoque concilio decretum est ut nullus presbyterorum quemquam nisi jussu episcopi ecclesiam introducere praesumat, cui pro aliquo delicto illam ingredi non liceat.




[Col. 1061]
QUOMODO INITIANDA SIT SYNODUS.

[Col. 1061C] Hora convenienti, quando episcopo vel ejus vicario visum fuerit, omnes expellantur de ecclesia, obseratis foribus cunctis, ad unam januam per quam sacerdotes ingredi oportet ostiarii stent, et sella ponatur in medio, et super eam sacrae reliquiae, et plenarium cum stola, ponantur. Deinde convenientes presbyteri omnes intrent, et secundum ordinationis suae tempus resideant. Post hos ingrediantur diaconi probabiles, quos ordo poposcerit interesse. Exinde introducantur laici bonae conversationis. Tunc ingrediatur episcopus, si voluerit, vel si necessitas exegerit, et si non aderit episcopus, ejus vicarius eadem faciat.

Synodum ingrediens ipse vel ejus vicarius, primum [Col. 1061D] salutet clerum et populum, et versus in orientem mediocri voce dicta:

Deus humilium visitator, qui nos fraterna dilectione consolaris, praetende societati nostrae gratiam tuam, ut per eos in quibus habitas, tuum in nobis sentiamus adventum. Per Dominum nostrum Jesum Christum.

Tunc procedens diaconus cum subdiacono et cum [Col. 1062C] thuribulo, et cum ceroferariis duobus, legat Evangelium:

Cum esset sero die illo una Sabbatorum et fores essent clausae.

Deinde dicat pontifex vel ejus vicarius:

Sancta Maria, et omnes sancti, et electi Dei, intercedite pro nobis peccatoribus ad Dominum Deum nostrum, ut mereamur ab eo adjuvari, et protegi, et sanari. Qui vivit et regnat in saecula.

Postmodum duabus vicibus dicat:

Deus, in adjutorium meum intende.

Domine, ad adjuvandum me festina.

Tunc tertio iterum dicat:

Deus, in adjutorium meum intende.

Clero respondente:

[Col. 1062D] Domine, ad adjuvandum me festina, cum Gloria Patri, et Kyrie eleison, et Pater noster, cum precibus istis:

Domine, ne memineris iniquitatum nostrarum antiquarum.

Adjuva nos, Deus, salutaris noster.

Esto nobis, Domine, turris fortitudinis.

[Col. 1063A] Domine, exaudi orationem meam.

Dominus vobiscum.

Oremus. Exaudi nos, Deus, salutaris noster, et dies nostros in tua pace dispone, ut a cunctis perturbationibus liberati, tranquilla tibi servitute famulemur. Per Dominum nostrum Jesum Christum.

Deinde pro universis ordinibus, necnon pro statu papae, et antistitis ejusdem sedis, dicant istos psalmos:

Miserere mei, Deus, secundum magnam misericordiam tuam.

Deus, in nomine tuo salvum me fac.

Miserere mei, Deus, miserere mei.

Deus misereatur nostri.

Et Pater noster, cum precibus.

Sacerdotes tui induantur justitia.

[Col. 1063B] Memento congregationis tuae.

Salvos fac nos, Domine Deus noster.

Ut confiteamur nomini sancto tuo.

Adjutorium nostrum in nomine Domini.

Domine, exaudi orationem meam.

Dominus vobiscum.

Oremus. Omnipotens sempiterne Deus, cujus spiritu totum corpus Ecclesiae sanctificatur et regitur, exaudi nos pro universis ordinibus supplicantes, ut gratiae tuae munere, ab omnibus tibi gradibus fideliter serviatur. Per Dominum.

Deinde dicat:

Deus, omnium fidelium pastor et rector, famulum tuum quem pastorem Ecclesiae tuae praeesse voluisti, propitius respice, da ei, quaesumus, verbo et exemplo [Col. 1063C] quibus praesit proficere, ut ad vitam una cum grege sibi credito perveniat sempiternam. Per Dominum nostrum Jesum Christum Filium tuum.

His expletis septem Psalmos poenitentiae decantent. Cum Kyrie eleison, et Pater noster, cum precibus istis:

Ego dixi, Domine, miserere mei.

Convertere, Domine, usquequo.

Fiat misericordia tua, Domine, super nos.

Domine, exaudi orationem meam.

Dominus vobiscum.

Oremus. Dies nostros, quaesumus, Domine, placatus intende, pariterque nos, et a peccatis absolve propitius, et a cunctis eripe benignus adversis. Per Dominum.

[Col. 1063D] Post haec vero egrediantur omnes, exceptis presbyteris, et caeteris idoneis clericis, factoque silentio, pontifex, vel ejus vicarius, dicat hanc orationem:

Dominus vobiscum.

Oremus. Adesto nobis, quaesumus, Domine sancte Spiritus, peccati quidem immanitate detentis, sed in nomine tuo specialiter aggregatis, veni ad nos, et dignare illabi cordibus nostris, doce nos quid agamus, quo gradiamur ostende, quid efficiamus operare, esto salus, et suggestor, et effector judiciorum nostrorum, qui solus cum Deo Patre, et ejus Filio nomen possides gloriosum: non nos patiaris perturbatores justitiae esse, qui summae veritatis diligis aequitatem, ut in sinistrum nos non ignorantia trahat, non favor inflectat, non acceptio muneris vel personae [Col. 1064A] corrumpat, sed junge nos tibi efficaciter solius tuae gratiae dono, ut simus in te unum, et in nullo deviemus a vero: quatenus in nomine tuo collecti, sic in cunctis teneamus cum moderamine pietatis justitiam, ut et hic a te in nullo dissentiat sententia nostra, et in futuro pro bene gestis, consequamur praemia sempiterna. Per.

Tunc diaconus codicem canonum in medium proferens capitula de Conciliis agendis pronuntiet, id est, ex concilio Toletano. Finitisque titulis, et cunctis in ordine sedentibus haec admonitio ab episcopo, vel, si voluerit, a diacono legatur:

Ecce, sanctissimi fratres, praemissis Deo precibus fraternitatem vestram cum pia exhortatione convenio, et per divinum nomen obtestor, ut ea quae a [Col. 1064B] nobis de Deo, et sacris ordinibus, vel nostris moribus vobis fuerint dicta, cum summa reverentia perficere intendatis. Quod si forsitan aliquis nostrum aliter quam dicta fuerint, senserit sine aliquo scrupulo contentionis, in nostrum omnium copulatione ea ipse de quibus dubitaverit conferenda reducat: qualiter, Deo mediante, aut doceri possit, aut doceat. Deinde vos simili obtestatione conjuro, ut nullus vestrum in judicando, aut personam accipiat, aut quolibet favore, aut munere pulsatus a veritate discedat. Sed cum tanta pietate quidquid coetui se judicandum intulerit retractate, ut nec discordans contentio ad subversionem justitiae inter nos locum inveniat, nec iterum in perquirenda aequitate vigor nostri ordinis, vel sollicitando tepescat.

[Col. 1064C] Post hanc exhortationem quisquis clericorum velit conferat querelam. Et admonendi sunt ut nullus ad synodum veniat non jejunus, vel a coetu communi secedat antequam generalis secessio adveniat. Et sic quoque synodus primi diei solvatur.

Secunda die, quando episcopus, vel ejus vicarius synodum ingreditur, in loco suo stans dicat:

Dominus vobiscum.

Oremus. Deus, qui nobis in famulis tuis praesentiae tuae signa manifestas, mitte super nos spiritum charitatis, ut in adventu fratrum conservorumque nostrorum gratia nobis tuae largitatis augeatur. Per.

Postea legatur Evangelium ita ut in priori die.

Designavit Dominus et alios septuaginta duos.

[Col. 1064D] Deinde dicat episcopus, vel ejus vicarius, preces sicut in priori die.

Sancta Maria, et omnes sancti, et sic caetera.

Tunc omnes prostrati decantent psalmos istos pro regis nostri, et aliorum sui regni primatum sospitate.

Domine, quid multiplicati sunt qui tribulantur.

Exaudiat te Dominus in die tribulationis.

Deus, auribus nostris audivimus.

Cum Kyrie eleison, et Pater noster, cum precibus istis:

Domine, salvum fac regem.

Esto ei, Domine, turris fortitudinis.

Salvum fac populum tuum, Domine.

Fiat pax in virtute tua.

Exsurge, Domine, adjuva nos.

[Col. 1065A] Domine, exaudi orationem meam.

Domine Deus virtutum, converte nos.

Dominus vobiscum.

Oremus. Deus regnorum omnium, et Christiani maxime protector imperii, da servo tuo regi nostro triumphum virtutis tuae scienter excolere, ut qui tua constitutione est princeps, tuo semper munere sit potens. Per.

Oremus. Praetende, Domine, famulis tuis dexteram coelestis auxilii, ut toto corde perquirant, et quae digne postulant, consequi mereantur. Per.

Deinde pro infirmis, et pro salute totius Ecclesiae istos psalmos decantent:

Beatus qui intelligit.

Dominus refugium.

[Col. 1065B] Domine Deus salutis meae.

Cum Kyrie eleison et Pater noster, cum precibus istis:

Castigans castigavit eos Dominus.

Nihil proficiat inimicus in eis.

Exsurge, Domine, adjuva nos.

Domine, exaudi orationem meam.

Dominus vobiscum.

Oremus. Deus infirmitatis humanae singulare praesidium, auxilii tui super infirmos famulos et famulas tuas ostende virtutem, ut ope misericordiae tuae adjuti, Ecclesiae tuae sanctae repraesentari mereantur. Per.

Postea legatur a diacono homilia Gregorii, incipiente versu isto:

[Col. 1065C] Messis quidem multa, usque patres esse minime recognoscunt.

Tunc si clerici querelam non habent conferendam, laici intromittantur: illis etiam audientibus, lectio Nicaeni Concilii recitetur.

Judices, non nisi jejuni leges et judicia discernant.

Quisquis ex laicis habeat querelam proferat. Et synodus secundae diei sic solvatur.

Tertia die cum episcopus, aut ejus vicarius ut in caeteris diebus synodum ingreditur, dicat:

Dominus vobiscum.

Oremus. Protege, Domine, quaesumus, nos famulos tuos subsidiis mentis et corporis, et spiritalibus enutriens alimentis, propitius redde securos ab hostibus [Col. 1065D] universis. Per Dominum nostrum Jesum Christum.

Et post hoc legatur Evangelium:

Circuibat Jesus civitates, et castella.

Deinde pro fidelibus defunctis istos psalmos decantent:

[Col. 1066A] Verba mea auribus percipe, Domine.

Domine, ne in furore tuo. minorem.

Ad te, Domine, levavi animam meam.

Cum Kyrie eleison, et Pater noster, cum precibus istis:

Requiem aeternam dona eis, Domine.

In memoria aeterna erunt justi.

A porta inferi.

Dominus vobiscum.

Oremus. Inveniant, quaesumus, Domine, animae famulorum famularumque tuarum, omnium in Christo quiescentium lucis aeternae consortium: qui in hac luce positi tuum consecuti sunt sacramentum. Per Dominum nostrum.

Post haec pro irreligiosis istos psalmos decantent:

[Col. 1066B] Ad te, Domine, clamabo.

Benedicam Dominum.

Deus, venerunt gentes.

Cum Kyrie eleison, et Pater noster, cum precibus istis.

Fiat pax in virtute tua.

Ostende nobis, Domine, misericordiam tuam.

Deus, tu conversus vivificabis nos.

Domine, exaudi orationem meam.

Dominus vobiscum.

Oremus. Deus, qui infideles deseris, et juste indevotis irasceris, populum tuum, quaesumus, ad te converte propitius, ut qui te per duritiam irreligiosae mentis semper offendunt: ad sancta officia promerenda, tuae miserationis gratia inspirante convertas. [Col. 1066C] Per Dominum nostrum.

Si quae sint quaestiones vel querelae conferantur, et sic synodus tertia die solvatur

Quarta vero die, episcopus synodum ingrediens sic procedat ut primum portentur ante eum candelabra cum cereis incensis, quae sequatur subdiaconus portans Evangelium, duae cruces hinc et inde. Deinde diaconus. Postremum episcopus episcopalibus indutus vestimentis, et cappa, ingrediatur, et ingressus in sede sua stans dicat:

Dominus vobiscum.

Oremus. Nostrorum tibi, Domine, curvantes genua cordium, quaesumus ut bonum quod in nobis a te requiretur exaequamur, scilicet, ut prompta tecum sollicitudine gradientes, discretionis arduae subtile [Col. 1066D] judicium faciamus, ac misericordiam diligentes clareamus, studiis tibi placitae actionis. Per Dominum nostrum Jesum Christum.

Postea solito more legatur Evangelium:

Respiciens Jesus discipulos suos, dixit Simoni Petro: Si peccaverit.



APPENDIX AD BURCHARDUM.




[Col. 1067]
STATUTA CANONUM DE OFFICIO SACERDOTUM. INCERTO COLLECTORE.
(Apud Canisium, Lectiones antiquae, editionis Basnagii, tom. III, pag. 396.)





JACOBI BASNAGI IN HANC CANONUM COLLECTIONEM OBSERVATIO.

Canonum amplissimam Collectionem confecerat Burchardus, quamque plurimis libris complexus erat. Hanc anonymus in compendium redegit, vel potius ex ea quae ad officium sacerdotum pertinebant, ex Burchardi libris excerpsit. Quo tempore vixerit ille anonymus incertum, sed cum constet Burchardum non obiisse nisi an. 1026, ante saeculi undecimi finem ipsius abbreviatorem reponere non licuit, quanquam fortasse multo serius vixerit: nihil enim habet quod ejus aetatem possit indicare.



INCIPIUNT STATUTA CANONUM DE OFFICIO SACERDOTUM.
[Col. 1067]


EX LIBRO II BURCHARDI.
[Col. 1067A]

(Ex concilio Remensi, capite 4.) Ut nullus presbyter absque amictu, alba, stola, fanone et casula ullatenus praesumat missam celebrare. Et haec sacra vestimenta mundissima sint, et in nitido loco, infra ecclesiam collocentur. Nec unquam presbyter his indutus ecclesiam exeat, quia haec divina lex prohibet.

Ex concilio Nannetensi cap. 5: Omnibus Dominicis diebus unusquisque presbyter in ecclesia sua, ante missarum solemnia, aquam benedicat in vase nitido, mysterio conveniente. De aqua populus intra ecclesiam aspergatur; et atrium ejusdem ecclesiae cum crucibus circumeundo similiter aspergat. Et pro animabus ibi quiescentibus oret. Et qui voluerit [Col. 1067B] de ipsa aqua, in vase suo accipiat domui suae, vel in agris, vel super pecora, vel ubicunque volet, eam sparsurus.

Alexander papa constituit aquam sale mistam populis benedici: quod et omnibus sacerdotibus faciendum esse mandavit.

Ex dictis Augustini: Missae peculiares in publico non sunt celebrandae per festos dies, ut per eas populus a publicis missarum solemnitatibus abstrahatur; [Col. 1068A] quia pessimus usus est apud quosdam in Dominicis diebus et aliis festivitatibus mox missam celebrare, quam quis, etsi pro defunctis sit, cum audierit, discedat. Admonendus est populus ut ante publicum peractumque officium canonice hora tertia celebrandum ad cibum non accedat; sed ad publicam missam, praedicationem auditurus, conveniat.

Ex concilio Nannetensi cap. 8: Ut unusquisque presbyter, qui plebem regit, clericum habeat qui secum cantet.

Ut omnis presbyter omni suo parochio symbolum et orationem Dominicam insinuet, cumque in Quadragesima ad confessionem veniunt, in primis faciat unumquemque illa sibi memoriter decantare. Nec presbyter alicui sanctam communionem tradat, nisi [Col. 1068B] qui hanc ex corde pronuntiaverit.

Ex concilio Carthagin. cap. 4: Sacerdote in ecclesia verbum faciente, qui egressus de auditorio fuerit sine gravi necessitate excommunicetur.

(Ex concilio Aurelian. capite 2.) Item in canonibus apostolorum praecipitur: Tres dies rogationum ante Ascensionem Domini [observentur], ut ad salutationes sacerdotis non solum clerici, et Deo dicatae, sed et omnis plebs consona voce respondeat.

[Col. 1069A] (Ex dictis Aug.) Ut nullus ordinatus migret de sua parochia in aliam, nec ad limina apostolorum, causa orationis, cura Ecclesiae suae derelicta; nec ad palatium, causa interpellandi. Quod si fecerit, nil valet hujusmodi ordinatio aut demigratio.

(Ex concilio habito apud Regium). Et hoc omnibus fidelibus denuntiandum: Ut, qui causa orationis ad limina beatorum apostolorum pergere cupiunt, domi confiteantur peccata sua, et sic proficiscantur; quia a proprio episcopo vel sacerdote ligandi aut solvendi sunt, non ab extraneo.

(Ex eod., c. 4.) Ut presbyteri privatim fidelibus desiderantibus benedicant.

Ex concilio Ven. cap. 20: Ut nullus in Dominicis diebus genua flectat, nec a Pascha usque in octavas [Col. 1069B] Pentecostes. Benedictionem super plebem facere presbyteris non licet in Dominicis diebus vel in aliis festis, populo in ecclesia conveniente.

(Ex concilio Nannetensi, capite 300, 18.) Si aliqui discordantes sint, statim a presbytero aut reconcilientur, aut ab Ecclesia abjiciantur; quo peracto, missa celebretur.

(Ex concilio Moguntinensi.) Presbyteri sine intermissione orariis utantur, propter differentiam sacerdotalis dignitatis.

(Ex concilio Afric.) Clericus victum, et vestitum sibi honesto artificio vel agricultura, absque officii sui duntaxat detrimento praeparet.

(Ex concilio Nannetensi, capite 60.) Presbyter mane matutinali officio expleto, pensum servitutis suae canendo [Col. 1069C] primam, tertiam sextam nonamque persolvat. Ita tamen, ut postea horis competentibus et signis designantibus, juxta possibilitatem, aut a se aut scholaribus compleantur publice.

Ex concilio Toletano, cap. 6: Si quilibet ordinatus in civitate manens et loco, ubi est ecclesia, ad sacrificium quotidianum non venerit, clericus non habeatur.

(Ex concilio Venetico, capite 1.) Clericus in civitate manens, si ea die matutinis hymnis defuerit sine aegritudine, 7 (dies) a communicatione habeatur extraneus.

(Ex concilio Nannetensi, capite 11.) In convivio presbyterorum ante mensam dicatur versus, et benedicatur cibus ab aliquo priore. Deinde comedant, et [Col. 1069D] per vices cibum potumque benedicant, aliquo clerico interim legente; similiter post cibum dicturi hymnum.

(Ex concilio Afric. capite 6.) In omni sacerdotali convivio divinarum Scripturarum lectio intermisceatur.

(Ex concilio Carthag.) Clericus nec comam nutriat, nec barbam. Et, si per creaturam juret, acerrime corrigatur; si perstiterit in vitio, excommunicetur.

(Ex concilio Triburiensi.) Praecipimus ut unusquisque presbyter super duas, vel tres septimanas Dominicis diebus, vel sanctorum festivitatibus populum sibi commissum in ecclesia sua, post lectum Evangelium, doctrinis a sancta Scriptura sumptis, instruere studeat.

[Col. 1070A] Ex concilio Laodicensi cap. 20: Ut diaconi coram presbyteris non sedeant, nisi horum jussu. Idem de caeteris gradibus.

(Ex concilio Valensi, capite 6.) Si presbyter prae infirmitate nequeat praedicare, a diacono probato sanctorum Patrum homiliae recitentur.



EX LIBRO III BURCHARDI.

(Ex concilio Arelatensi, capite 1.) Ut populus ad celebrandam missam congregatus ante benedictionem sacerdotis non discedat.

(Ex decretis Higini papae, capite 3.) Ligna dedicatae ecclesiae non debent ad aliud opus jungi, nisi ad aliam ecclesiam; vel igni comburenda, vel ad profectum fratribus in monasterium.

Exempla Isidori ad Lamfridum [Ludifredum] episcopum: [Col. 1070B] Ad psalmistam pertinet officium canendi; dicere benedictiones, laudes ad sacrificium, responsoria et quidquid pertinet ad canendi officium.

Ad ostiarium pertinent claves ecclesiae, ut claudat et aperiat templum Dei; et omnia quae sunt intus, et extra custodiat; fideles recipiat; excommunicatos et infideles excipiat.

Ad lectorem autem lectiones pronuntiare, et ea, quae prophetae vaticinaverunt, populis praedicare.

Ad exorcistam exorcismos memoriter retinere, manusque super energumenos et enechumenos in exorcisando imponere. Ad acolythum praeparatio luminarium in sacrario. Ipse cereum portat; ipse surgesta [sic ms.] pro eucharistia calicis praeparat.

Ad subdiaconum calicem et patenam ad altare [Col. 1070C] Christi deferre et levitis tradere: eisque ministrare urceolum quoque et aquam, mantile et manutergium tenere episcopo, presbytero et levitis pro lavandis ante altare manibus aquam praebere.

Ad diaconum autem assistere sacerdotibus, et ministrare in omnibus quae agunt in sacramentis episcopi, et in baptismo, chrismate, patena et calice; oblationes quoque inferre, et praedicare Evangelium et Apostolum. Nam sicut lectoribus Vetus Testamentum, ita diaconibus Novum praedicare praeceptum est. Ad ipsum quoque pertinet officium precum et recitatio nominum. Ipse praemonet aures ad Dominum habere; ipse hortatur clamare; ipse donat pacem et ipse pacem annuntiat.

Ad presbyterum pertinet sacramenta corporis et [Col. 1070D] sanguinis Domini in altari conficere, et orationem dicere, et dona Dei benedicere.

Ad episcopum basilicarum consecratio; altaris unctio; chrismatis confectio. Ipse praedicta officia et ordines ecclesiasticos distribuit, et ipse sacras virgines benedicit.

Hi sunt ordines ac mysteria clericorum: quae tamen auctoritate pontificali, in archidiaconi cura, et primicerii ac thesaurarii sollicitudine dividuntur. Archidiaconus imperat subdiaconis et levitis: ad quem pertinet cura vestiendi altaris a levitis; cura incensi et sacrificii. Quivis levitarum Epistolam et Evangelium legat; quivis preces dicat, seu responsorium in Dominicis diebus vel aliis festivitatibus [Col. 1071A] decantet, et reliqua. Hucusque Isidorus episcopus de ecclesiasticis ordinibus.

Ex Decretis Felicis papae: Missa non debet celebrari, nisi in locis ab episcopo consecratis, nisi summa necessitas cogat. Ex iisdem: Dedicationes ecclesiarum per singulos annos fiant celebres.

Ex concilio Aurelianensi, cap. 3: Necessitate igitur cogente itineris, permittimus celebrari missam in tentorio, sive sub divo, in nitido loco. Sed haec nullatenus sine consecrata tabula.

Ex epistola Thelesphori papae, cap. 6: Missa celebranda est minime ante horam diei tertiam, quia eadem hora et Dominus crucifixus est, et Spiritus sanctus descendit super apostolos. Excipitur in nocte Natalis Domini.

[Col. 1071B] Ex concilio Cabillonensi, cap. 39: Visum est nobis ut omnibus missarum solemnitatibus, pro defunctorum spiritibus, loco competenti Dominus deprecetur.

Dionysius Areopagita dicit blasphemias Deo facere, qui missas offert pro malo homine.

Augustinus dicit pro omnibus Christianis esse faciendum; quia vel eis proficit, aut offerentibus, aut poenitentibus proderit.

Ex concilio Afric. cap. 64: Ut preces et praefationes non celebrentur, nisi quae in concilio probatae fuerint.

Ex concilio Nannetensi cap. 30: Definivit sacrum concilium ut nullus presbyter solus missam celebrare praesumat; quia oportet eum habere sibi [Col. 1071C] astantem et respondentem. Si quis haec transgressus fuerit, ab officio suspendatur.

Ex Decretis Pelagii papae, cap. 8: Praefationes tantum sunt recipiendae. Una in Paschalibus albis, alia de Ascensione Domini, tertia in Pentecoste, quarta in Natali Domini, quinta de apparitione Domini, sexta de apostolis, septima de sancta Trinitate, octava de cruce, nona de jejunio quadragesimali tantum dicenda. Has praefationes tenet et custodit sancta Romana Ecclesia. Has tenendas vobis esse mandamus.

Ex concilio Toletano IX, cap. 2: Sacerdos in tempore missarum, postquam sacra mysteria consecrare coeperit, si eum subita infirmitas coeptum peragere [Col. 1071D] impedierit, sit liberum episcopo vel presbytero ut alter consecrationem coepti officii expleat. Nam iterata mysteria nec perfecta videri possunt; nisi perfectionis ordine compleantur. Quod etiam consultum cuncti ordines clericorum inditum vel indultum esse sibi non ambigant, sed praecedentibus statim alii pro complemento succedant. Nec tamen quod naturae, languoris causa, consulitur, in praesumptionis perniciem convertatur. Nullus post cibum potumque, sive quodlibet minimum sumptum, missas facere, nullusque, absque patentis proventu molestiae, minister vel sacerdos, cum coeperit, imperfecta officia praesumat omnino relinquere. Si quis hoc temerarie praesumpserit, excommunicationis sententiam sustinebit.

[Col. 1072A] Ex Decretis Anacleti papae, cap. 11: Peracta autem consecratione, omnes communicent, qui voluerint ecclesiasticis carere liminibus. Sic enim et apostoli statuerunt, et sancta Romana tenet Ecclesia; et, si hoc neglexerint, degradentur.

(Ex concilio Rothomagensi, capite 1.) Omnis presbyter missam celebrans communicet, divinaque mysteria diacono vel subdiacono, qui ministri sunt altaris, tradat colligenda. Illud etiam attendat, ut eos propria manu communicet. Nulli autem laico vel feminae eucharistiam in manus ponat, sed tantum in os ejus; si quis hoc transgrediatur, ab altari removeatur.

Ex concilio Laodicensi, cap. 29: Quod non oporteat in ecclesiis agapea fieri, nec comedere, nec accubitus [Col. 1072B] sternere.

Ex concilio Remensi, cap. 6: Ut calix, et patena, si non ex auro, omnimodis fiat ex argento. Nimium tamen pauper stanneum habeat calicem. De aere autem, vel orichalco, vel ligno, vel vitro, nullatenus calix in usu habeatur.

Ex eodem concilio: Nihil in altari ponatur, nisi capsae cum sanctorum reliquiis, et quatuor Evangelia.

Ex concilio Moguntiensi: Ut laici inter clericos nec ad vigilias, nec ad missas, intra cancellos stare vel sedere praesumant.

Exempla Anastasii papae: Ex apostolica auctoritate mandamus ut, dum sancta Evangelia recitantur, nullus sedendo Domini verba audiat.

[Col. 1072C] Ex concilio Avernensi: De opertorio Dominici corporis vel altaris nunquam corpus, dum ad tumulum fertur, obtegatur; nec sacro velamine, dum honorantur corpora, polluantur altaria; nec ad divinum ministerium pertinentia ad pompam nuptiarum praestentur.

Augustinus ad Casulanum presbyterum: In his rebus, de quibus nihil certi statuit divina Scriptura, mos populi Dei vel instituta majorum pro lege tenenda sunt. Et, sicut praevaricationes divinarum legum, ita contemptores ecclesiasticarum consuetudinum coercendi sunt.

(Ex concilio Aurelianensi, capite 3.) Nihil in ecclesia legatur aut cantetur, nisi ea quae auctoritatis [Col. 1072D] divinae sunt et Patrum orthodoxorum sanxit auctoritas.

Ex concilio Laodicensi, cap. 59: In ecclesia non licet libros legi, nisi Veteris et Novi Testamenti.

(Ex decret. Sixti papae.) Sacra vasa non ab aliis nisi a sacris viris tractentur.

Exempla Soteris papae: Sacratae feminae, vel monachae, sacra vasa, vel sacras pallas nullatenus praesumant contingere, vel incensum circa altaria deferre.

Exempla Clementis papae: Altaris palla, cathedra, candelabrum, et udum (sic) vetustate consumpta comburantur, et cinis in mundo loco juxta ecclesiam recondatur.

Ex Decretis Gelasii papae: Gesta sanctorum martyrum [Col. 1073A] sancta Ecclesia recipit, quae tamen in Ecclesia Romana non leguntur, quia auctores eorum ignorantur.

Ex concilio Rothomagensi, cap. 2: Ut post evangelium, finito offertorio, super oblationem incensum ponatur decrevimus.

(Ex concilio Urbico.) Exempla Leonis papae, cap. 2: Quoties ecclesiam ad quam convenitur praesentia novae plebis impleverit, toties sacrificii oblatio indubitanter iteretur, ne aliqui convenientes ibi sua devotione priventur. Nec in altari quo episcopus missam cantavit presbyter eo die missam celebrare praesumat.

Ex Decretis Zachariae papae XIX: Episcopus, vel presbyter, postquam ad missam introierit, et orationem [Col. 1073B] dixerit, nisi aliqua passio interveniat, antequam inceptum ministerium impleat, ab altario Dei nullatenus discedere audeat.

(Ex concilio Turonensi, capite 37.) Sciendum quod exceptis Dominicis diebus, et illis solemnitatibus quibus sancta Ecclesia ob recordationem Dominicae resurrectionis solet stando orare, fixis in terram genibus suppliciter debemus orare, ad exemplum Jesu, et S. Stephani, et S. Pauli apostoli.

De sacramento baptismi ex IV lib. ejusdem, juxta decretum Leonis papae, Victoris papae, Gelasii papae, Syricii papae: Nullo tempore baptizandum est, nisi in sancto sabbato Paschae et Pentecoste, nisi pro periculo mortis anticipetur.

[Col. 1073C] Ex decretis Celestini papae, cap. 12: Cum parvuli sive juvenes ad regenerationis veniunt sacramentum, non prius fontem vitae adeant, quam exorcismis et exsufflationibus clericorum spiritus ab eis immundus abigatur.

Ex concilio Meldensi, cap. 7: Omnis presbyter qui fontem lapideum habere nequiverit, vas conveniens ad hoc solummodo baptizandi officium habeat, quod extra ecclesiam non deportetur.

(Ex Decret. Hygini papae, capite 10.) Similiter ad corporale lavandum et ad pallas altaris propria habeantur vasa, in quibus nihil aliud fiat.

In catechumeno et in baptismo et in confirmatione unus patrinus potest fieri, si necessitas cogat. Non est tamen consuetudo Romana: per singula [Col. 1073D] singuli recipiunt.

Ex Decretis Leonis papae: Ut non plures ad suscipiendum de baptismo infantem accedant quam unus, sive vir, sive femina. In confirmationibus quoque id ipsum fiat.

Ex concilio Mogunt., cap. 2: In baptismo vel in chrismate non potest suscipere alius alium in filium ipse qui non est baptizatus vel confirmatus.

Ex concilio Parisiensi, cap. 2: Ut nemo a sacro fonte aliquem suscipiat, nisi orationem Dominicam et Symbolum juxta linguam suam, et intellectum teneat, et coram presbytero decantet.

Exempla Zachariae papae ad Bonifacium archiepiscopum: Quod non deberent rebaptizari baptizati a presbytero grammaticam ignorante, Latinam linguam [Col. 1074A] ita infringente: In nomine Patria, et Filia, et Spiritus sancti.

Ex Decretis Martini papae et Eugenii papae: Ubicunque cuilibet presbytero, sive in sua, sive in alterius parochia infirmus afferatur ad baptizandum, baptizet eum; quod si non fecerit, deponatur.

Ex Decretis Hormisdae papae, cap. 3: Si quis baptizat, aut aliquot divinum officium exercuerit per temeritatem [non ordinatur (redundare videtur. CAN. leg. non ordinatus.)] abjiciatur ab Ecclesia, et nunquam ordinetur.

Ex Decretis Gelasii papae, cap. 7: Diacones absque episcopo et presbytero baptizare non audeant, nisi praedictis officiis fortasse longe constitutis, necessitas extrema compellat. Quod et laicis Christianis facere [Col. 1074B] plerumque conceditur.

Ex concilio Tarraconensi, cap. 6: Saepe contra secundum confirmatos decretum est: Saeculum relinquere, et soli Deo vivere vel servire, sicut et bis baptizatos.

Ex Decretis Aurelianens. cap. 5: Ut omnes perfectae aetatis jejuni ad confirmationem veniant, et moneantur confessiones facere prius, ut mundi donum sancti Spiritus valeant accipere. Et, quia nunquam erit Christianus, nisi episcopali confirmatione chrismatus.

Melchiades papa Hispanis episcopis, cap. 6: Baptismus et impositio manus, utrumque magnum, id est, sacramentum; sed manus impositio majori veneratione est digna, quippe a solis pontificibus accipienda. [Col. 1074C] Sunt tamen haec duo adeo conjuncta ut ab invicem, nisi morte praeveniente, nullatenus possint segregari, et unum sine altero rite perfici non potest.

Ex concilio Lugdunensi, cap. 3: Ut nullus de alio chrismate, nisi de novo, quod proprii episcopi largitione vel concessione accepit, baptizare nisi morte praeoccupante praesumat.

Ex concilio Romano, cap. 20: De scrutinio faciendo decernimus ut [ubi] episcopus, et ubi conventus est populi, et cleri, et possibilitas permittit, ibi celebretur.

Ex concilio Triburensi, cap. 22: Decretum est ut deinceps nec pro ordinatione, nec pro chrismate, [Col. 1074D] vel baptismo, vel balsamo, vel sepultura, vel communione quidquam exigatur.



EX LIBRO V BURCHARDI DECRET. DE EUCHARISTIA.

Ex Decret. Julii papae ad episcopos Aegypti: Illud vero, quod quidam pro complemento communionis intinctam tradunt eucharistiam populis; nec hoc prolatum ex Evangelio testimonium receperunt: Ubi apostolis corpus suum, et sanguinem Dominus commendavit. Seorsim enim panis, et seorsum calicis commendatio memoratur. Nam intinctum panem aliis Christum non legimus praebuisse, nisi illi tantum discipulo, quem intincta buccella Magistri proditorem ostenderet, non quae hujus sacramenti institutionem designaret.

[Col. 1075A] Ex concilio Turonensi, cap. 4: Ut omnis presbyter habeat vas mundum, in quo corpus Domini diligenter recondatur, aut ad viaticum recedentibus a saeculo: quae tamen sacra oblatio intincta debet esse in sanguine Christi, ut veraciter presbyter possit dicere infirmo: Corpus et sanguis Domini, et reliqua. Semperque sit super altare obserata propter mures et nefarios homines. Et de septimo in septimum diem semper mutetur, et a presbytero illa sumatur. Et illi eodem die consecrata in locum ejusdem subrogetur, ne forte diutius servata mucida fiat: quod absit.

Ex concilio Aurelianensi, cap. 4: Illud etiam adnectendum videtur ut oblationes quae in altare offeruntur, de Sabbato in Sabbatum semper innoventur [Col. 1075B] sicut panes propositionis, ne diu servati mucidi fiant, ut quidam sentiunt, igne concrementur. Quod si quis, diabolo instigante, facere praesumpserit, anathema sit.

Ex concilio Carthag. cap. 38: Ut diaconus, praesente presbytero et praecipiente, eucharistiam populo distribuat, si necessitas cogat.

S. Ambros. ad quotidianam eucharistiae perceptionem hortatur.

Sanctus Hilarius episcopus dicit: Non debere separari a medicina corporis Domini nisi quem talia praegravant peccata, pro quibus debeat excommunicari.

Ex Decretis Silvestri papae, cap. 4: Singuli in [Col. 1075C] Dominicis diebus in Quadrages. praeter excommunicatos et publice poenitentes eucharistiam sumant. Et in Coena Domini, in vigiliis Paschae, et in Pentecoste, et Natali Domini penitus ab omnibus est communicandum.

Ex concilio Eliberitano, cap. 3: Omnis homo ante sacram communionem a propria uxore abstinere debet 3, aut 5, aut 7 dies.

Ex canone Agatensi. Saeculares vero qui in Natali Domini, et Pascha, et Pentecoste non communicaverint, catholici non habeantur.

Presbyter qui laico, vel feminae, qui nec sacrarium ingredi vel sanctis sanctorum appropinquare permittuntur, eucharistiam ad deferendum infirmo commiserit, gradus sui periculo subjacebit. Nam [Col. 1075D] ipse presbyter per semetipsum debet communicare infirmum.

(Ex concilio Laodicensi, capite 19.) Solis ministris sacro ordini deditis ad altare accedere et communicare liceat.

(Ex decret. Silvestri papae, capite 7.) Nullus acolythorum vel subdiaconorum rem jam consecratam a presbytero aliis porrigat, nisi tantum subportet quod ei sacerdos imposuerit.

(Fabianus papa, capite 10.) Sacrificium non est accipiendum de manu sacerdotis qui orationes vel lectiones et reliquas observationes in missa secundum ritum implere non potest.

(Ex concilio Carthag., capite 23.) Oblationes dissidentium [Col. 1076A] fratrum neque in sacrificio neque in gazophylacio recipiantur.

(Ex eodem.) Eorum qui pauperes opprimunt dona a sacerdotibus refutanda.

(Ex responsis S. Gregorii ad Augustin. archiepisc.) Illusio per somnium aliquando fit per crapulam, aliquando ex naturae superfluitate, vel infirmitate, aliquando ex cogitatione. Si ergo illusio ex natura evenerit, non est timenda, quia hanc animus nesciens pertulisse magis dolendum est quam fecisse. Illusione autem per crapulam animus quidem habet aliquem reatum, non tamen usque ad prohibitionem percipiendae eucharistiae, vel celebrandae missae, si dies festus exigit, nec ipse presbyter vicarium habere potuerit. Tunc quidem mutatis vestibus cantet. Si [Col. 1076B] autem presbyter vicarium habet, illusio per crapulam non a perceptione, sed ab immolatione sacri mysterii prohibere debet, si tamen dormientis mentem turpi imaginatione non concusserit. Nam sunt quibus plerumque illusio nascitur, nec tamen in somno animus eorum turpibus imaginibus foedatur, qui tamen se in ingluviem cecidisse vigilando meminit. Si vero ex turpi cogitatione vigilantis oritur illusio dormientis, quia animus quod cogitavit nesciens pertulit, eadem die a sacro mysterio est abstinendum. Sed pensanda est ipsa cogitatio, an esset in suggestione, an in delectatione, an in consensu. Fit autem suggestio per diabolum, delectatio per carnem, consensus per spiritum. Cum igitur immundus spiritus [Col. 1076C] suggerit peccatum, si caro non delectatur, peccatum nullatenus perpetratur. Si autem caro coeperit delectari, incipit peccatum nasci. Si autem mens consenserit delectationi tunc peccatum constat perfici.

Saepe tamen contingit ut mens repugnet carni ex suggestione diabolica delectanti.

(Ex Poenitentiali.) Qui sacrificium evomuerit, 40 dies poeniteat. Si infirmitatis causa, 7 diebus; si in ignem projecerit, 100 psalmos cantet. Si vero canes talem vomitum lamberint, 100 dies qui evomuit poeniteat. Qui vero non bene custodierit sacrificium, et aliquod animal comederit illud, 40 dies poeniteat. Qui autem perdiderit illud in ecclesia, aut pars ejus ceciderit, et non inventa fuerit, 20 dies poeniteat. Perfundens [Col. 1076D] aliquid de calice super altare, 6 dies poeniteat, vel 8. Et qui acceperit sacrificium pollutus nocturno [tempore] 7 dies.

(Ex Poenitentiali Romano, De sacrificio; Ex Poenitentiali quodam) Si ceciderit sacrificium in terram, nec inventum fuerit, omne quodcunque inveniatur in loco in quo cecidit comburatur, et juxta altare cinis recondatur. Et cui acciderit, medium annum poeniteat. Si vero inventum fuerit sacrificium, locus scopis mundetur, et stramen igni detur, et cinis ut supra recondatur, et sacerdos 20 dies poeniteat. Si in linteamen altaris calix destillaverit, ipsa stilla sorbeatur, et linteamen inde madefactum super calicem lavetur, et aqua ablutionis juxta altare bibatur, [Col. 1077A] vel recondatur. Si autem calix alibi destillaverit, ipse locus lingatur, et corrasus igne consumetur, cinis autem juxta altare recondatur.



EX LIBRO VIII BURCHARDI.

(Ex concilio Ap. secundum Medardum.) Laicus in ecclesia non debet recitare lectionem, nec alleluia dicere, nisi psalmos tantum, et responsoria, sine alleluia.

Ex lib. XII ejusdem de juramento: Decrevit sancta synodus ut a Septuagesima usque in octavas Paschae, et ab Adventu Domini usque post consecratos dies, nec non jejuniis Quatuor Temporum, et in Litania majore, et in diebus Dominicis et Rogationum, nisi de concordia et pacificatione, nullus super sacra [Col. 1077B] jurare praesumat. Anima quae peccaverit, et audierit vocem perjurantis, aut ipse viderit, aut conscius fuerit, nisi vindicaverit, portabit iniquitatem.

(Ex concilio Aureliano, capite 13.) De jejunio ex lib. XIV ejusdem: Presbyteri plebibus annuntient, ut in Quadragesima et jejunio Quatuor Temporum, ad missam tantum genua flectant. In Dominicis contra diebus, et aliis festis a vespera in vesperam genua non flectant, sed stantes incurvati orent. Nec quisquam uno genu terrae impresso orare praesumat, ut Judaei fecerunt Dominum irridentes.

(Ex concilio Laodicensi, capite 51.) Quod non oporteat in Quadragesima martyrum natalitia celebrare; sed eorum sancta commemoratio fiat in diebus [Col. 1077C] Sabbatorum et Dominicorum. Nec jejunium in Quadragesima ante finem vespertini officii solvatur. Quicunque in die Dominico quasi pro continentia jejunaverit, anathema sit.

(Ex decret. Calisti papae, capite 15.) Excommunicatos a sacerdotibus, nullus recipiat ante utriusque partis justam examinationem. Nec cum eis in oratione, aut cibo, aut potu, vel osculo communicet, nec ave eis dicat; quia quicunque in his vel in aliis prohibitis scienter excommunicatis communicaverit, juxta apostolorum institutionem, et ipse simili excommunicationi subjacet.

(Ex lib. XVII ejusdem; ex Romano Poenitentiali.) Si sacerdos per turpiloquium seu conspectu libidinoso [Col. 1077D] coinquinatur, non tamen fornicari volens, 5 dies poeniteat. Qui impugnatione animi polluitur, 7 dies poeniteat. Qui in somnis voluntarie polluitur, consurgat, et cantet genibus flexis 7 psalmos poenitentiae.

Volens autem tantum in somnis peccare, 20 psalmos cantet. Si pollutus est sine voluntate, 15 psalmos cantet, et in fine uniuscujusque psalmi dicat ter: Deus, in adjutorium meum intende, etc. Qui semen in ecclesia dormiens fuderit, 3 dies jejunet.

(Ex concilio Carthag. et Decretis Eusebii papae.) De poenitente ante adventum presbyteri obmutescente, ex lib. XIX ejusdem: Si quis poenitentiam petens, dum sacerdos venerit, officio linguae privatus fuerit, reconcilietur; et eucharistia sibi infundatur, [Col. 1078A] si idonea testimonia habuerit quod ipse poenitentiam petierit.

Ex lib. XIX ejusdem: Viginti dies ante Natalem Domini, et omnes dies Dominicos, et in omnibus legitimis jejuniis, et in natalitiis apostolorum, et praecipuis festis et publicis, castitatem observare debent conjugati. Quod si non fecerint, 20 dies in pane et aqua jejunent.

(Augustinus.) Quidam post prandium et saturati, a sacerdote populo offerente signum pacis accipere praesumunt: hoc qui praesumpserit, 3 dies in pane et aqua poeniteat.

Incestum occultum confitenti remedium canonicum indicetur, quod subire debuisset, si ejus facinus publicum esset. Verum quia latet commissum [Col. 1078B] admoneatur ipse, ut occulte, quantum possit poeniteat.

(Ex Poenitentiali Theodori.) Quidam Deo soli confiteri peccata debere dicunt, ut Graeci: quod et justorum est; quidam vero sacerdotibus, ut pene tota sancta Ecclesia. Nam institutio Apostoli nobis sequenda est: ut, confiteamur alterutrum peccata nostra.

(Ex concilio Ilerdensi, capite 10.) Ordinati post ordinationem vel ante, capitalibus criminibus lapsi, id est furto vel fornicatione, perjurio et aliis hujusmodi, si publica sunt eorum crimina, degradentur. Si vero fuerint occulta, gradum suum retinere possunt; si, secrete confitentes sacerdoti, juxta ejus consilium digne contendant poenitere.

[Col. 1078C] (Ex concilio Toletano.) Ordinati quorum occulta sunt peccata, si sacerdoti occulte confessionem fecerunt, digneque juxta judicium ejus poenituerint, proprium gradum retinere possunt.

(Ex Poenitent. Romano.) Sicut sacrificium offerre non debent, nisi episcopi [et] presbyteri, quibus claves regni coelorum traditae sunt; sic, nec poenitentium judicia alii usurpare debent. Si autem necessitas fuerit, et presbyter praesens non fuerit, diaconus poenitentiam suscipiat ad communionem.

(Ex concilio Eliberitano.) In tribus Quadragesimis anni, et die Dominico, et in quarta et sexta feria, conjugati se debent continere; nec illis diebus copulari, quandiu fuerit gravida uxor, et a quo die infans [Col. 1078D] in utero motum fecerit usque ad partum, a partu, post 33 dies, si filius est; si autem filia, 56.

(Ex epist. Leonis papae, capite 11, ad omnes episcopos.) Ne confessio poenitentium publicetur. Sufficit enim illa poenitentia: quae primum Domino offertur, tunc etiam sacerdoti, qui pro delictis poenitentium precator accedit. Tunc enim plures ad poenitentiam poterunt provocari, si populi auribus non publicetur conscientia confitentis.

(Callistus papa omnibus episcopis.) Criminosos, quos saeculi leges interficiunt, nos, misericordia praeeunte, sub infamiae nota, ad poenitentiam recipimus. Ipsam quoque infamiam, qua aspersi sunt, delere non possumus; sed eorum animas per poenitentiam publicam et Ecclesiae satisfactionem sanare [Col. 1079A] cupimus, quia manifesta peccata non sunt occulta correctione purganda.

(Item S. Gregor. Felici episc. Siciliae.) Manifesta quoque peccata non sunt occulta correctione purganda: sed palam sunt arguendi qui palam nocent, ut dum aperta objurgatione sanantur, hi qui eos imitando deliquerant corrigantur. Dum unus corripitur, plurimi emendantur. Et melius est ut pro multorum salvatione unus condemnetur quam per unius licentiam multi periclitentur. Melius est enim ut mali manifeste corrigantur, quam pro illis boni pereant.

(Ex Decret. Melchiadis papae et Triburiensi conc., capite 4.) De poenitentia illorum qui sponte homicidium committunt; in primis ut licentiam non habeant [Col. 1079B] ecclesiam intrandi. Illos proximos 40 dies nudis pedibus incedat, et nullo vehiculo utatur. In laneis vestibus sit absque femoralibus, arma non ferat, et nihil sumat in his 40 diebus nisi tantum panem, salem et puram bibat aquam. Et nullam communionem cum caeteris Christianis neque cum alio poenitente habeat in cibis, vel potu, antequam 40 dies adimpleantur. Ex cibo quem sumit nullus alius manducet. Considerata vero personae qualitate, vel infirmitate, de pomis, vel oleribus, vel leguminibus, prout visum fuerit, aliquid pro misericordia indulgeatur. Maxime si coactus et non sponte homicidium fecerit. Et ei omnimodis ex canonica auctoritate interdicatur ut in his diebus cum nulla femina misceatur, nec ad propriam uxorem accedat, neque [Col. 1079C] cum aliquo homine dormiat. Juxta Ecclesiam sit, ante cujus januas peccata sua defleat diebus ac noctibus; et non de loco in locum pergat, sed in uno loco his 40 diebus sit. Et, si forte habuerit insidiatores vitae suae, interim differatur ei poenitentia, donec ab episcopo pax ei ab inimicis concedatur. Et, si in infirmitate detentus fuerit, ita ut non possit digne poenitere, differatur poenitentia, donec sanitati restituatur. Si autem longa aegritudine detentus fuerit, ad sententiam episcopi poenitebit, quomodo reatum et infirmum sanare disponat. (Ex ejusdem decretis) Completis 40 diebus, aqua lotus, vestimenta et calceamenta accipiat, et capillos incidat.

Quid in primo anno observare debeat. In primo [Col. 1079D] anno post 40 dies per totum illum annum a vino, medone et mellita cervisia, a carne, et caseo, et pinguibus piscibus abstineat, nisi in festis diebus, qui in illo episcopio a cuncto populo celebrantur. Et, si forte in magno itinere, vel in hoste, vel diu ad Dominicam curtem, vel in infirmitate detentus sit, tunc habeat uno denario, vel pretio unius denarii, aut tres pauperes pascendo, tertiam feriam et sabbatum redimere, ita tamen ut una re de tribus utatur. Vel, aut vinum bibat, aut medonem, aut mellitam cervisiam. Postquam domum venerit, aut sanitati restitutus, nullam licentiam habeat redimendi. Completo anni circulo, [in] ecclesiam introducatur, et pacis ei osculum concedatur.

(Ex iisdem, capite 6.) In secundo et tertio anno similiter [Col. 1080A] jejunet, nisi quod tertiam feriam, et quintam et sabbatum, potestatem habeat redimendi praetacto pretio, ubicunque est. Caetera omnia observet diligenter, uti in primo anno.

(Ex eisdem, capite 7.) Quatuor anni deinde restant, per quos singulos jejunet tres quadragesimas: unam ante Pascha cum caeteris Christianis, abstinendo a vino, et medone, et mellita cervisia, a carne et sanguine, et ovis, et pinguibus piscibus; alteram tertiam post Pentecosten; ante Natalem Domini jejunet, ut supra dictum est. Et in quatuor supra dictis annis tertia, quinta feria et Sabbato quidquid vult: et secundam et quartam feriam redimere potest pretio jam supra dicto. Sextam feriam omnimodis observet, in pane, et aqua, et nequaquam redimat. [Col. 1080B] His expletis sacram communionem accipiat. Semper tamen, quandiu vivat, poenitere non desistat.

(Item Pius papa, capite 10.) Poenitentes non debent communicare ante consummationem poenitentiae.

De parricidis, sive incestuosis, fratricidis, Nicolaus papa Carolo Maguntiensi archiepiscopo, ejusque suffraganeis: De parricidis fratri eidem praecipimus ut per unius anni circulum ante fores basilicae orantes Domini clementiam perseverent. Completo vero anni circulo introducantur ecclesiam, tamen inter audientes, usque dum unius anni finiatur spatium, stent. Cum ad missarum solemnia, vel ad alia sacra audire officia venerint. His ita peractis, si poenitentiae fructus in eis conspicitis, corporis et sanguinis [Col. 1080C] Domini participes fiant, ut desperantiae non indurentur caligine. Carnem non manducent omnibus diebus vitae suae. Jejunent autem usque ad nonam diei horam quotidie, exceptis festis diebus atque Dominicis. Vinum atque pulmentum sumere non praesumant, nisi contra paganos. Et quocunque ire voluerint, nullo vehiculo deducantur, sed pedestri more proficisci studeant. Tempus autem huic poenitentiae in episcoporum arbitrio ponimus, ut secundum conversationem illorum, aut extendere, vel minuere valeatis. Ab uxoribus, si habuerint, non separentur; si autem non habuerint et se continere non valuerint, legitimas accipiant uxores, ne fornicationis voraginem incidant. Si autem antequam duorum [Col. 1080D] praedictorum annorum curricula finiantur, finis vitae illorum advenerit, viaticum illis non negetur.

Si quis cum duabus sororibus fuerit fornicatus, aut cum his personis, de quibus sacra Scriptura prohibet, si dignam egerit poenitentiam, et castitatis non valuerit continentiam habere, liceat ei legitimam uxorem accipere. Similiter et mulier, quae tali scelere fuerit lapsa, ut non ad fornicationis chaos perducatur. Sed hoc de laicis viris et de mulieribus solummodo statuunt.

Si quis cum commatre spiritali fuerit fornicatus, anathematis, ut scitis, ictibus percutitur. Similiter autem et illum percuti promulgamus, qui cum illa, quam de sacro fonte baptismatis susceperit, aut cum illa, quam ante episcopum tenuerit, cum sacro [Col. 1081A] chrismate ungeretur, fornicationis perpetraverit scelus. Legitimam tamen, si habuerit, non dimittat uxorem. Inter haec sanctitas vestra addere studuis, si cujus uxor adulterium perpetraverit, utrum marito ipsius liceat, secundum mundanam legem, eam interficere. Sancta Dei Ecclesia mundanis nunquam astringitur legibus. Gladium non habet, nisi spiritalem atque divinum; non occidit, sed vivificat.

(De diversis homicidiorum modis.) Nicolaus papa Luitperto Moguntiensi archiepiscopo: Si quis non in bello, vel odii meditatione, vel propter avaritiam, paganum occiderit, quia non levi vitio connititur, homicidam convenit poenitere, quandoquidem nec exteris gentibus, nisi oblatam pacem respuerint, bellum erat populo antiquo penitus inferre praeceptum. [Col. 1081B] Si quis arcum tendens causa probandae chordae, sagitta casu, non voto, prosiliente, filium suum interemerit, ita debet poenitere, ut Anciranum concilium statuit, ut de homicidio sponte commisso. Esset autem severior indicenda poenitentia, quia filius ejus exstitit; sed quanto carne proximior visus erat, tanto de morte illius in corde suo acrior dolor est exortus. Non enim hoc sponte patratum est. Si quis insanus hominem occiderit, licet ei poenitentia sit injungenda, quia ipsa infirmitas causa peccati fuisse creditur: tamen tantum levior quam ei qui tale quid sanus committit, quantum inter sanum et insanum, rationabile et irrationabile constat esse discriminis.

Si aliquo incidente arborem, qui licet sub ejus [Col. 1081C] casu opprimitur, incisor arboris, ut homicida poeniteat, si ejus voluntate vel negligentia factum est. Quod si non voto, non injuria illius, non denique scientia contingit, sed, dum ille operi necessario fortassis incumberet, iste insperatus occurrit sub arborem et ex improviso est oppressus, incisor arboris homicidae non est comparandus.

(Ex epistola Paulini Foroliviensis episcopi ad Aistolphum.) De illo qui uxorem suam occidit: Duo consilia tibi proponimus: Aut ingredere monasterium, et humiliare sub manum abbatis, et multorum fratrum precibus adjutus, observa cuncta simplici animo quae tibi ab abbate fuerint imperata, si ignoscat infinita Dei bonitas peccatis tuis. Istud [Col. 1081D] consilium, ut certissime scias, levius et salubrius est ut sub alterius custodia lugeas peccata. Secundum autem consilium tale est: Arma deponere, et cuncta saecularia negotia dimittere. Carnem et sanguinem nunquam comedas, excepto in die sancto Pentecostes et in uno die Resurrectionis Domini et Natali Domini. Caeteris temporibus in pane et aqua, et interdum cum leguminibus et oleribus poeniteas.

In jejuniis, in vigiliis et in orationibus, et eleemosynis persevera omni tempore. Vinum, medonem et mellitam cervisiam nunquam bibas, nisi in illis praedictis diebus; uxorem ne ducas; concubinam non habeas; adulterium ne facias, absque spe conjugii perpetuo maneas. Nunquam te laves in balneo; [Col. 1082A] equum non ascendas; causam tuam, et alterius, in conventu fidelium non agas. In conviviis laetantium nunquam sedeas; in ecclesia segregatus ab aliis Christianis post ostium humiliter stes; ingredientium et egredientium orationibus suppliciter te commendes; communione sacri corporis et sanguinis Domini cunctis vitae tuae diebus indignum te existimes. In ultimo termino vitae tuae pro viatico, si observaveris consilium, tibi concedimus.

(Ex cap. Nicolai papae, sive Wormaciensis episcopi.) Qualiter poeniteat qui sacerdotem occidit: Qui sacerdotem voluntarie occiderit, carnem non comedat et vinum non bibat; cunctis diebus jejunet usque ad vesperam, exceptis diebus festis atque Dominicis; arma non sumat; equum non ascendat; ecclesiam [Col. 1082B] per 10 annos non ingrediatur; post 5 annos ecclesiam ingrediatur, non tamen communicet, sed inter audientes stet. Cum autem fuerit 19 anni finitus cursus, communicandi ei licentia tribuatur, et equitandi remissio. Maneat autem in reliquis observationibus 3 dies per hebdomadam, ut perfectius purificari mereatur.

(Ex cap. Nicolai papae sive Wormaciensis concilii.) Qui infantem suum oppresserit: Si quis infantem suum oppresserit incaute, aut vestimentorum pondere suffocaverit post baptismum, 40 dies poeniteat in pane et aqua, et oleribus, et leguminibus, et a merito se abstineat. Postea tres annos per legitimas ferias poeniteat. In 4 anno tres quadragesimas observet. Quod si ante baptismum, 40 dies poeniteat, [Col. 1082C] post quinquennium observet.

(Ex Decretis Eutychiani papae.) De his qui truncant homines, vel comburunt domus: Si quis membrorum truncationes, vel domorum incendia fecerit, sive facere jusserit aut facienti consenserit, quousque de his unicuique legaliter vel amicabiliter coram episcopo civitatis aliisque civibus non commendaverit, ab ecclesia se privatum cognoscat. Si vero secundam et tertiam conventionem, in quibus arguitur, non emendaverit, tanquam ethnicus et publicanus ab omni Christianorum collegio separetur.

(Ex Decret. ejusdem papae, cap. 26.) Quod perjurium reliquis criminibus aequetur: Praedicandum est [Col. 1082D] ut fideles perjurium caveant: et ab hoc summopere abstineant, scientes hoc grande scelus esse, in lege, et prophetis, et in Evangelio prohibitum. Audivimus autem quosdam parvipendere hoc scelus, et levem quodammodo perjuris modum poenitentiae imponere. Qui etiam talem de perjurio poenitentiam imponere deberent, qualem et de adulterio, de fornicatione, homicidio sponte commisso et de caeteris criminalibus vitiis. Si quis perpetrato perjurio aut quolibet criminali peccato, timens poenitentiam longam, ad confessionem venire noluerit, ab ecclesia repellendus est, sive a communione et consortio fidelium: ut nullus cum eo comedat, neque bibat, neque oret, neque in sua domo eum recipiat.

(Ex Decretis Pelagii papae XI.) De eadem re: [Col. 1083A] Si quis semet perjuraverit, et alios sciens in perjurium duxerit, 40 dies in pane et aqua, et septem sequentes annos poeniteat, et nunquam sine poenitentia sit. Et alii, si conscii fuerant, similiter poeniteant. Sin autem singuli, ut perjurium non sponte commissum, poeniteant

(Ex Decretis Pii papae, cap. 2.) Si quis a domino suo coactus se perjurat, utrique sunt perjuri. Qui compulsus a domino perjurat se sciens, utrique sunt perjuri, et dominus, et miles: dominus, quia praecepit; miles, quia dominum plus quam animam dilexit. Si liber est, 40 dies in pane et aqua poeniteat, et 7 sequentes annos. Si servus est, tres quadragesimas et legitimas ferias poeniteat.

(Ex Decretis Soteris papae.) De incautis juramentis [Col. 1083B] non observandis: Si aliquid forte nos incautius jurasse contigerit, quod observatum, pejorem vergat in exitum: illud, consilio salubriore mutandum noverimus, ac magis instante necessitate perjurandum nobis quam servato juramento, in aliud crimen majus divertendum.

(S. Ambros. in lib. III De offic.) De eodem: Saepe plerique constringunt se jurisjurandi religione; et, cum ipsi cognoverint, promittendum non fuisse sacramenti tamen contemplatione faciant quod spoponderunt; sicut de Herode supra scripsimus, qui saltatrici praemium turpiter promisit, crudeliter solvit: turpe, quod regnum pro saltatione promittitur; crudele, quod mors prophetae pro jurisjurandi religione [Col. 1083C] donatur. Quanto tolerabilius esset tale perjurium sacramento. Et post pauca: Non igitur omnia promissa solvenda sunt.

(Ex concilio Nivernensi.) De non servandis incautis juramentis: Diffinitio incauta, laudabiliter solvenda; nec est praevaricatio, sed temeritatis emendatio.

(Ex Gregor. papa in suis Moralibus.) Quod satius sit perjurare quam juratum nefas implere, cum mens inter minora et maxima peccata constringitur: si omnino nullus sine peccato evadendi aditus patet, minora semper eligantur; quia et qui murorum ambitu, ne fugiat, clauditur, ibi se in fugam praecipitat, ubi brevior murus invenitur.

(S. Isidorus.) De eadem re: Non est conservandum [Col. 1083D] sacramentum, quo malum incaute promittitur. Veluti, si quisquam adulterae perpetuam cum ea permanendi fidem polliceatur. Tolerabilius est enim non implere sacramentum, quam permanere in stupri flagitio.

(Item Isidorus in Sentent. suis.) Item: In malis promissis rescinde fidem. In turpi voto cave, ut decretum, quod incaute vovisti, non facias. Impia est promissio quae scelere adimpletur.

(Ex concilio Toletano.) Necesse est ut male jurans dignam poenitentiam agat, eo quod nomen Dei contra praeceptum ejus in vanum sumpsit; quia in Exodo scriptum est: Neque enim insontem habebit Dominus eum qui assumpserit nomen Dei sui in vanum; et in Levitico: Non perjurabis in nomine [Col. 1084A] meo; nec perjurabis nomen Domini Dei tui: ego Dominus. Malum tamen, quod facturum se sacramento devoverat, omnino non faciat; quia stulta vota sunt frangenda.

(S. Isidorus.) Quod Deus ita habeat juramentum, ut ille, cui juratur: Quacunque arte verborum quis juret, Deus tamen, qui conscientiae testis est, ita hoc accipit, sicut ille cui juratur; dupliciter autem reus erit, quia et Dei nomen in vanum assumit, et proximum dolo capit.

(Ex concil. Aurelian., cap. 10.) Nisi pro pace: Et hoc sancta synodus decrevit, nisi pro pace facienda, ut omnes fideles jejuni ad sacramenta accedant.

(Ex concil. Aurelian., cap. 2.) Juramenta filii aut [Col. 1084B] filiae nesciente patre, et vota monachi nesciente abbate, et juramenta pueri, irrita sunt.

De irritis juramentis: Ut pueri ante quatuordecim annos non cogantur jurare. Qui acceperit sacrificium post cibum aut post aliquam parvissimam degustationem, nisi pro viatico: pueri tres dies majores 7, clerici 20, dies poeniteant.

(Ex Decret. Cornelii papae, capite 5.) Si quis dederit vel acceperit communionem de manu haeretici, et nescit quod catholica Ecclesia contradicit, postea intelligens, annum integrum poeniteat. Si autem scit et neglexerit, et postea poenitentiam egerit, 10 annos poeniteat. Alii judicant 7, et humanius 5 annos. (Ex Decret. Eutychiani papae, capite 2.) Si quis permiserit haereticum missam suam celebrare in ecclesia [Col. 1084C] catholica, et nescit, 40 dies poeniteat; si, pro reverentia ejus, annum integrum poeniteat; si pro damnatione Ecclesiae catholicae et consuetudine Romanorum, projiciatur ab Ecclesia sicut haereticus, nisi habeat poenitentiam. Si recesserit ab Ecclesia catholica in congregationem haereticorum, et alios persuaserit, postea poenitentiam egerit, 12 annos poeniteat, 3 annos extra ecclesiam, et 6 inter audientes, et duos adhuc extra communionem. De his, in canone dicitur, ut decimo anno communionem sine oblatione recipiant. Si episcopus, aut abbas monacho suo jubet et pro haereticis mortuis missas facere, non licet et non expedit obedire eis. Si presbytero contigerit ubi missam cantaverit, et alius recitaverit [Col. 1084D] nomina mortuorum, et si simul nominaverit haereticos cum catholicis, si post missam intellexerit, hebdomadam poeniteat. Si exsequenter fecerit, annum integrum poeniteat. Si quis pro morte haeretici missam ordinaverit, et pro religione sua ejus reliquias ibi tenuerit, et nescit differentiam catholicae fidei, et postea intellexerit penitus quae egerit, reliquias ibi debet igne cremare, et annum poeniteat. Si autem scit et neglexerit, penitus commotus, 10 annos poeniteat. Si quis a fide catholica discesserit sine ulla necessitate, postea ex toto animo poenitentiam acceperit, 3 annos extra ecclesiam inter audientes, juxta Nicaenum concilium, 7 annos in ecclesiis inter poenitentes, et 2 annos adhuc extra communionem poeniteat.




ANNO DOMINI MXXVII.
ADELBOLDUS TRAJECTENSIS EPISCOPUS.




[Col. 1085]
NOTITIA HISTORICA IN ADELBOLDUM.
(Apud R. P. Bernard. Pezium, Dissertatio isagogica in tom. III Thesauri Anecd. noviss., pag. III.)

[Col. 1085A] Adelboldus, nobili genere ortus, Henrico II imp., cognomento Sancto, a consiliis primum fuit. Deinde ludibria fortunae ac mundi vanitatem apud animum serio reputans, abdicatis dignitatibus in Benedictino monasterio Lobiensi monachum professus est. Ibi cum aliquandiu studia pietatis et optimarum litterarum coluisset, tandem anno 1008 Ausfrido in episcopatu Ultrajectensi suffectus, eam provinciam magna cum laude gessit usque ad annum 1027, quo die 27 Novembris ad plures abiit. Haec ex Chron. Ultraject. Joannis de Beka cap. 17, Trithemio, Possevino, Oudino aliisque in pauca contraximus, non nescii quantis difficultatibus narratio haec omnis obnoxia sit. Certe Sigebertus De scriptoribus eccles., cap. 138, haec tantum de Adelboldo habet: Adelboldus, ex clerico [Col. 1085B] Lobiensi episcopus Ultrajectensis, scripsit Vitam secundi Henrici imperatoris, et in utraque litteratura plura sui monumenta reliquit posteris. Ubi ad illa verba: ex clerico Lobiensi, hoc exstat scholion eruditi Auberti Miraei: Adelboldus itaque ante episcopatum non monachus sed clericus Lobiensis fuit. Notent autem antiquitatis ecclesiasticae studiosi, olim Lobii, ut et [Col. 1086A] apud Vedastinos et Amandinos, non solum monachos, sed et clericos resedisse. Clericorum certe seu canonicorum Lobiensium collegium in S. Usmari templo, quod nunc est Parochiale, sedem suam habuit usque ad annum Christi millesimum quadringentesimum nonum, quo inde migravit Binchium, quod est Hannoniae oppidum secundo milliari a Lobio distans. Verum quidquid sit de canonicis seu clericis Lobiensibus, de Adelboldo tamen multo vero est similius, eum monachum Lobiensem quam solum clericum fuisse. Sane in prologo opusculi De crassitudine sphaerae scholasticum, utique Lobii, se fuisse ipse fatetur. At quis ignorat studia litterarum apud monachos Lobienses sub finem saeculi undecimi praecipue floruisse, nihilque frequentius evenisse quam ut clerici [Col. 1086B] scholas monachorum, praesertim adeo celebres et propinquas, imo prope conjunctas, communes haberent? Igitur Adelboldus monachus et Lobiensis monasterii scholasticus, tam monachorum quam, si qui fuerunt, clericorum, communis magister, ut in aliis coenobiis nostris persaepe usu venit, fuit.




[Col. 1085]
NOTITIA HISTORICA ET LITTERARIA.
(Apud Pertz, Monumenta Germaniae historica, Script. tom. IV, pag. 679, in prooemiis ad Vitam S. Henrici II imperatoris, edente G. Waitz Ph. D.)

[Col. 1085C] Adelboldus, Ultrajectensis episcopus, Alperto teste [(1) 1Kb] , res ab Heinrico II, imperatore gestas uno volumine luculento sermone comprehendit. Haec vero historia per medium aevum plerosque latuisse videtur [(2) 1Kb] ; et qui postea Vitam Heinrici a Bambergensi quodam conscriptam Adelboldo tribuerunt, a vero longe aberrarunt [(3) 1Kb] . Aliud vitae fragmentum Gretser edidit [(4) 1Kb] ex codice Vindobonensi, cujus nota marginalis haec continebat: Vita Henrici [Col. 1086C] primi imperatoris ab Adelboldo episcopo Trajectensi, ut creditur, conscripta. Qua auctoritate fretus Gretser non sine haesitatione quadam, qui vero postea hac de re disputati sunt, tanquam re extra dubium posita, hunc Adalboldo ascripserunt [(5) 1Kb] librum, quem omnes summis laudibus extulerunt et quam pretiosissimum antiquitatis monumentum habuerunt.

Verum enimvero, re accuratius perspecta, integrum [Col. 1087A] fere opus ex Thietmaro descriptum reperimus; id quod primus, nisi fallor, Stenzel monuit [(6) 1Kb] . Thietmari narrationem dico descriptam, non ita quidem, ut verbum verbum exprimat, sed ut res tantum non omnes ex illo sint haustae, eodem modo, ordine et sensu relatae. Quaedam Vitae auctor omisit, sed ne unam quidem rem graviorem de suo adjecit [(7) 1Kb] ; multis locis vero Thietmari narrationem ampliavit, ornavit, et ut sibi videbatur illustravit; sed hoc studio illectus errores non leves et interdum satis ridiculos commisit, multa, nisi valde fallor, ut historiam redderet elegantiorem et arte quadam componeret, ex ingenio finxit. Nam dicendi genere usus est culto atque ornato, antithetis, dictis moralibus et philosophicis narrationem variavit, et [Col. 1087B] cum res negligeret, orationem quam maxime curavit. In praefatione quidem utilitatem et veritatem a rerum scriptore esse poscendas noster dixit: utilitatem, ut lectores rebus erudiantur; veritatem, ne auctor adulando vera taceat, falsa proferat. Sed ipsum magis illam sectatum esse facile est intellectu. Heinricum ubique laudibus nimis extollit, ejus electionem non sine partium studio narrat, postea quoque multa in ejus exornat favorem [(8) 1Kb] . Ideo etiam quae hic illic tanquam de suo, quamvis non magni momenti, adjecit [(9) 1Kb] , sublestioris esse fidei mihi videntur.

Quae cum ita sint, an hic liber Adelboldo, viro sui temporis summo, qui ab Heinrico in rebus publicis [Col. 1087C] non raro est adhibitus [(10) 1Kb] , tribui possit, non sine causa dubitari posse videtur. Accedit quod [Col. 1088A] quomodo Adelboldus, cujus opus jam Alperto c. a. 1021 notum erat, Thietmari historiam a. 1018 absolutam et ne tunc quidem ut videtur ad exteros translatam, acceperit, non facile est intellectu. Nota ex codice supra allata recentiori manu scripta non magnam habebit auctoritatem, nisi dicas, cum Adelboldus Heinrici Vitam scripserit, hanc, quae sola praeter Bambergensem illam exstat, ipsi potissimum esse tribuendam. Cui, si caetera repugnant, saltem dicendi genus optime convenire videtur.

Adelboldus enim in monasterio Lobiensi, quod tunc praecipuo litterarum studio excellebat, sub Notgero episcopo Leodiensi [(11) 1Kb] atque abbate celeberrimo Herigero, qui »sub sua et Adelbodi persona dialogum de dissonantia ecclesiae de adventu Domini [Col. 1088B] scripsit [(12) 1Kb] ,« educatus, scientia, doctrina litterisque, quae tunc in Lotharingia florebant, grammaticis, philosophicis, mathematicis, valde excelluit. Scholasticus Romam profectus est, ibique, ut videtur, Gerberto jam papae electo epistolam de crassitudine sphaerae direxit [(13) 1Kb] , et scriptis Bernonis Augiensis excitatus, quo tempore festum adventus Domini celebrandum sit, inquisivit [(14) 1Kb] . Anno 1010 episcopus Ultrajectensis electus [(15) 1Kb] , rebus publicis incubuit, bella plurima et gravissima gessit [(16) 1Kb] , ecclesias et monasteria restauravit, et magnam sibi famam per totum regnum conciliavit [(17) 3Kb] . Ultimis vitae annis monachicum habitum induit, et per aliquod tempus etiam dioeceseos administratione se abdicavit, quam tamen postea recepit [(18) 1Kb] . Obiit [Col. 1088C] a. 1027, die 27 novembris [(19) 1Kb] .

[Col. 1089A] Praeter Vitam Heinrici eum »in utraque litteratura plura monumenta reliquisse« tradit Sigebertus [(20) 1Kb] ; ex quibus cantum nocturnalem in laudem S. Martini, cui principalis ecclesia Ultrajectina fuit dedicata, et librum de triumpho ab eodem sancto de Danis reportato Guibertus Gemblacensis refert [(21) 1Kb] , libros de laudibus S. crucis et de laudibus S. Mariae Trithemius recenset [(22) 1Kb] . Opusculum quod scripsit mathematicum jam attuli [(23) 1Kb] , aliud philosophicum in bibliotheca Parisiensi ineditum exstat [(24) 1Kb] . Vitam vero sanctae Walburgis breviorem sine causa [(25) 1Kb] ipsi tribuit Heda [(26) 1Kb] , qui etiam chartam, qua Adelboldus episcopii vasallos recensere dicitur, sed aperte falsam, ex chartulario Trajectensi edidit [(27) 1Kb] .

[Col. 1089B] Si vero genuina opera cum Vita quam manu terimus Heinrici comparamus, idem sane dicendi genus, eamdem sententiarum artificiose connectendarum rationem, idem prorsus auctoris ingenium, imo non semel eadem fere verba deprehendamus [(28) 1Kb] , necesse est [(29) 1Kb] . Quod pene me movet ut rationibus supra prolatis ipse derogem et Adelboldum Vitae esse auctorem quamvis non certo contenderim, nec tamen negaverim. Episcopus Trajectensis his annis Saxoniam saepius adiit [(30) 1Kb] , ubi Thietmari Historiam sibi comparasse credi potest. Quod vero hunc librum, sive ab ipso Thietmaro [(31) 1Kb] sive ab alio secum communicatum, tanquam »certum relatorem« [(32) 1Kb] secutus sit, et primis Heinrici temporibus de suo nihil fere addiderit, inde debet explicari [Col. 1089C] quod illis annis in monasterio vixit studio deditus [Col. 1090A] et a rebus publicis procul amotus. Neque mirandum est hominem philosophicis et poeticis disciplinis instructum in historia scribenda magis verborum ornatui et lectorum studuisse oblectationi quam nudae et simplici veritati, cum idem etiam nostris temporibus quotidie factum videamus. Certe de rebus postea in provinciis Rhenanis gestis, quibus ipse magnam partem interfuit, accuratius et ex propria cognitione scripsisse putandus est; id quod etiam Alpertus innuere videtur, cum Metis urbis obsidionem, a Thietmaro praetermissam, ab Adelboldo fusius descriptam dicat [(33) 1Kb] . Quae deperdita esse [(34) 1Kb] non possumus quin doleamus.

Annalista Saxo, qui solus, quod sciam, medio aevo hac Vita usus est, utrum integriorem habuerit [Col. 1090B] textum an nonnisi simile fragmentum, non tam facile est perspectu, cum inter Thietmari verba ab illo exscripta vix aliam narrationem ex eodem fonte haustam agnoscere liceat. Attamen nihil ejusmodi inveniri, Annalistae libro diligenter perlecto, affirmaverim; certe neque de Metensi illa obsidione, neque de rebus postea in Lotharingia vel a Theoderico episcopo vel ab ipso Adelboldo gestis quidquam apud illum legitur quod ex Adelboldo repeti posset. Cujus librum has res tractantem si habuisset, diligens et copiosus ille rerum scriptor sane non neglexisset. Hanc igitur Heinrici Vitam jam tunc temporis fine destitutam habuisse videtur; quam an Adelboldi, cujus ne mortem quidem indicat, nomine inscriptam legerit, licet dubitare.




[Col. 1091]
ADELBOLDI VITA S. HENRICI IMPERATORIS

(Vide in S. Henrico imp. ad annum 1024, supra, hujus voluminis col. 87.)




[Col. 1091]
ADELBOLDI VITA SANCTAE WALBURGIS [(35) 1Kb]
(Apud Bolland. Acta sanctorum, Februarii tom. III, die 25, ex mss. Ultraject. et tribus aliis, collata cum Capgravio, Historia Sanctorum, ante annos 175 excusa Surio et Breviariis.)



CAPUT PRIMUM. Gesta S. Walburgis, obitus, corporis translatio.
[Col. 1091A]

1. Postquam Deo chara Anglorum natio per memorandi Gregorii papae apostolatum a gentilitatis errore ad Christianitatis veritatem conversa est, multi ob coelestis spei remunerationem ex eorum numero ultra maritimam patriam usque ad [(36) 1Kb] Francorum pervenerunt imperium. Ex quibus Bonifacius sanctus, dum [(37) 1Kb] huc in peregrinam pervenisset provinciam, quasi nativam adeptus est sibi patriam, dum [(38) 1Kb] Moguntiacensis praesulatus ob sua merita adeptus est cathedram. Ex ejusdem quoque [(39) 1Kb] Angliensis insulae silva proruperunt huc ad nos tres fecundissimae arbores, duo videlicet uterini fratres Williboldus et Winniboldus, [Col. 1091B] cum Deo et hominibus sorore charissima Walburga: quorum prior, Williboldus scilicet, ordinante illum praescripto Bonifacio, ad Heystatensis Ecclesiae promotus est pontificium: ibique angelicam vitam perducens, tandem beatissime abiit, non obiit. Alter vero totum se Christi servitio mancipans, mundanaque omnia funditus respuens, locum, qui dicitur Heydanhem, sibi ad incolendum elegit. Ibique continuis orationibus munitus, spe roboratus, fide armatus, eamdem, quam cum fratre, monachicam susceperat conversationem, strenuissime usque ad exitum animae finiens multos post se [(40) 1Kb] ad bene vivendi regulam praevius exhortatus est.

[Col. 1092A] 2. Post [(41) 1Kb] horum vero discessum soror eorumdem, totius feminei sexus decus post S. Mariam, Waldburga, quibuscunque potuit se imitabile praebens exemplum, eidem puellaris catervae monasterio in praefato loco Heydanhem praestituta est materfamilias, ad omnia quae a Christo posceret semper efficacissima. Contigit ibidem quondam vespertina hora peracta, revertente hac ipsa de ecclesia ad suum habitaculum, ut quidam ecclesiae ejusdem custos [(42) 1Kb] , Guomerandus nomine, ingruentibus noctis tenebris petenti Walburgae lumen sibi praevium stultus denegaret. Ad quam injuriam insuperabilem retinens patientiam, coenata sanctimonialium catervula, peractisque divinis laudibus, dormitorium adiit. Tunc mox mirum in modum ibidem tanta luminis flagrantia [Col. 1092B] enituit, ut ejusdem domicilii pavimentum penetrare videretur, et sic usque ad matutina permansit praeconia. Stupentibus hinc omnibus Deo sacratis virginibus, et exsultantibus ad religiosissimae matrisfamilias lectulum concurrentibus, illique coelestis fulgoris immensitatem insinuantibus, illa prorumpens in lacrymas, sublevatis ad Deum oculis et manibus dixit: Tibi, Domine Jesu Christe, cui humilis ancilla a cunabulis servire decrevi, de hoc collato munere gratias ago, qui ad exercendas ancillarum tuarum mihi cohaerentium mentes me indignam luminis tui adjuvamine consolari dignatus es, tetrique [Col. 1093A] horroris caliginem clementiae tuae radiis evacuasti: et id nequaquam meis, sed [(43) 1Kb] fratrum meorum, tuorum videlicet famulorum, ascribo meritis.

3. Post obitum beatissimi [(44) 1Kb] episcopi Williboldi fratris S. Walburgae, contigit illam, sicut feminei sexus natura esse cognoscitur [(45) 1Kb] , intolerabilis exinde fuisse impatientiae. Tunc quodam vespertino tempore, nullo ex illa cognoscente familia, de monasterio egressa, venit ad cujusdam domum divitis: et ante fores ejusdem quasi quaedam peregrina et ignota, sola constitit. Quam videns dominus domus, ignarus quae esset, cum universis domesticis suis aestuabat, ne rapida suorum canum audacia eam laniando decerperet: jussit ut, quae esset, ocius indicaret. Tum illa: »Nequaquam, inquit, metuo, [Col. 1093B] quod tu vereris canes me posse crudeli dente contingere, nec Walburgam (sic enim nuncupor) mordere valebunt. Ipse enim qui me huc ad tuam domum perducit incolumem, ad locum unde veni illaesam poterit me perducere; et ipse domui tuae conferet medicinae solamen, si tota fide eumdem credideris esse medicum medicorum.« Quo audito, vir illustris a loco quo sederat illico prosiluit, animoque consternatus, quare tam nobilis puella et omnipotentis Dei famula ad ostium constiterit, requisivit. Tunc illam cum omni veneratione suscipiens, omnem illi debitae servitutis famularum exhibuit. Hora vero nocturnae requietionis interrogata ubi vellet requiescere, respondit se nusquam alibi velle pausare nisi in cubiculo, in quo filia ejus usque ad mortem valida [Col. 1093C] aegritudine perducta jaceret, cujus funebria jam a patre et matre praebarabantur. Quibus prae nimio dolore ejulantibus, intravit cubiculum, et totam noctem educens insomnem, orationibus ad Dominum per transactam noctem profusis, in crastino puella incolumitate integerrima convaluit. Quo viso parentes miraculo, Deo omnipotenti qui occidit et vivere facit, percutit et sanat, multimodas persolventes gratias, amantissimae Deo et hominibus virgini plurima protulerunt xenia, seseque ejus sacratissimis precibus commendaverunt. Illa autem donorum pretiositatem refutans, Christumque solum ante omnia diligens, ad monasterium regressa est; et quanto magis in se divinam comperta est vigere clementiam, [Col. 1093D] tanto ad arctioris vitae [(46) 1Kb] excellentiam semetipsam de die in diem coaptavit.

4. His duobus miraculis inter alia nobis cognitis in sua vita peractis, beatissima virgo cum in Deo corroborata, mundum cum suis concupiscentiis penitus superasset, omnibus se sequentibus ad omnem [Col. 1094A] religionem imitabilis facta, tandem ex hoc mundo triumphans obiit, et ad paradisum sui triumphi bravium susceptura beatissime abiit [(47) 1Kb] et in eodem, quo semper Christo ancillabatur monasterio, cum maxima sepulta est honorificentia.

5. Parvo ex hinc tempore decedentibus ejusdem Ecclesiae pastoribus, in qua S. Walburga condebatur, contigit Otgarium venerabilem virum Heystatensis Ecclesiae cathedram obtinuisse, qui cum minori, quam ratio deposceret, honestate idem monasterium, in quo beatae virginis corpusculum humabatur, excoluisset, quadam nocte per visionem fertur sacra virgo hujusmodi verbis illum compellasse: »Cur, inquit, Otgari praesul Deo digne, monasterium [Col. 1094B] quo corpore sum recondita sic negligenter hactenus habere voluisti? Nam servorum illuc convenientium temulentis quotidie calcor pedibus, vulgaribusque vestigiis comprimor. Cito enim cognosces quoniam tale aliquod tibi indicium pandam, quo non recte te erga me et domum Dei egisse comperias, ut, si te reum exinde cognoveris, veniam merearis.« Quod non falsum esse visum post non multum temporis, rei comprobavit eventus. Nam statim in proximo dum erecti essent parietes ejusdem fabricae, et prominens trabium compago sequenti die super muros deberet apponi, noctu aquilonaris paries subito usque ad terram corruit terroremque haud minimum tam domesticis quam cunctis circumquaque conversantibus incussit. Facto autem [Col. 1094C] mane, cum ad hujusmodi spectaculum omnes pavidi convenissent, custos ejusdem ecclesiae, nomine Reginfridus, praescripto praesuli Otgario per velocissimum hoc intimavit [(48) 1Kb] nuntium. Qui hoc audito mox visionem quam [(49) 1Kb] viderat esse completam intelligens, illuc acceleravit, atque cum omni festinantia ecclesiam cum devotissimis restauravit comprovincialibus atque dedicavit. Transacto igitur anno, memoratus episcopus suos archipresbyteros [(50) 1Kb] Walconem atque Adhalungum cum quadam sanctimoniali, Liubila nuncupata, illuc transire praecepit, quatenus corpusculum S. Walburgae cum summa diligentia effodientes et cum nolarum clangoribus hymnorumque concentibus, omnique reverentia ad Heystatense deportarent coenobium: quod cum omni [Col. 1094D] populari exsultatione [(51) 1Kb] undecimo Kalendas Octobris perfecerunt. Sed et ejusdem antistitis jussu fratris S. Walburgae Winniboldi membra post tres dies octavo [(52) 1Kb] Kalendas Octobris ex eadem ecclesia tollentes, ad eumdem locum transtulerunt.



CAPUT II. Pars reliquiarum S. Walburgis donata Liubila abbatissae. Ingluvies aliique morbi sublati.
[Col. 1095A]

6. Sed postquam beatissima Walburga Heystatenses fines per semetipsam visitare dignata est, contigit postea ut memorata sanctimonialis Liubula a suis propinquis multum sibi invidentibus ita coarctaretur, ut tam violenter quam ingeniose a sua eadem materna prope expelleretur haereditate. Sed saluberrime anxia, inito consilio petiit ab Heystatensis Ecclesiae Ercenbaldo antistite, ut sibi concederentur S. Walburgae reliquiae, quatenus si illa in obtinenda sua materna praevaleret haereditate, hanc Christo suaeque virgini Walburgae jure perpetuo condonaret. Quod quia a Deo sumpsit initium, [Col. 1095B] ab ipso etiam terminum habere felicissimum meruit. Anno igitur ab Incarnatione Domini octingentesimo nonagesimo tertio, regnante Arnulpho, apertum est sepulcrum Walburgae beatissimae virginis, in quo tempore Otgarii episcopi fuerat collocata, atque ob sepulturam ab eodem episcopo minus procuratam in visione, ut jam praescriptum est, multum austeriter increpabatur.

7. [(53) 1Kb] Contigit miraculum a saeculo inauditum, multiplicibus atque manifestissimis compertum testimoniis. Quaedam cujusdam familiae ancilla, nomine [(54) 1Kb] Fritherada, dum familiarius caeteris in obsequio sui domini suaeque uxoris assidue ancillaretur, subitaneae aegritudinis molestia carpebatur: in qua dum [Col. 1095C] miserabiliter biduo vexaretur, paulisper convaluit; sed tanta deinde succrevit sibi ingluvies, ut non saturari ullatenus, sed vix refocillari potuisset. Cui dum plurimam ejus propinqui victus copiam imprimis administrassent, illaque de die in diem majora semper subsidia concupisceret, quid de ea facerent sollicite tractare coeperunt. Nondum enim incessu fruebatur, sed scabellulis flebiliter reptabat. Tunc suo suorumque consilio parentum, dominam petiit, ut praefatae virginis oratorium adire mereretur. Quo permisso, dum veniens instanter supplicaret, die tertio debilium pedum adepta est sanitatem. Quod audiens praedictae familiae dominus videlicet, ejusque domina, nimis gaudentes acceleraverunt illuc pervenire, eamdemque ancillam S. Walburgae in proprietatem ibidem [Col. 1095D] jugiter ad serviendum dederunt. Sed abbatissa praefata Liubila hoc tenuit, ibique illam aliquandiu manere permittens, post paucos dies dominis suis incolumem remisit.

8. Sed mox ut regressa est, pristino languore correpta est. Videns autem praedicta domina non bonum consilium fuisse, quod ullo modo a monasterio post sanitatem abduceretur, cum festinatione eam reducens ecclesiae in proprium tradidit famulatum, statimque convaluit; sed [(55) 1Kb] intolerabili gulae appetitu fatigabatur. Sed dum nimis inde laborans [Col. 1096A] verecundaretur, inito consilio prudenter confessa est hoc cuidam Thiedildi ejusdem monasterii procuratrici, quatenus ejus orationibus ab hac insatiabili ingluvie sublevaretur. Quae ejus afflictioni compassa, salubre excogitans consilium, fecit eam accipere benedicti panis portionem a quodam venerabili presbytero, nomine [(56) 1Kb] Reimundo. Ut ergo ex eo gustavit, ita paulatim miro modo decrescere coepit et annihilari, ut antea consuevit augmentari, ut tandem nihil aliud edere nisi caseum et bibere nisi lactis valde modicum circa fere dimidium annum potuisset. Postea vero ita illi penitus corporalis nutrimenti defecit desiderium, ut si aliquando tentaret de aliquo gustare statim evomuisset. Cum vero sibi omnino sine celeri vomitu nihil posse gustare [Col. 1096B] credula exstitisset, rogavit praedictam Dei famulam Thiedildem ut nihil vitalis stipendii illi impenderet, cum omne quod impenderet perdidisset. Tunc rem a saeculo inauditam stupefacta, ullum quippe corpus posse absque alimento tandiu vivere, quod de ea ageret, nimis aestuabat. Tandem ad alteram illius monasterii ecclesiam ibi prope positam eam direxit, commendans eam cuidam ex consoribus ejus, quae ibidem procuratrix constituta erat. Quam suscipiens cum omni diligentia observavit, sexque hebdomadis fere secum detinuit; in quibus eam nihil manducasse vel bibisse certissimum fuit.

9. Quibus expletis, venit praefata Thiedildis hanc visitare, quod factum fuisset comperit. Tunc Dei ancilla Thiedildis diversis modis et blanditiis coepit [Col. 1096C] eam exhortari, dicens: »Noli, charissima filia, noli hujusmodi obstinatione te seducere, sed potius ad mentem accelera redire, et alimoniae aliquid, tibimetipsi consulens, percipe; si vero quolibet falleris phantasmate, fatere filia, et noli erubescere; credo pro certo si feceris, quod mox dominae nostrae precibus adjuveris. His auditis ob nimiam objurgationem erubescens, [(57) 1Kb] coacta tentabat aliquid gustare, nec poterat. Sed ne exhortantis Dei ancillae suasoria verba contemnere videretur, petiit sibi de deteriori sicera porrigere. Ex qua dum permodicum invita degustasset, mox per nares et per oculos id parum, quod degustavit, erupit, ita ut mox caeca efficeretur. Tunc ad monasterium reducta non post multum [Col. 1096D] temporis visum recuperavit; sed in eadem, qua prius cunctis obstupenda detinebatur abstinentia, perduravit. Cumque praedicta materfamilias totaque illa puellaris congregatio de hujusmodi inaudita unquam causa nimis obstupescerent, inito consilio, praesulem venerandum, ad cujus dioecesim id monasterium subjiciebatur, adierunt; remque per ordinem ab initio gestam narraverunt, quod ejus prudentiae super hoc incredibili signo videretur esse discernendum et statuendum. Ille vero hoc audito obstupescens, nullo modo credulus, verebatur ne aliqua milleformis [Col. 1097A] diaboli astutia delusa visus hominum falleret, eique alimoniae refocillatio in secretioribus positae qualicunque arte administraretur. Tunc cum suis inito consilio, vocatoque de monasterio S. Walburgae valde religioso presbytero, auctoritate pontificiali iterum iterumque mandavit ut eamdem ancillam, de qua loquimur, in suam susceptam custodiam, ne aliqua astutia humanos falleret obtutus, cautissime observaret. Quod et fecit, et, ut prius narratum fuerat, a se diligentissime compertum episcopo nuntiavit. Tunc praesul omni dubitatione detersa quasi jam compulsus credidit. Sic denique adhuc triennio a S. Martini missa usque ad illum consistebat diem. Operabatur tamen juxta facultatis modulum quidquid illi fuerat injunctum. Eucharistiam vero quoties [Col. 1097B] sumere nitebatur, nisi cum omni festinatione dormitum iret, mox vomitabunda constitit. Quidquid ergo nunc humanae videtur impossibile imbecillitati, omnimodis divinae facillimum esse credatur majestati.

10. [(58) 1Kb] Postea igitur prudentissimus in omnibus Ercamboldus missus illuc cum suis aliis boni meriti viris archipresbyteris corpusculum beatae virginis jussit effodi, inventumque diligenter contrectari. Quod nimia trepidatione cum divinis laudibus adimplentes effodiendo invenerunt reliquias sanctissimae virginis, nimium adamandas, quasi tenui humore madefactas. Quae quamvis tantum essent roscidae, nullo tamen pacto saltem unus pulviculus valuit manibus attrectantium adhaerere. Sublata tunc ex [Col. 1097C] Heystatensi monasterio corpusculi sacrae virginis portione, prout episcopus dictatum habuit, turbulentissimus moeror et ejulatus Heystatensibus, quasi totam matronam sibi ablatam deflentibus, exortus est. Interea dum tanta optati muneris patrocinia cum magna exsultantium gloria ad locum qui dicitur Movenhem ducerentur, quidam forte epilepticus puer sacri ponderis feretro obvians, sub eodem se incurvans, ipsam quam quaesivit sanitatem recepit. Tunc subito, ut omnes commeantes testati sunt, tanta in eodem loco odoris redolentia conflagravit, ut nares praetereuntium vel subsequentium feretrum ferre vix potuissent.



CAPUT III. Varia miracula ope S. Walburgis patrata.
[Col. 1097D]

11. Postquam ergo sanctissimae virginis pignora supra sanctum praedicti monasterii altare locata sunt, sequenti nocte contigit abbatissam Liubulam ibidem adfuisse; dumque illic tribus detenta noctibus, gravi podagrae morbo laborans se sopori dedisset, astitit ei quidam veneranda canitie clericus, Williboldus, ut creditur episcopus, S. Walburgae frater (qui in eodem loco suam proprietatem haereditario jure longe ante donatam habuit) eamque compellans ita ait: »Liubula, cur dormis? quare non surgens ad ecclesiam pergis?« Ad quem illa: »Ut quid [Col. 1098A] nunc ad ecclesiam eundum est, cum necdum pulsata matutinalia signa sonuerunt? Ego quippe nec illuc incessu pedum ullo modo pergere valeo, nisi aliorum manibus deducta fuero.« Qui ait: »Vade celerius, ne moreris, quoniam Williboldus eamdem cum magno agmine intravit ecclesiam, qualiter sanctam sororem suam reconditam habeas, a te curiose perquirere volens.« Quae statim, ac si nihil incommodi perferens, surrexit, et de loco ad locum exsiliens, basilicam, ad quam tetendit, ingressa est, divinae clementiae atque beatae virgini gratiarum actiones pro adepta sospitate rependit.

12. Quidam autem pauper a nativitate contractus, quasi quoddam cerneretur monstrum, dum inter plures ad S. Walburgae patrocinia confugientes, victus [Col. 1098B] pariter et remedii solatium quaereret, nocte quadam sibi dormienti apparuit beatissima virgo, et ut ad ecclesiam pergeret, imperavit. Quo respondente se algoris asperitatem perhorrescere, ideoque nec a loco quietis audere se saltem erigere. Ad quem illa blandis respondit verbis: »Vade, miselle, celeriter, quoniam ego te ab hujus frigoris asperitate qua nunc affligeris protegens, calida membra administrabo; mihique [(59) 1Kb] pro redditae sanitatis mercedula scabellula, quibus adhuc uteris incurvatis artubus, ad ecclesiam suspendere debebis.« Qui quamvis pigerrime ad ecclesiam pergens, ibique paululum commoratus, ad suum anxius rediit hospitium. Mane autem facto iterum regressus illuc et ante beatae virginis feretrum se projiciens, circa [Col. 1098C] tertiam horam subito palpitando se coepit volutare in pavimento et protendere, et scabellula, sine quibus nunquam se de loco transferre potuit, ac si divinitus e manibus evulsa, ante altare projecta sunt. Sicque membris omnibus consolidatis erectus ambulavit, et convalescens in eadem ecclesia ad dies vitae suae validus et incolumis postmodum administravit.

13. Allata est ad idem monasterium quaedam muner, nomine Reginsundis, ita membris omnibus debilitata, ut nisi aut vehiculo aut duobus eam inflexis inter se brachiis portantibus nullo modo transferri uspiam potuisset. Quae ante altare, super quo virginis feretrum continebatur, a suis exposita, celerrimam [Col. 1098D] adepta est sanitatem, ita ut sine alterius ductu per se efficacissime, quocunque vellet, pergeret, Jesum Christum et sacrae virginis glorificans merita.

14. Quaedam etiam mulier de villa nuncupata Stofohem, vocabulo Geyla, cum advenisset festus dedicationis illius ecclesiae annuus dies, omnibus in illa regione solemnizantibus, illa sola procaci animo parvipendens, suam ingressa est hiemalem zetam et curciboldum, quem ad texendum prius erectum habuit, flexis coepit texere digitulis dexterae; sed cum duabus vicibus ex [(60) 1Kb] glomite sive tramea [Col. 1099A] quam manu tenebat in tetam transponeret, inhaesit illi miserrime insertus manui glomex, intumescente toto lacerto; sed quae adfuerant mulierculae tentaverunt inclusum [(61) 1Kb] glomitem singillatim dissuere [(62) 1Kb] filis [(63) 1Kb] .

15. Quidam vir nomine Ercamboldus expletis jam [(64) 1Kb] triginta septem hebdomadibus, dum nullius generis cibo vel potu aliquatenus vesci potuisset, nec tamen pedum incessu fraudaretur, nisi languidus pergeret quo vellet. Tantum ovorum raris meditulliis, modicissimoque leguminis suffragio vix pendulam refocillabat anxius vitam, gerens macilentissimum et imbecillimum cum vita sibi ingrata corpusculum, nec vini vel sicerae gustum ore ullatenus contingere delectabatur. Tunc sibi aegre dormienti [Col. 1099B] vox blanda eum ita affatur: »Cur, inquit, desidia languescens, neglecto tuae valetudinis remedio, de tua vita sic omnino desperas? Age ergo, quod moneo jam, de tui status recuperatione securus, et ad monasterium Mouvenhem vade festinus, ibique beatae virginis meritis adjuvaberis. Cumque illuc celerius veneris, inventurus es ibidem tres sanctimoniales secus altare stantes quae [(65) 1Kb] tibi consecratum sanguinem Domini de calice propinabunt; quem dum ab illis acceperis, mox edendi bibendique absque ulla dubitatione delectatio tibi associabitur et prosperabitur.« Hoc igitur saluberrimae vocis impulsu expergefactus, summa cum celeritate ad jam dictum monasterium adductus est, qui illic ab oratione se erigens compertis juxta altare tribus matronis astantibus, [Col. 1099C] visionem quem viderat exsolvit; moxque, ut de sancto calice degustavit, adfuit ei magnum edendi et bibendi desiderium, sicque comestionis et bibitionis totiusque corporeae valetudinis remedio acquisito, cum nimia exsultatione domum incolumis rediit, et in eadem incolumitate usque ad finem vitae perseveravit.

16. Contigit nimium mirabile, et, nisi plurimorum approbaretur cognitione, valde incredibile (sed divinae Majestati nihil constat impossibile), inauditum nuper a saeculo signum. Dum igitur maxima undique confluentium populorum ad S. Walburgae basilicam turba conveniret, adfuit inter illos quidam incognitus exsul, peregrini habitu stans vel jacens, qui [Col. 1099D] inter caeteros attentius et instantius oravit, quem abbatissa Liubula intuens inter caeteros flebilius perseverantiusque orasse admirata, eumdem ad se vocari praecepit; et quis vel unde esset nimium curiose interrogavit. Ad quam ille: »Gratias, inquit, Deo omnipotenti ago, qui me sanctissimae virginis Walburgae meritis de maximae confusionis scandalo, indignissimum peccatorem liberare dignatus est. Quod tam vos hic modo praesentes, quam omnes a [Col. 1100A] me potius quam ab aliis, quam mirificum sit, audire oportet: et, ne me aliquis divinam fallere conscientiam velle suspicetur, testor Deum, quem nihil latere potest, ante cujus assisto, licet indignus, altare, et S. Walburgam, cujus nimium compulsus suffragia requisivi, me nihil ficta sed veridica, in hoc miraculo, narratione relaturum, prout possibile est humanae fragilitati.«

17. Anno quoque [(66) 1Kb] priori, quo famis atrocitas multos afflixerat, contigit duos pauperes eamdem famis acerbitatem de loco ad locum, de regione ad regionem confugere; tunc contigit quemdam tertium de longinqua regione pauperem illis associari: quem ubi vel unde pergeret vellet interrogantibus respondit se, sicut plures velle cognitum est, S. Walburgae [Col. 1100B] patrocinia quaesiturum. Tunc illi: »Si illuc inquiunt, eundi desiderium est, habeto nos ejusdem itineris et consolationis consocios, ut simul multae longinquitatis pericula transeuntes, mutuis confortemur auxiliis. Nam et nos ad eumdem locum ire disponentes, victus inopia nimium constricti, et adhuc jejuni gradientes, vix vacillando gressu ambulare valemus.« Quibus simplex conviator: »Eia, confratres, inquit, prolixi itineris longinquitatem Domino Jesu Christo commendantes, angustias deponamus. Et quoniam meridianae requietionis imminet tempus, quaeramus ubi disjejunandi modicumque pausandi aptus inveniri possit locellus.« Quo invento, cum discumberent, et cum priores consocii nihil commeatus secum habere conquererentur, ait [Col. 1100C] qui supervenit [(67) 1Kb] conviator tertius: »Jam nunc lassi conquiescentes de meis pransuri cibusculis; postmodum ea ratione dormiamus, ut nimirum tertius securam vigiliam exhibeat duobus, ut sic gemina refocillationis et pausationis recreatione relevati coeptam in Domino profectionem perficiamus.« Quibus hoc bonum consilium insidiose approbantibus, sumpsit alter de duobus consociis somnum imaginarium; sed tertius qui supervenit, mortiferum atque novissimum. Nam protinus contra innocentem consurgentes nefandissime interemerunt.

18. Quo perpetrato, quid de mortificati cadavere impiissimi agerent, coangustati, tandem eorum alter horribilem sarcinam propriis coaptavit humeris, [Col. 1100D] coepitque perscrutari, ubi in quolibet devio vel abdito mortificatum exposuisset loco. Tandem hoc invento, dum amplexum a se corpus conaretur deponere, coepit a mortuo vivus arctius constringi, ut nullo conamine funeris pondus a se potuisset disjungere. Quid faceret infelicissimus? Anxius quocunque pergere studuisset, indeclinabilem sui facinoris proditricem ad se tenacissime conglutinatam, horrorem cunctis incutiens, comportavit. Cui interea fatigabiliter [Col. 1101A] de loco ad locum vaganti quidam sibi cognitus obviavit; sed conspecto tantae horribilitatis onere pene exanimis expallescens, tandem animo recuperato, cur tam horrificae molis bajulus exstitisset percunctatus est. At ille, ut sibi familiari amico credulus cunctum hujus commachinationis ordinem referebat, et ut suae calamitatis commisertus gravedinem qua miserrime comprimebatur, a se excludere quodam modo comprobaret. Tunc ille facile suo amico posse succurrere arbitrans, arrepto gladio quem secum ferebat, mortificati corporis brachia, gestantis amici cervicem vivaciter complexantia, articulatim, nisi aliter nequisset, abscindere volens, quatenus suum ab hujus inauditi ludibrii violentia erueret amicum. Sed, res mira et stupenda, et in [Col. 1101B] Domino Jesu Christo laudanda! mox ut manus illius mortui cohaerentes lacertos attigerant abscindendos, abscissoris corpus quasi tenacissimo bitumine conglutinabatur illis duobus. Sed statim divina miseratione compunctus suorum scelerum collacrymando reminiscens, precabatur quatenus immensa Dei clementia per B. Walburgae suffragia sibi miserrimo nimiumque facinoroso misereri dignaretur. Cui hujusmodi supplicanti, suaque ad S. Walburgam vota multifarie pollicitanti, multumque ejulanti disnexum est corpus, et nimium libero consolatus utebatur incessu, erectis oculis ac manibus Deum semper et ubique, sanctamque glorificans virginem.

19. Tunc pariter terrifico sarcinarum pondere usque ad littus Rheni comitabatur, ibique dum aliquantulum [Col. 1101C] constitisset, praescriptus miser tanti oneris gravitate et dedecoris confusione afflictus, malens mortis subire interitum, quam detestabilis et ingratae vitae fastidium diutius sustinere, Rheni alveum conscendens, quatenus sic sibi suoque cadaveris coagulati [Col. 1102A] ponderi ignotam acquireret sepulturam, cum omni impetu se praecipitavit in illius abyssi voraginem [(68) 1Kb] . Sed Rhenus tanti criminis immunditiam, suam praedam non esse praesumens, absque ulla morula parricidam cum suo morticinio vivum ad littus revomuit. Stupefactus autem nimiumque exterritus ejusdem conviator, et de ejus direptione nimis congratulans, sicut de alterius calamitate collacrymans, tandem miserabilem cum miserabili onere derelinquens, ad S. Walburgae monasterium concito cursu advenit, reique gestae seriem per ordinem veridico ore ibidem cunctis narravit, summique juramenti approbatione affirmare, si permitteretur, libentissime voluit. Fertur namque praefatus funeris captivitate detentus, B. Walburgae virginis praesidia saepe [Col. 1102B] voluisse adire, sed nunquam illius ecclesiae confinia posse contingere, ut liquido monstraretur quanti reatus existeret vinculo colligatus, qui sic procul, ne ad S. Walburgae monasterium ullo modo pertingere posset, coerceretur. Hunc multi cum jam saepe dicti oneris mole, qui tunc temporis exstiterunt, viderunt: unde constat nequaquam esse falsum, quod tam plurimorum attestatione esse verum corroborabatur.

20. Haec itaque signa et prodigia hic nunc scripto comprehensa, quae divina majestas in illa novitate sublevationis ex monumento corpusculi, Deo et hominibus adamandae virginis peregit, multum laudanda et admiranda sunt. Sed adhuc in diversis per totum Francorum regnum provinciis, quae ejusdem [Col. 1102C] virginis reliquiarum pignoribus illustratae consistunt, quotidie plura excellentioraque praeconio digna efficiuntur per Jesum Christum Dominum nostrum, cui est cum Patre et Spiritu sancto perennis gloria in saecula saeculorum. Amen.



[DE RATIONE INVENIENDI CRASSITUDINEM SPHAERAE.]




[Col. 1101]
IN OPUSCULUM SUBSEQUENS R. P. BERNARDI PEZII MONITUM. Dissertatio isagogica in tom. III Thesauri Anecdot. noviss., pag. III.

Opusculum de Crassitudine Sphaerae, ad Sylvestrum II, antea Gerbertum, scribendo ansam praebuit Adelboldo difficilior quidam locus Macrobii super somnium Scipionis, ubi ait compertum esse apud geometras peritissimos, ut in duobus circulis, si diametrum unius duplum sit diametro alterius, ejus circuli crassitudo, cujus diametrum duplum sit, octupla sit crassitudini illius circuli, cujus subduplum est diametrum, etc. Quam doctrinam dum accurate explicat Adelboldus, rem tamen omnem ad Silvestrum defert: In his omnibus, inquit, si erro, oro ut ad viam veritatis reducar. Si viam teneo, nihilominus peto ut via quae me dubitantem tenet in tenebris, vestri assensus auctoritate illustrata reluceat. Ex quibus discimus quanti Silvestri eruditionem fecerit Adelboldus, qui hoc scriptum ante annum 1003 qui ultimus Silvestro fuit, debuit concinnare. Id ex cod. ms. membraneo annorum sexcentorum bibliothecae Tegernseensis nobis suppeditavit adm. R. et cl. P. Alphonsus Hueber, alias a nobis laudatus. Alius est codex Petrensis ejusdem aetatis in-12, ad quem idem opusculum exegimus. Postremo cl. Edmundus Martene in Itinere suo litterario Gallicano, part. II, 92, testatur se in abbatia Cheminonensi dioecesis Catalaunensis vidisse opus Adalboldi ad Silvestrum papam De circulo, etc., quod sine dubio hoc ipsum nostrum est.




[Col. 1103]
ADELBOLDI PISCOPI TRAJECTENSIS. ORDINIS S. BENEDICTI LIBELLUS DE RATIONE INVENIENDI CRASSITUDINEM SPHAERAE. AD SILVESTRUM II P. M. Prodit nunc primum in lucem ex codd. mss. inclytorum monasteriorum Tegernseensis et Sanct-Petrensis Salisb., opera adm. R. D. P. Alphonsi Hueber, ascetae Tegernseensis.
(Apud R. P. Bernardum Pezium, Thesaur. Anecdot. noviss., tom. III, parte II, col. 85.)



[PRAEFATIO.]

[Col. 1103A] Domino SILVESTRO summo et pontifici et philosopho ADELBOLDUS scholasticus vitae et felicitatis perpetuitatem.

Valde peccare est publicis intentum utilitatibus privatis inquietare conventionibus. Sed hoc ingenio vestro confido, ut simul et reipublicae possit sufficere, et mihi, ex hoc quod quaero, satisfacere. Et tamen temere ago, et non ignoranter pecco, quod tantum virum quasi conscholasticum juvenis convenio. Sed confessio peccati veniam non tantum, dico, quaerit, sed exigit. Fortasse cogitatis ut sic peccem ut me peccasse poenitere nolim, ac ideo sine fructu poenitentiae confessio nec veniam debeat quaerere, nec remissionem aliquam exigere. Ad haec respondebo quia, si benignitatem vestram in hac [Col. 1103B] conventione offendero, ultra quam credere possitis, me vos convenisse dolebo: ac ideo dolenti et poenitenti, simulque se peccasse fatenti, et deinceps ab ejusmodi peccato se abstinere volenti veniam concedendam esse censebo, ab eo maxime qui vicem illius tenet, cui dictum est: »Non dico tibi usque septies, sed usque septuagies septies (Matth. XVIII, 22).«

Si autem non offendero, sed id quaesiero quod cum benevolentia vestra adeptus fuero, utpote quia in adeptione mea et mihi et multis prodesse gaudebo, quaestiones, quas jam auctoritati vestrae transmisi, quia non resolvuntur, me in eis aut vos offendisse timeo, aut pro dilatione solutionis aliquid [Col. 1103C] grande futurum spero. Sed non aliud quoddam proponam, ut aut ex hoc, quod timeo, magis doleam, et doloris magnitudo vos flectat ad veniam: aut ex hoc, quod spero, magis gaudeam, et gaudii mei plenitudo remunerationem vobis imploret futuram. Et hoc quidem quod nunc proponere volo, quibus rationibus discuti et ad intellectum usque deduci possit, videor videre; sed ad determinandum diligentiam vestram exspecto, ut tanti viri auctoritas praeceptionis meae fiat aut correctio aut integritas.

[Col. 1104A] Quid ergo sit, quibusque imaginationibus circa illud et delusus habear et certus tenear, jam nunc aperiam, ut, vulnere aperto haesitationis, a vobis praesto sit medicamentum certitudinis.



§ I.

Macrobius super Somnium Scipionis, ubi loquitur de magnitudine coeli, terrae, solis et lunae, eorumque rotunda globositate, compertum esse ait apud geometras peritissimos, ut in duobus circulis, si diametrum unius duplum sit diametro alterius, ejus circuli crassitudo, cujus diametrum duplum sit, octupla sit crassitudini illius circuli cujus subduplum est diametrum.

De diametro circulum, de circulo diametrum, de diametro et circulo aream invenire, ac ideo diametrum [Col. 1104B] ad diametrum, et circulum ad circulum, et aream ad aream comparare illis facile est qui de talibus consueverunt curare. Crassitudinem autem ad crassitudinem quomodo potest comparare, qui necdum quid sit crassitudo percepit? Duarum enim rerum notitiam earumdem comparatio non praecedit, sed subsequitur. Unde fit ut crassitudinem aliquam crassitudini alterius octuplam esse comprehendere nequeat, qui nescit unde cujusque circuli crassitudo concrescat. Quid autem jam inde mihi percepissem, aperiam, non, ut aiunt, Minervam litteras, sed ut monstrem quid sentiam; quatenus, si erro, ad viam a sagacitate vestra reducar: si viam titubans teneo, auctoritati vestri assensus innitar. Sed ut ad id [Col. 1104C] quod volo perveniam, ab his quae pluribus nota sunt incipiam.



§ II.

Diametrum 7 pedum mihi facio. Ex hoc circulum sic quaero. Triplico illud, et ejus septimam triplicationi illi superaddo, et sic circulum in viginti duos pedes habeo. Medietate autem diametri, quod est 3 et semis, et medietate circuli, quae est 11, invicem multiplicatis, venit mihi area ejusdem circuli 38 pedes et semis. Ecce diametrum, ecce circulum, [Col. 1105A] ecce aream habeo! Sed ut crassitudinem inveniam, diametrum idem cubico, et cubum mihi ejusmodi facio, qui globositatem sphaerae lateribus contingat, angulis autem et lineis ab angulo in angulum procedentibus excedat. Ab hujusmodi cubo crassitudinem illam, quae a globositate usque ad angulos et lineas procedit, necesse est recidere, ut hac recisa solius sphaerae soliditas remaneat.

Hanc recisionem hoc modo facio. Summam totius cubi per vicesimas primas divido. Hinc tollo vicesimam primam partem de cubo, quae est 16: multiplico decies, et habeo recisiones cubi. Postea undecies, et habeo globositatem sphaerae, id est, ex his vigesimis primis excisionibus cubi deputo 10; reliquas crassitudini [cod. Petr. crassitudines] [Col. 1105B] sphaerae relinquo. Quod idem esset, si totius cubi summam undecies ducerem, et ex illa concretione unam vicesimam primam subducerem [Petr. ducerem]. Haec enim vicesima prima tanta est [Tegern. esset], quantae illae 11 quae vicesimae primae ex simplici cubo tollebantur.



§ III.

Ut lucidius fiat quod dicimus, certis numeris crassitudines duas assignabimus, ut assignatas invicem comparare possimus: non ut haec aut veriora sint, aut vos ignorare credamus, sed ut, viis nostris vestrae diligentiae monstratis a vobis deinceps ducti errare nesciamus.

Circuli, cujus diametrum est 7 pedum, crassitudinem [Col. 1105C] sic quaero. Cubico diametrum, et dico: septies septem fiunt 49. Rursus septies 49 fiunt 343. Ecce cubus ejus quadrati, cujus unumquodque latus 7 sit pedum, et hic cubus globositatem sphaerae ex toto concludit.

Ut autem supercedentia recidantur, sic facio. Tollo vigesimam primam ex 343 quae est 16 et SS. Hanc si decies duco, habeo 163 et SS, excessiones scilicet cubi. Si undecies, habeo 179 et SS, sphaerae scilicet crassitudinem.

Ut manifestius fiat quod dicimus, cum quadrato circulum subpingamus [Tegern. subpingimus], ut visa in planitie facilius intelligantur [Petr. intelligatur] in crassitudine.
[Col. 1105D] [Figure: [Figura] 4Kb]

[Col. 1106A] Ecce in hac sphaera diametrum est 7 pedum, circulus 22, area 38 et semis, soliditas 179 et SS. Non est autem mirandum si cubus in excessionibus suis fere medietatem crassitudinis obtineat, cum hic quadratus in planitie in supergressionibus suis vix [Petr. nec tert.] tertiam partem retineat. Hic quippe in quadratura cum unumquodque latus 7 sit pedum, secundum laterum dimensionem [Tegern. divisionem], aream 49 habebit. Cumque circulus ex his sibi 38 et acceperit, quadratura suis excisuris non nisi 10 et S retinebit.



§ IV.

Quare autem mihi ita esse videatur, si vobis non sit fastidiosum audire, mihi non erit onerosum dicere. Hic namque id est: quadratus, si septies in [Col. 1106B] altum tollatur, 343 pedes reddit, excessiones scilicet suas et aream circuli secum in altum deducens [Petr. ducens]. Septies enim 10 et semis, id est excessiones, fiunt 73 et semis; et septies 38 et semis, id est area circuli, fiunt 269 et semis. Sed 73 et semis, et 269 et semis, reddunt 343. Quare quadratum in altum tollere nihil est aliud nisi excessiones suas et circuli aream secum deducere. Ab illo igitur cubo, qui ex area 49 pedum consurrexerat, si quis septies 10 et S., id est 73 et S. reciderit, nondum sphaericam globositatem expolivit, sed secundum formam modii ab aequali area in aequalem aream deductam constituit, in pedes scilicet 269 et S.

Ex hac autem forma non medietatem, ne in modum [Col. 1106C] trochi ex utraque parte acueretur, sed tertiam partem, quae est 89 et SSS, tollere debemus, ut sphaeram expoliamus. Sed haec tertia non tamen omnino rotundae formae, id est [cod. Petr. Sed haec t. rotundae formae non tamem de numero id est, etc.] 89 et SSS et 7 excessiones, id est 73 et S., idem reddunt quod 10 vicesimae primae, quae ob hoc integro cubo tollebantur, ut sphaera undique rotundaretur; et hae decem vigesimae primae ad medietatem cubi fere pervenirent, nisi quadragesima secunda ejusdem cubi impediret [Tegern. impedirentur].



§ V.

Jam facile est videre, cum quadratus nec tertia [Petr. nec in tertia] sui circulum devincat, quare cubus fere sui medietate sphaerae globositatem supervadat. [Col. 1106D] Sed haec forma modii, quae recisis undique lateribus cubi rotundatur, quamvis ad plenum non possit, aliquatenus tamen subscribatur, ut quod inertia linguae occultat, veritas picturae aperiat
[Figure: [Pictura] 3Kb]

[Col. 1107A] Ecce videri potest quantum post recisionem acuminum de cubo recidendum sit de medio [Tegern. modio] ut pura globositas sphaerae remaneat.

Ecce satis dictum esse videtur quomodo ex diametro 7 pedum crassitudo sphaerae concrescat. Jam nunc aliam statuamus, quae ex [Petr. a] duplo diametro proveniat. Sit 14 diametrum. Hoc cubico: quaterdecies 14 quaterdecies fiunt 2744. Hic est cubus sphaeram concludens. Hujus si vigesimam primam partem accepero, quae est 130 et SS, et eam decies duxere, venient mihi 1306 et SS; et hic cubus [Petr. et in his cubus] sphaeram excedit. Si autem undecies, fiunt 1437 et SS; et haec est crassitudo sphaerae. Quam si quis eisdem rationibus velit informare quibus superiorem informavimus, scilicet ut eam de cubo in formam modii, de modii forma in [Col. 1107B] suam globositatem velit deducere, non tantum istam, sed et omnes, de quocunque diametro processerint, simili modo rotundare poterit. Sed uterque circulus depingatur, et is qui 7, et is qui 14 habet pedes in diametro, ut numerus cuique suae soliditatis ascriptus demonstret quantum minor a majore vincatur.
[Figure: [Pictura] 4Kb] [Col. 1108A] [Figure: [Pictura] 4Kb]

Diameter et circulus sphaerae majoris diametro [Col. 1108B] et circulo minoris dupla proportione junguntur; area vero areae quadrupla; crassitudo autem crassitudini octupla: bis enim 7 et bis 22, quod est diameter et circulus minoris, fiunt 14. Et 14, qui est diameter et circulus majoris, et quater 38 et S. quod est area minoris, fiunt 154, quod est area majoris; et octies 189 et SS quod est soliditas minoris, reddunt 1347 et SS, quod est soliditas majoris.



§ VI.

Jam nunc quidem nihil dubitarem quin haec esset ratio sphaericam crassitudinem inveniendi, si proprium esset sphaericae tantum erassitudinis, ut, si duplicitas in diametro constaret, octuplicitas in soliditate reperiretur. Sed hanc eamdem causam et rationem in omnibus cubis invenio. Si enim ex binario unum fecero cubum, et quaternario alterum, quia quaternarius duplus est binarius, cubus quaternario octuplus erit cubo binarii, etiam areae binarii quadrupla erit area quaternarii: et non tantum in cubis, sed etiam invenitur idem in puteorum profunditatibus. In his omnibus, si erro, oro ut ad viam veritatis reducar. Si viam teneo, nihilominus peto ut via quae me dubitantem tenet in tenebris, vestri assensus auctoritate illustrata reluceat.




[Col. 1107]
ADELBOLDI CHARTA DE VASSIS SIVE FIDE ADDICTIS ECCLESIAE ET EPISCOPO TRAJECTENSI.
(Heda, Chronicon Ultraject., p. 282.)

[Col. 1107C] In nomine Dei amen. Operae pretium duxi ea quae sequuntur scriptis inserere, ne posteris lateret quod praesens aetas faceret. Quapropter desidero notum esse cunctis sanctae Dei Ecclesiae fidelibus, tam praesentibus quam futuris, quod ego Adelboldus, Dei solummodo gratia, sanctae Trajectensis Ecclesiae praesul indignus, cum feudales liberi sanctae Trajectensis Ecclesiae a me feudum suum requirerent, [Col. 1108C] praedecessorum meorum episcoporum Trajectensium mihi litteras ostenderunt, continentes quae et qualia bona ipsi et eorum progenitores ab Ecclesia Trajectensi tenuerunt; quibus visis, in scriptis feci redigi quae sequuntur.

Dux Brabantiae est liber feudalis Ecclesiae Trajectensis, et tenet in feudum civitatem lapideam in Tiele, cum praediis, familiis, mancipiis, silvis, aquis, [Col. 1109A] piscationibus, pascuis, pratis, et salictum juxta praedictam civitatem Tiele situm, et omnibus ad civitatem pertinentibus eamdem.

Item totam Campiniam usque Tournoutervoerde, cum mancipiis, silvis, campis, officiumque ejus est quod vocatur et est dapifer episcopi Trajectensis.

Item comes Gelriae est etiam liber feudalis Ecclesiae Trajectensis, et tenet in feudum comitatum Zutphaniae, cum multis praediis, mancipiis, pratis, silvis, aquis aquarumve decursibus et justitiis. Item Embricum cum suis attinentiis pro parte media, et alia pars est episcopi Trajectensis. Item in pago Batua magnam partem, cum mancipiis utriusque sexus et justitiis. Item Tielrewert et Bombrewert, cum multis mancipiis, mansis, terris, [Col. 1109B] casis, domibus, campis, pratis, aquis, aquarum decursibus, et justitia; et dicti comitis officium est quod vocatur et est venator episcopi Trajectensis.

Item comes Hollandiae est liber feudalis episcopi Trajectensis, et tenet in feudum comitatum Hollandiae, et terram Kenemariae, cum terris, mansis, silvis, campis, pratis, pascuis, mancipiis, aquis, aquarum decursibus, et justitia, exceptis dictarum terrarum decimis, et terra Waterlandiae et West-Frisiae, quae totaliter pertinet ad episcopum et Ecclesiam Trajectensem, et dictus comes Hollandiae vocatur et est mareschalcus episcopi Trajectensis.

Item comes Clivensis est liber feudalis Ecclesiae [Trajectensis] et tenet in feudum in pago Batua in superiori parte supra Rhenum magnam partem terrarum [Col. 1109C] et mansorum, cum casis, domibus, mancipiis, campis, pratis, pascuis; et ex alio latere Rheni, et in aliis quibusdam locis, terras, mansos, casas, domos, silvas, campos. Item Woudrichem cum agris et campis, cum aquis, aquarumve decursibus, et [Col. 1110A] justitiis, est et vocatur camerarius episcopi Trajectensis.

Item comes de Benthem est liber feudalis Ecclesiae, et tenet in feudum Burchgraviatum sive praefecturam Trajectensem cum plurimis mansis, terris, insulis, campis, mancipiis, silvis, pratis, pascuis, aquis aquarumve decursibus, et justitia, in pluribus locis civitatis et dioecesis Trajectensis, qui vocatur et est janitor episcopi Trajectensis.

Item dominus de Cuke est liber feudalis Ecclesiae, et tenet in feudum multas terras, insulas, et decimas, cum casis, domibus, et silvis, campis, pratis et pascuis, aquis aquarumve decursibus, et justitia in diversis locis dioecesis Trajectensis, qui vocatur et est pincerna episcopi Trajectensis.

[Col. 1110B] Item dominus de Ghoer est liber feudalis Ecclesiae Trajectensis, et tenet in feudum castrum Goher, et terram dictam Ameide, cum multis terris, mansis, casis, domibus, silvis, campis, mancipiis, pratis, pascuis, aquis, aquarum decursibus, mobilibus et immobilibus, et omnibus ad dictos districtus de Goher et Meyde pertinentibus, qui vocatur et est signifer episcopi Trajectensis.

Praenominati omnes feudales Ecclesiae in generali synodo episcopi Trajectensis tenentur, et debent personaliter interesse, qui feudum suum a me receperunt in homagium, ac fidelitatem praestiterunt coram domino Henrico II Rom. imperatoris invictiss. Augusto, praesentibus Aribone archiepiscopo et archicapellano, Annone Coloniensi, Everhardo Treverensi, [Col. 1110C] Adelberto Hammelburgensi archiepiscopis, Udalrico vice cancellario et pluribus aliis episcopis, comitibus et regni fidelibus.

Actum in Tulpiaco castro, anno Domini 1021, IV Non. Januarii feliciter. Amen.




[Col. 1109]
ADELBOLDI MUSICA.
(D. Martinus Gerbertus, Scriptores ecclesiastici de musica, I, 303, ex cod. Tegernseensi saec. XI vel XII.)





MONITUM.

Codicem Tegernseensem saec. XI vel XII, ex quo Bern. Pezius edidit Adelboldi libellum De crassitudine seu circulo sphaerae, inscriptum reperi recentiori quidem manu Musica Adelboldi ad Silvestrum papam, qui Romae sedit ab an. 999 usque 1003. Nempe Domino Silvestro summo et pontifici et philosopho Adelboldus scholasticus dedicat ipsum laudatum libellum, cui non interrupto stylo mox ea subduntur, quae nunc nos sub ejus nomine edimus ad nostrum spectantia argumentum.



[DE MUSICA.]
[Col. 1109]


QUEMADMODUM INDUBITANTER MUSICAE CONSONANTIAE JUDICARI POSSINT.

[Col. 1109D] Ut vero indubitanter consonantiarum ratio colligatur, tali brevissimo ac simplici effici poterit instrumento. Sit regula diligenter extensa
[Figure: [Figura] 1Kb]

Cui duo semisphaeria, quas magadas Graeci vocant, insuper apponantur, ita ut ab ea quae E est, [Col. 1110D] curvatura ad id quod est B diducta linea rectos circum se angulos efficiat. Item ab ea quae est F curvatura ad id quod est C. punctum diducta linea rectos circum se angulos reddat. Sint vero hae aequaliter undique perpolitae, et ad eosdem usus sint eisdem aliae aequales paratae. Super has intendatur nervus aequalis undique is qui est E. A. F. D. Si igitur diatessaron consonantiam, qualis sit, reperire voluero, hoc modo faciam. Ab E puncto, quo nervus semisphaerium tangit, usque ad F punctum, quo rursus ab alia parte altero rursus nervus semisphaerio [Col. 1111A] jungitur, divido spatium F E. partibus VII. Et ad partem IIII. septimarum appono punctum quod est k. Est igitur k. ab ea quae est K. F. sesquitertia. Si igitur ad k. aequum superioribus semisphaeriis apposuero, atque alterutra vicissim E. K. et K. F. plectro adhibito pellantur, diatessaron distantia consonabit, sin vero simul utrasque percussero, diatessaron consonantiam nosco. Quod si diapente efficere volumus, quinque partibus totam divido, ac tres uni portioni, duas vero reliquae dabo, atque posito ita semisphaerio secundum superius dictum [Col. 1112A] modum consonantias dissonantiasque perpendo. Item si diapason consonantiam tentare voluero, totam tribus partibus seco, atque in unam duasque distribuens, easdem simul vel alterutram pulsans, quid consonet vel quid dissonet utraque cognosco. Tripla vero quae ex mistis consonantiis nascitur, ita redditur ut, si totam IIII partium divisionibus partiamur, atque in tres et unam tota nervi prolixitas dividatur; itaque semisphaerium tribus appositum, triplae proportionis dissonantiam et consonantiam reddet.



MONOCHORDI NETARUM PER TRIA GENERA PARTITIO.
[Col. 1111]

[Col. 1111B] Ut vero per tria genera currat mista descriptio, et omnibus propria nervorum pluralitas apponatur, ad conservandas scilicet proportiones vel tonorum atque dieseon, excogitatus est numerus qui haec omnia posset explere: et proslambanomenon quidem describatur qui sit VIIII. CC. XVI. minimus vero II. CCC. IIII. reliquorum vero sonorum proportiones in horum medietate texentur. Sane ab inferiore procedimus omniumque nomina chordarum non solum nominibus, verum etiam appositis litteris, demonstramus. Sed ita ut, quoniam trium generum est facienda partitio, nervorumque modus litterarum numerum excedit, ubi defecerint litterae, easdem rursus geminamus hoc modo, ut quando ad Z. fuerit usque perventum, ita describimus reliquos nervos. [Col. 1111C] bis a. aa. bis b. bb. et bis c. cc. Sit igitur primus quidem numerus maximusque, qui proslambanomeni obtineat locum [(68*) 1Kb] VIIII. CC. XVI. Sitque totius chordae modus ab eo, quod est A. usque ad id, quod est LL. Hanc id est A. proslambanomenon. VIIII. CC. XVI. divido dimidiam ad O. ut sit tota. A. dupla ab ea quae est. O. item O. sit dupla ab ea quae est bis II. nete hyperboleon. Habe igitur quidem. A. VIIII. CC. XVI. O. vero horum dimidium. IIII. D C. VIII. ad mese ut proslambanomenon diapason consonantia conveniat. Ea vero quae est bis II. dimidium meses, ut sit proslambanomenos ab ea quae est nete hyperboleon quadrupla, et bis diapason ad eam consonet symphoniam. Sitque II. II. CCCIIII.
[Col. 1111D] [Figure: [Table] 2Kb]

Si igitur ex II. CCC. IIII. octavam abstulero partem, id est, CC. LXXX. VIII. eisdemque adjecero, fient mihi II. D. XC. II. eritque HH. II. D. XC. II. quae sit paranete hyperboleon ad nete hyperboleon obtinens distantiam toni. Rursus ejus quae est HH. id est II. D. XCII. aufero octavam, quae est CCC. XX. IIII. eamdemque eis, quorum est octava, subjungo, eruntque II. DCCCC. XVI. fietque mihi FF. trite hyperboleon diatonos, [Col. 1112B] in diatonico scilicet genere II, DCCCC. XVI. tono quidem distans ab ea, quae est paranete hyperboleon diatonos, ditono vero ab ea quae est nete hyperboleon. Eadem vero FF. erit in chromatico genere trite hyperboleon chromatica; in enarmonio vero paranete hyperboleon enarmonios. Quod facilius agnoscitur cur veniat, cum trium generum tria prima tetrachorda a nete hyperboleon inchoantia descripserimus. Quoniam vero si a sesquitertia proportione duas sesquioctavas abstulero, relinquetur mihi semitonium minus, sumo tertiam ejus quae est II. partem, id est nete hyperboleon: sunt D CC. LXVIII. hos eisdem adjicio, fient mihi, III. LXXII. quod est nete diezeugmenon, DD. ad triten hyperboleon semitonium minus. Quoniam nete diezeugmenon [Col. 1112C] ad nete hyperboleon diatessaron continet consonantiam; trite autem hyperboleon diatonos a nete hyperboleon ditonum distat, relinquitur spatium, quod est inter neten diezeugmenon et triten hyperboleon, semitonii minoris.

Quoniam igitur tetrachordum hyperboleon diatonici generis explevimus, nunc chromatici et enarmonii tetrachorda supplenda sunt hoc modo. Quoniam enim paranete hyperboleon a nete hyperboleon tono distat in diatonico genere, in chromatico tribus vero semitoniis, in enarmonio quidem duobus tonis: si distantiam paranetes hyperboleon, et netes hyperboleon diatonici generis sumpserimus, ejusque dimidium paranete hyperboleon, quae est [Col. 1112D] diatonici generis, apponamus, habebimus numerum tribus semitoniis ab nete hyperboleon distantem, et erit haec in chromatico genere paranete hyperboleon. Aufero igitur de II. D. XCII. id est paranete hyperboleon diatonici generis II. CCCIIII. id est nete hyperboleon, relinquuntur CC. LXXX. VIII. hos divido, erunt C. XX. VIII eosdem II. CCC. X. adjungo, fient II, CCCC. XXX. VIII. haec erit hyperboleon paranete chromatica. [(69) 1Kb] Rursus quoniam trite hyperboleon vel diatonica vel chromatica duos tonos distat a nete hyperboleon, et in enarmonio genere paranete hyperboleon [Col. 1113A] duobus tonis distat ab ea quae est nete hyperboleon, eadem erit et in enarmonio genere paranete hyperboleon, quae est in diatonico vel chromatico trite hyperboleon. Sed quoniam trite hyperboleon diatonici generis et chromatici ad nete diezeugmenon minus semitonium servant, constat autem tetrachordum enarmonii generis ex duobus integris tonis et diesi ac diesi, quae sunt dimidia spatia semitonii minoris: distantiam eam, quae est inter neten diezeugmenon et paraneten hyperboleon enarmonium sumo. Sed quoniam nete diezeugmenon est II. DCC. XXX. VIII. paranete autem hyperboleon II. CCC. X. horum distantia erit CCCC. XX. VIII. horum sumo dimidiam partem qui sunt CC. X. IIII. hos adjicio II CCC. X. fient II. D. XX. IIII. haec erit [Col. 1113B] EE. [(70) 1Kb] trite hyperboleon enarmonios. Descriptum est igitur secundum tria genera tetrachordum, quod est hyperboleon, cujus formam subter adjecimus.



SCHEMA N. I.


Ratio superius digestae descriptionis.

Tria igitur tetrachorda tali nobis ratione descripta sunt. Tetrachordum enim omne diatessaron resonat consonantiam. Igitur nete hyperboleon et nete diezeugmenon in tribus generibus, id est, vel in diatono, vel in chromate, vel in enarmonio diatessaron continet symphoniam: Diatessaron autem consonantia constat duobus tonis et semitonio minore. Idem hoc modo per tria genera in suprascriptis tetrachordis divisum est. In diatono enim [Col. 1113C] genere quod primum paranete hyperboleon, id est II. D. XC. II. ad nete hyperboleon, id est II. CCC. IIII. distantiam obtinet toni, quod tali notula inscripsimus. T.[o] Rursus trite hyperboleon diatonici generis, quae est II. DCCCC. XVI. ad paranete hyperboleon diatonici generis, quae est II. D. XC. II. obtinet differentiam toni, quam simili notula T.[o] insignivimus. Nete autem diezeugmenon ad triten hyperboleon, id est, III. LXX. II. ad II. DCCCC. XVI. semitonium refert, quod tali notula signavimus. T.[s] Et est hoc totum spatium netes diezeugmenon et netes hyperboleon, duorum tonorum ac semitonii. Sed iidem duo toni ac semitonium in chromatico genere hac ratione divisi sunt. Secundum [Col. 1113D] enim genus, quod est chromaticum, hoc modo descriptum est. Paranete enim chromatice hyperboleon, quae est II. DCC. XXX. VI. ad neten hyperboleon, quae est II. CCC. IIII. comparata, continet spatium paranetes hyperboleon diatonici generis ad neten hyperboleon, qui est unus tonus, id est duo semitonia majus ac minus: et divisum rursus spatium [Col. 1114A] paranetes hyperboleon diatonici generis ad neten hyperboleon. Ita enim factum est [(71) 1Kb] qui est tonus, sed non integre, dimidius; quia, ut supra uberrime monstratum est (non) potest tonus in duo aequa partiri. Consignavimus igitur hoc spatium trium semitoniorum, id est toni ac semitonii, hoc modo. T.[s] T.[s] T.[s] Rursus paranete hyperboleon chromatice ad triten hyperboleon retinet partem toni, id est semitonium, quod reliquum fuit ex duobus tonis, qui continentur inter triten hyperboleon diatonicam et neten hyperboleon. Subtractis vero IIII. semitoniis, reliquum ex toto tetrachordo spatium semitonii est, quod continetur inter neten diezeugmenon, et triten hyperboleon. Constat igitur [Col. 1114B] hoc tetrachordum ex duobus tonis ac semitonio, divisum semel quidem in uno spatio tribus semitoniis, in duobus autem spatiis duobus semitoniis: tria vero spatia nervis IIII. continentur. In enarmonio vero genere summa est id pernoscendi [(72) 1Kb] tonos integros distat, quos hoc modo notavimus. T.[o] T.[o] Relinquitur igitur ex totius tetrachordi duobus tonis ac semitonio unum semitonium, quod continetur inter neten diezeugmenon, et paraneten hyperboleon enarmonion, quod scilicet divisimus in duas dieses trite hyperboleos media interjecta, spatiumque dieseos hoc modo notavimus. Q. Igitur nobis hyperboleon tetrachordum descriptum est, quo peracto ad diezeugmenon veniamus. Nec inmorandum [Col. 1114C] est hisdem commemorationibus in caeteris, cum ab hac descriptione etiam in aliis sumi possit exemplum.


Monochordi netarum per tria genera partitio diezeugmenon.

Netes igitur diezeugmenon, quae est III. LXX. II. si dimidiam sumam, erunt I. D. XXX. VI. eisdem additi, fiunt IIII. DC. VIII. [(73) 1Kb] quam. O. interea designavimus. Quod si ejusdem netes diezeugmenon, id est, DD. scilicet III. LXX. II. auferam tertiam partem, erunt I. XX. IIII. qui eisdem conjuncti facient IIII. XC. VI. quae vocabitur paramese. X. littera subnotata. Nete igitur diezeugmenon, id est, III. LXX. II. ad mesen, id est, III. DC. VIII. quoniam in sesquialtera comparatione consistit, ideo diapente [Col. 1114D] consonabit symphoniam. Eadem vero nete diezeugmenon, id est, III. LXXII. ad paramesen, id est, IIII. XC. VI. quae ad eam etiam in sesquitertia proportione composita est, diatessaron retinet consonantiam. Si igitur ab ea quae est nete diezeugmenon, III. LXX. II. octavam aufero partem, id est, CCC. LXXX. IIII. eisque adjiciam, fient III. CCCC. L. VI. eritque haec paranete diezeugmenon diatonos duobus [Col. 1115A] CC. litteris pernotata, ad neten diezeugmenon obtinens tonum. Ab hac vero octavam auferam si partem, id est, de III. CCCC. L. VI. quae est CCCC. XXX. II. eosdem eidem adjungam, erunt III. DCCC. LXXX. VIII. eritque ea. Y. trite diezeugmenon diatonos. Sed quoniam nete diezeugmenon ad paramesen sesquitertiam obtinebat proportionem, trite autem diezeugmenon diatonos a nete diezeugmenon duos tonos abest, continebitur inter triten diezeugmenon et paramesen semitonium minus. Diatonicum igitur genus in hoc quoque tetrachordo ac pentachordo ita expletum est, ut tetrachordi quidem ejus, quod est netes diezeugmenon ad paramesen, diatessaron consonantia sit; pentachordi vero ejus, quod est netes diezeugmenon ad mesen, diapente sit consonantia.

[Col. 1115B] Enarmonium vero atque chromaticum genus hac ratione texemus. Sumo differentiam netes et paranetes diezeugmenon diatoni, id est, III. LXX. II. et III. CCCC. L. VI. est eorum differentia CCC. LXXX. IIII. hanc divido, erunt C. XC II. hanc si sumam, eique quae est paranete diezeugmenon diatonos, adjungam, id est, III. CCCC. L. VI. fient III. DC. XL. VIII. haec erit paranete diezeugmenon chromatica, B. B. geminatis litteris adnotata, distans a nete diezeugmenon tono et semitonio, id est tribus semitoniis, continens ad triten diezeugmenon dudum quidem diatonicam, nunc vero chromaticam, id est, III. DCCC. LXXX. VIII. semitonium reliquum ab eo tono, quod divisum est inter paraneten diatonon diezeugmenon, [Col. 1115C] et trite diatonon diezeugmenon. Et aliud fit reliquum ex tetrachordo semitonium inter triten diezeugmenon chromaticam et paramesen, quod scilicet ex diatessaron consonantia relinquitur ea quae est inter neten diezeugmenon et paramesen, subtractis duobus tonis quos, nete diezeugmenon chromatica et trite diezeugmenon chromatica continebat. Quae autem in diatonico genere trite diezeugmenon diatonica est, in chromatico autem trite diezeugmenon chromatica, ea in enarmonio genere paranete diezeugmenon enarmonios dicitur: integros enim duos tonos distat ab ea quae est nete diezeugmenon, et notatur. AA. Et inter neten diezeugmenon, et paraneten enarmonion diezeugmenon [Col. 1115D] nulla interest chorda, atque ideo paranetes vocabulo nuncupatur. Semitonium vero, quod est inter paraneten enarmonion diezeugmenon et paramesen, id est inter AA. et X. hac ratione partimur, ut fiant duae dieses. Sumo differentiam paranetes diezeugmenon enarmonii, et parameses, id est III. DCCC. LXXX. VIII. et IIII. XC. VI. ea est CC. VIII. hanc divido, fient C. IIII. hos appono ad paraneten, quae est III. DCCC. LXXX. VIII. fient. III. DCCCC. XC. II. ea erit trite diezeugmenon enarmonios Z. pernotata. Hujus igitur tetrachordi per tria genera descriptionem subter adjeci, superiusque dispositum hyperboleon tetrachordum aggregavi; uti esset [Col. 1116A] utrorumque una descriptio, ut paulatim juncta dispositionis totius forma consurgat.



SCHEMA N. 2.


Monochordi netarum per tria genera partitio.

Duo quidem tetrachorda, quae sibimet conjuncta sunt, a mese vero disjuncta, trium generum superior descriptio quemadmodum locarentur ostendit: nunc ad illud tetrachordum veniendum, quod synemmenon vocatur, quod junctum est ei, quae est mese. Quoniam enim inter neten diezeugmenon et mesen, diapente consonantiam esse praediximus (est autem diapente consonantia trium tonorum ac semitonii), tres vero toni sunt in hoc pentachordo, quorum unus quidem netes diezeugmenon ad paraneten diezeugmenon diatonon, alter vero parenetes diezeugmenon [Col. 1116B] diatoni ad triten diezeugmenon diatonon, tertius autem parameses ad mesen, reliquumque semitonium trites diezeugmenon diatoni ad paramesen; quoniamque netes diezeugmenon et parameses tetrachordum ab ea quae est mese, eo tono disjunctum est, qui est inter paramesen ac mesen, si ex eo pentachordo quod est a nete diezeugmenon ad triten synemmenon [(74) 1Kb] , unum abstulerimus tonum, eum scilicet qui continetur inter neten diezeugmenon et paraneten diezeugmenon diatonon, poterimus aliud tetrachordon ad mesen adjungere, ut fiat synemmenon, quod est conjunctum, hoc modo. Quoniam paranetes diezeugmenon diatoni, quae est CC. numerus est III. CCCC. L. VI. horum tertia pars addita facient mesen. Hic ergo numerus in diezeugmenon [Col. 1116C] tetrachordo CC. litteris adnotatus tono distabat a nete, diezeugmenon in genere diatonico, et paranete diezeugmenon diatonos vocabatur. In synemmenon autem tetrachordo, id est conjunctarum, sit nete synemmenon in tribus generibus constituta, V. littera pernotata: et ab ea octava pars auferatur, quae est. CCCC. XXX. II iisque apponatur, fient III. DCCC. LXXX. VIII. Ea est paranete synemmenon diatonos quae. T. littera insignitur. Rursus a paranete synemmenon diatonon, id est, III. DCCC. LXXX. VIII. octava pars quae est CCCC. LXXX. VI. si auferatur, eisque apponatur, quorum octava est, fient IIII. CCC. LXX. IIII. quae est trite synemmenon diatonos, id est, Q. Sed quoniam nete synemmenon ad mesen, id est, III. CCCC. L. VI. ad IIII. DC. VIII. sesquitertiam [Col. 1116D] obtinet proportionem, quae est diatessaron; trite autem synemmenon ad neten synemmenon. IIII. CC. LXX. IIII. ad III. CCCCC. L. VI. duorum tonorum obtinet proportionem: relinquitur trites synemmenon diatoni ad mesen proportio semitonii, et conjunctum est hoc tetrachordum cum mese: atque ideo synemmenon quasi continuum et conjunctum vocatur.

Et diatonici quidem generis hoc modo facta est proportio; chromatici vero talis est divisio. Nete sumo synemmenon, et paranete synemmenon diatoni, id est, III. CCC. L. VI. et III. DCCC. LXXX. VIII. [Col. 1117A] differentiam, ea est, CCCC, XXXII. hanc divido, ut semitonium fiat, fiunt CC. XVI. hanc adjicio ad III. DCCC. LXXX. VIII. ut tria semitonia fiant, erunt IIII. C. IIII. quae est paranete synemmenon chromatica, cui littera S. superapposita est. Ab hac igitur, id est, paranete synemmenon chromatica ad triten synemmenon prius quidem diatonicam nunc vero chromaticam semitonium est: a qua trite synemmenon chromatica usque ad mesen semitonium reperitur. Sed quoniam a nete synemmenon usque ad triten synemmenon duo integri toni continentur, ea quae est trite synemmenon diatonos vel chromatica, eadem in genere enarmonio paranete synemmenon enarmonios est, habens summam. IIII. CCC. LXX. IIII. et sit R. a qua usque ad mesen semitonium. Hoc partior [Col. 1117B] in duas dieses hoc modo: sumo differentiam paranete synemmenon enarmonii et meses, id est, IIII. CCC. LXX. IIII. et IIII. DC. VIII. ea est CC. XXX. IIII. hanc divido, fient C. XVII. hanc adjicio paranete synemmenon enarmonio, id est, IIII. CCC. LXX. IIII. fient IIII. CCCC. XC. I. quae P. littera pernotetur: et sit ea trite synemmenon enarmonios, eritque semitonium, quod continetur inter paraneten synemmenon enarmonios et mesen, id est, IIII. CCC. LXX. IIII. et IIII. DC. VIII. divisum per triten synemmenon enarmonion, eam scilicet, quae est III. CCCCXCI. Quocirca hujus quoque tetrachordi expedita ratio. Nunc autem facienda descriptio est; juncta est tamen cum caeteris, id est hyperboleon, ac diezeugmenon, ut paulatim fiat dispositionis rata progressio.



SCHEMA N. 3.
[Col. 1117C]

Ex his igitur quae praedicta sunt, in caeteris non arbitror diutius esse laborandum: ad horum enim exemplar etiam reliqua tetrachorda meson atque hypaton extendenda sunt. Ac primum quidem diatonici generis meson tetrachordon hoc ordine describemus. Meses enim, quae est. O. IIII. DC. VIII. sumo tertiam partem, ea est I. D. XXX. VI. hanc eidem copulo, fient VI. C. XL. IIII. ea sit H. hypate meson diatessaron ad mesen continens consonantiam; haec duobus tonis ac semitonio ita dividetur: sumo enim meses, id est IIII. DC. VIII. octavam partem, quae est D. LXX. VI. hanc eidem jungo, fient V. C. LXXX. IIII. ea est lychanos meson diatonos, id [Col. 1117D] est. M. cujus iterum pars sumatur octava, ea est, DC. XL. XIII. hanc eisdem adjungo, fient V. DCCC. XXXII. ea est. I. parhypatemeson diatonos tonum obtinens ad lychanos meson diatonon, duobus autem tonis distans a mese. Relinquitur igitur semitonium inter hypatemeson diatonum, et parhypatemeson diatono constitutum, id est, inter VI. C. XL. IIII. et V. DCCC. XXX. II.

Idem vero tetrachordum meses, atque hypatemeson in chromatico genere tali ratione partimur. Sumo meses differentiam ad lychanon meson diatonon, id est, IIII. DC. VIII. ad V. C. LXXX. IIII. ea est D. LXX. VI. hanc dimidiam partior, fiunt CC. LXXX. VIII. eamdem adjicio numero majori, id est V. C. LXXX. IIII. fiunt V. CCCC. LXX. II quae est. N. lychanos [Col. 1118A] meson chromatice. Relinquuntur igitur duo semitonia, unum inter lychanon meson chromaticen, et parhypatemeson chromaticen, id est, inter V. CCCC. LXX. II. et V. DCCC. XXX. II. et aliud inter parhypatemeson chromaticen, et hypatemeson, id est inter V. DCCC. XXX. II. et VI. C. XL. IIII.

Enarmonium vero genus hoc modo dividimus. Quoniam ea, quae erat parhypate meson diatonos et parypate meson chromatice duos tonos distabat a mese obtinens numerum V. DCCC. XXX. II. ea in enarmonio genere erit lychanos meson enarmonios, L. littera pernotata, duos nihilonimus ad mesen obtinens tonos. Reliquum igitur semitonium, quod est inter lychanon meson enarmonion et hypaten meson, id est, inter V. DCCC. XXX. II. et VI. C. XL. [Col. 1118B] IIII. in duas dieses hoc modo dividimus. Aufero differentiam V. DCCC. XXX. II. et VI. C. XL. IIII. ea est CCC. XII. hanc dimidiam partior, fient C. L. VI. hos ad V. DCCC. XXV. II. jungo, fient V. DCCCC. LXXX. VIII. et haec sit K. parhypate meson enarmonios: duae vero sunt dieses inter lychanon meson enarmonion, et parhypate meson enarmonion, id est, inter V. DCCC. XXX. II. et V. DCCCC. LXXX. VIII. et inter parhypate meson enarmonion, et hypate meson, id est inter V. DCCCC. LXXX. VIII. et VI. C. XL. IIII. Divisum est igitur meson tetrachordum: quod ita in descriptione ponatur, ut superius descriptis tetrachordis aggregetur.



SCHEMA N. 4.

Nunc ergo hypaton tetrachordon per tria genera [Col. 1118C] dividendum est. Sumo hypaten meson, id est VI. C. XL. IIII. dimidiam partem, quae fit III. LXX. II. hanc eidem si adjecero, fient VIIII. CC. XVI. quae est proslambanomenos, ad hypaten meson diapente consonantiam servans. Ejusdem autem hypates meson, id est VI. C. XL. IIII. si auferam partem, quae est II. XL. VIII. eidemque adjecero, fient VIII. C. XC. II. et haec est B. hypate hypaton. Igitur hypates meson ad proslambanomenon diapente est consonantia, ad hypaten hypaton vero diatessaron. Ab hac igitur hypate meson, id est. VI. C. XL. IIII. pars auferatur octava, erunt DCC. LX. VIII. hanc eisdem si quis adjungat, fient VI. DCCCC. XII. quae est E. lychanos hypaton diatonos ad hypaten meson toni proportionem [Col. 1118D] obtinens. Rursus de VI. DCCCC. XII. pars auferatur octava, ea est DCCC. LX. IIII. haec si eisdem copuletur (fient) VII. DCC. LXX. VI. quae est. C. parhypate hypaton diatonos ad lychanon hypaton toni, ad hypate meson diatonos duorum tonorum distantiam servans. Relinquitur igitur semitonium inter parhypaten hypaton diatonon, et hypaten hypaton, id est inter VII. DCCC. LXX. VI. et VIII. C. XC. II. Et diatonici quidem generis hypaton tale tetrachordum est.

Chromaticum vero tali ratione dividimus. Sumo differentiam hypates meson, et ejus quae est lychanos hypaton diatonos, id est VI. C. XL. IIII. et VI. DCCCC. XII. ea est DCC. LX. VIII. hanc dimidiam partior, ut duo efficiam semitonia, fient CCC. LXXX. IIII. [Col. 1119A] hanc adjicio ad VI. DCCCC. XII. ut tria semitonia fiant, erunt VII. CC. XC. VI. haec erit F. lychanos hypaton chromatica, ab ea quae est hypate meson tribus semitoniis distans. Relinquuntur ergo duo semitonia, unum quidem inter lychanos hypaton chromaticen, id est inter VII. CC. XC. VI. et VII. DCC. LXX. VI. id est parhypaten hypaton [(75) 1Kb] .

Restat enarmonion genus, cujus ad superius exemplar talis divisio est. Quoniam enim parhypate hypaton diatonos vel parhypate hypaton chromatice, quae VIII. DCC. LXX. VI. unitatibus insignita est, duobus tonis distat ab ea quae est hypate meson, eadem erit in genere enarmonion lychanos hypaton enarmonios, quae ab hypate meson duobus tonis integris differt. Restat igitur ex diatessaron consonantia semitonium, [Col. 1119B] quod est inter lychanos hypaton enarmonios, et hypaten hypaton, id est inter VII. DCC. [Col. 1120A] LXX. VI. et VIII. C. XC. II. hoc in duas dieses ita dividimus. Sumo differentiam ejus, quae est lychanos hypaton enarmonios, et hypates hypaton, id est VII. DCC. LXX. VI. et VIII. C. XC. II. ea est CCCC. XVI. hujus dimidiam sumo, sunt. CC. VIII. hanc adjicio VII. DCC. LXX. VI. fient VII. DCCCC. LXXX. IIII. quae sit D. parhypate hypaton enarmonios. Sunt igitur duae dieses, una quidem, quae est inter lychanos hypaton enarmonion, et parhypate hypaton enarmonion, id est inter VII. DCC. LXX. VI. et VII. DCCCC. LXXX. IIII. Altera vero, quae est inter parhypaten hypaton enarmonios, et hypaten hypaton, id est inter VII. DCCCC. LXXX. IIII. et VIII. C. XC. II. tonus vero ultimus inter proslambanomenon et hypaten hypaton, id est inter VIIII. CC. XVI. et VIII. C. XC. II. continetur. Divisum [Col. 1120B] est igitur hypaton tetrachordum secundum tria genera diatonicum, chromaticum, enarmonium.




ANNO DOMINI MXXVII.
SANCTUS ROMUALDUS ABBAS, ORDINIS CAMALDULENSIS INSTITUTOR.




[Col. 1119]
NOTITIA HISTORICA IN SANCTUM ROMUALDUM
(Apud Fabric. Biblioth. med. et inf. Lat.)

Romualdus, auctor ordinis Camaldulensium, Ravennae e nobili ducum familia ortus et studiis liberalibus imbutus, eremum petiit, et ordinis S. Benedicti laxiorem disciplinam corrigere studuit. Obiit a. 1027, aetatis 120.

Ejus Commentarius in psalmos ms. est in monasterio Camaldulensi, in cujus operculo haec leguntur: Istud psalterium scripsit et glossavit manu sua propria sanctissimus ac beatissimus Romualdus, sicut praeceperat sibi Deus, quando fuit raptus in paradisum, celebrans missans in eremo Sytriae, ut scribit beatus Petrus Damianus, presbyter cardinalis, in Legenda sua. Haec Joan. Mabillonius Itin. Italici pag. 179. Expositionem etiam in nonnulla prophetarum cantica elaboravit. Adde Possevinum tom. II Apparatus, pag. 256.




[Col. 1119]
PROOEMIA MABILLONII Ad Vitam S. Romualdi a sancto Petro Damiani scriptam.
(Acta Sanctorum S. ord. Bened., tom. VIII, pag. 277.)

[Col. 1119C] 1. Romualdus seu Romaldus, uti constanter scribitur in primariis Eremi Camaldulensis monumentis, primum Vitae suae scriptorem sortitus est Petrum Damiani, qui post tria fere lustra ab ejus obitu transacta (quod ipse in prologo asserit) id operis aggressus est. Hoc opus non adeo accurate ac diligenter praestitit, quin multa prudenter omiserit, non modo miracula, quemadmodum idem in prologo profitetur, sed etiam dicta et facta: ex quibus nonnulla Petrus [Col. 1120C] in aliis suis scriptis commemorat. Mirum est quam leviter ab eodem, aut ne leviter quidem, perstricta sit institutio tum congregationis ordinisve Camaldulensis, tum primarii ordinis Eremitorii, a quo ipse ordo vocabulum traxit. Plura hac de re leguntur in sermone prolixo de ejusdem Romualdi Vita, quem Hieronymus a Praga, eremita Camaldulensis, alius ab aequivoco haeretico, edidit anno 1433. Utrumque auctorem eruditis commentariis illustravit Joannes [Col. 1121A] Bollandus in Februarii tomo II. Ejusdem Vitae compendium exstat apud sanctum Antoninum, Petrum Equilinum, Gononum, et alios; Item in Historia Camaldulensi, quam Augustinus Florentinus composuit. Eadem Vita Hispanice scripta est a Joanne Castagnizza, monacho Vallisoletano, postea Italice, imo etiam Gallice reddita. Unum hic Petrum Damiani exhibere satis fuerit, cujus scriptionem in codice Salemensis in Suevia monasterii vidimus. De Romualdo agit etiam Leo Ostiensis in Chronici Casinensis lib. II, capp. 18, 19 et 24.

2. Praeter librum de Romualdi Vita, quem librum Petrus Damiani conscripsit, quaedam de eodem in aliis suis scriptis refert. Et primo quidem in opusculi 15 cap. 16, ubi agens de discretione: »Nam et nos approbamus, ait, quod suis saepe discipulis beatus [Col. 1121B] Romualdus dixisse perhibetur: Dummodo, inquit, frater quilibet cellam non deserat, etiam carnes permittatur ex discretione comedere, si tam inevitabilis videatur necessitas imminere,« etc. Et in opusculi 49 cap. 9: »Nec ineptus applices quod saepe suis discipulis vir Domini Romualdus aiebat: Fratres, inquit, cum in quorumlibet conventu reficitis, intentis ad cibum caeteris, in ipso refectionis initio parcite; et cum illis jam ex parte satisfactum fuerit, vos inchoate, quatenus et hypocrisis notam possitis evadere, et sobrietatis regulam sine offensione servare.« Denique in opusculi 49 cap. 3: »Beatus aliquando Romualdus, rediens a Sibyllae comitissae colloquio, comitanti fertur callide dixisse discipulo: Quam elegantis, [Col. 1121C] ait, et venusti vultus femina, nisi, proh dolor! unius oculi dispendio laboraret. Cui discipulus: Absit! magister, inquit. Sicut decora certe facies, ita quoque oculi, prout sagaciter deprehendi, nihilominus incolumes vigent. Quem magister acerrima protinus animadversione corripiens: Et quis te, inquit, in faciem feminarum respicere docuit? Tunc ille se circumventum esse perspiciens, poenitentia ductus erubuit, et de caetero cautiorem se fore obstinatissima pollicitatione devovit.«

3. De primordiis ordinis Camaldulensis, cujus auctor Romualdus, obscura est omnino Petri Damiani sententia. Locum adiit vir sanctus sub pontificatu Theodaldi episcopi Aretini, in cujus dioecesi sita est Camaldulensis Eremus. Theodaldus sedere [Col. 1121D] coepit anno Christi 1023, ut ex subjectis instrumentis manifestum est. Primo instrumento idem Theodaldus Campum-Malduli (ita enim scribit) tribuit Petro priori sacrae Eremi anno 1027, et quidem mortuo Romualdo, ut nos docet authenticum ejus instrumentum, quo nullum antiquius invenimus in archivo Fontis Boni, ubi chartae et diplomata Camalduli asservantur. Quaedam ex hoc instrumento juvat delibare: »Theodaldus, sancti Donati vicarius (ita passim Aretini episcopi sese vocant). Omnium fidelium hoc dilectio noverit quod nos, ob amorem piae recordationis Patris nostri domni Romaldi clarissimi eremitae, communi consilio fratrum clericorum nostrorum donamus . . . domno Petro venerabili eremitae [Col. 1122A] ad usum et sumptum contratrum, eremiticam vitam sub eo degentium, suisque successoribus eremitis, quamdam ecclesiam in mediis Alpibus, juris episcopii sancti Donati, quam nos rogatu domni praefati Romaldi eremitae consecravimus sub honore et nomine D. N. J. C. sancti Salvatoris, consistentem in territorio (nempe unius diei itinere ab Aretio) ad radices Alpium dividentium Tusciam et Romaniam, in loco qui dicitur Campo-Malduli, per sua loca designata. Primo igitur latere praecurrit rivus qui vocatur Niger, cui e contra obviat quidam alius rivus qui dicitur de Tellito, ambo pariter emergentes in sinum cujusdam fluminis. De secundo latere est via descendens a summis jugis Alpium. De tertio latere sunt feri montes atque intonsa juga Alpium. De quarto latere sunt sicheta, praerumpentia in praefatum [Col. 1122B] rivum Nigrum. Intra praefixos igitur terminos enitet ille locus qui dicitur Campo-Malduli, campus speciosus et amabilis, ubi sunt septem purissimi fontes et amoena vireta. Hunc scilicet locum domnus Romaldus, pius eremitarum pater, delegit, et praevidit aptissimum congruentissimumque fore ad cellulas fratrum eremitarum sigillatim in contemplativa vita Deo servientium: constructaque inibi basilica Sancti Salvatoris, quinque cellulas cum suis tabernaculis ibidem distinxit atque ab invicem separavit, sed et singulis cellulis singulos deputavit fratres eremitas qui, saecularibus curis et sollicitudine remota, soli divinae contemplationi insistant. Quibus etiam domnum Petrum venerabilem eremitam, [Col. 1122C] tanquam fidelem ministrum et praeceptorem dedit. Cui nos quoque cum nostris posteris successoribus, ut cum denominato sancto viro, Romaldo scilicet, partem in aeterna vita habeamus, donamus, largimur praetaxatum locum, etc. Datum anno Dominicae incarnationis 1027, anno vero pontificatus domni Theodaldi episcopi V, mense Augusto, indictione X. Actum in claustris canonicorum.« Petrum priorem, quem Dagninum cognominatum fuisse aiunt, cum beati titulo in Menologio Benedictino commemorat Bucelinus die 2 Novembris, quo eum decessisse anno 1051 ex vulgatis auctoribus scribit. Alterum instrumentum est, quo idem Theodaldus »decimas omnes earum rerum quae vendendo et emendo acquiruntur, omnium Aretinorum civium, urbanorum [Col. 1122D] et suburbanorum,« largitur »charissimis,« inquit, »fratribus nostris eremitis, qui sunt et futuri sunt in eremo nostra quae dicitur Campus-Malduli, ad ecclesiam Sancti Salvatoris, quos nobis sanctae memoriae pater Romaldus procurandos gubernandosque commendavit. Data XIII Kal. Junii, anno ab incarnatione Domini 1033, anno vero pontificatus domni Theodaldi episcopi X, indictione I.« Porro primam istius eremi concessionem a Theodaldo episcopo factam fuisse probat tum Immo, qui et Herenfredus, ejus successor, litteris datis anno 1037, in quibus Camaldulensium praeclarum elogium habetur: tum Henricus secundus imperator, qui donationem omnium bonorum, quae venerabilis [Col. 1123A] Theudaldus eremitis in loco Campo-Amabili dicto commanentibus tradiderat, ratam habet anno 1047; tum denique Guido monachus et peccator, quamvis indignus, Dei gratia Aretinae sedis episcopus, uti habet chartae inscriptio; qui Guido oblata privilegia Eremi Camaldulensis per domnum Johannem virum venerabilem, ejusque loci priorem, confirmat; et quidquid praedecessores sui Theodaldus, Immo, et Constantinus, atque Gregorius concesserant eidem loco. Datum anno ab inc. Domini 1116, sub Henrico rege, mense Octobri, indictione X. Butanus episcopus Aretinus in litteris, domno Azoni Camaldulensis ecclesiae archimandritae inscriptis, quidquid eidem loco collatum fuerat per Theodaldum, Constantinum, Gualterium ac Guidonem episcopos, approbat anno 1132. Ex [Col. 1123B] quibus intelligitur Theobaldum fuisse primum qui Eremi Camaldulensis donationem fecit Romualdo: qui proinde isthuc non ante annum 1023 admissus fuit. Recentiores tradunt locum a Maldulo traditum fuisse Romualdo. At vereor ut id certum sit. Nam locus tunc pendebat ab Ecclesia Aretina, eumque tunc occupabat Bernardinus Sidoniae filius, comprobante Gregorio episcopo, qui venerabili patri Martino confirmat bona eremi Camalduliensis, quae Bernardinus Sidoniae filius, aut pater ejus ab ecclesia Sancti Donati tenuerunt. Datum in eremo Camalduliense III. Id. Octob., anno Dominicae inc. 1016, indict. XV, pontificatus ejusdem Gregorii anno secundo; quibus litteris sigillum affixum erat.

4. Saeculo tertio decimo cellarum in illa eremo [Col. 1123C] numerus creverat fere ad triginta, testante Guillelmo Aretino antistite, qui subditos sibi dioecesanos hortatur ut subsidia ferant ad reparanda aedificia sacrae eremi, in qua sunt, inquit, viginti et octo cellae. Quae litterae datae sunt anno 1246. Imminutus erat hic numerus tempore Hieronymi de Praga, id est anno 1433, quo tempore sermonem composuit de beato Romualdo in quo haec habet: »Est autem haec sacra eremus Camalduli in Italia, in partibus Romandiolae, distans itinere unius diei a civitate Aretina, in qua sunt cellae viginti quatuor eremitarum separatae. Et quidam sunt eremitae aperti, alii vero sunt reclusi. Omnes tamen eremitae per totum annum jejunaut tribus diebus in pane et aqua qualibet septimana, nudis pedibus sedentes in [Col. 1123D] terra, exceptis duabus Quadragesimis, in quibus Dominica tantum et feria quinta eremitis datur tantum unum pulmentum. Reclusi autem quotidie dicunt totum psalterium, aperti vero dicunt medium semper,« etc. Hunc locum adiimus anno 1686, hebdomada sacra, ibique eremitas cum magna aedificatione spectavimus. De aliis quae ad ordinem Camaldulensem pertinent, consule Historiam Augustini Florentini. Primarium hujus instituti fervorem laudat Anselmus Havelbergensis in lib. I Dialogorum, tomo XII,Spicilegii, pag. 112.

5. Quo anno Romualdus in terra vivere desierit, non exprimit Petrus Damiani, nec quivis alius (quem quidem sciamus) ejus temporis scriptor. Baronius [Col. 1124A] aliique recentiores nonnulli supremum ejus assignant annum 1027, qui videtur retinendus. Saltem Romualdum non excessisse hunc annum constat ex litteris Theodaldi episcopi Aretini, datis post ejus obitum anno 1027, et quidem mense Augusto, ac proinde uno circiter mense post mortem Romualdi, qui obiit XIII Kal. Julias. Et vero ante annum 1027, viri sancti obitus vix reponi potest. Siquidem ad eremum Camaldulensem non accessit ante annum 1023, qui primus fuit pontificatus Theodaldi, a quo is exceptus est. Annos aetatis centum et viginti tribuit Romualdo Petrus Damiani num. 101, quod item confirmatur ex num. 77, ut numerum annorum corruptum esse non sit veri simile. Non probat Baronius adeo longaevam aetatem: propterea quod Romualdus anno [Col. 1124B] aetatis vicesimo, ut in fine Vitae legitur, admissus sit in Classense monasterium sub Honesto archiepiscopo Ravennate, qui hanc sedem iniit anno 971, Rubeo contestante. Et quidem Petrus Damiani in opusculi 19 cap. 2 affirmat Honestum Petro archiepiscopali dignitate sponte cedenti successisse, primo Ottone habenas imperii gubernante. Aut igitur corrigenda Romualdi aetas, aut eum annis maturiorem in Classense monasterium accessisse, aut certe, quod forsan probabilius, ante Honesti pontificatum, si tamen non duo, sed unicus hoc nomine Ravennas archiepiscopus saeculo decimo admittendus est. Verum cum Romualdi pater adhuc in vivis fuerit anno 982, Romualdi aetas potius corrigenda nobis videtur.

[Col. 1124C] 6. »Post quinquennium a sancti viri obitu,« ut scribit Petrus Damiani in fine Vitae, »data monachis ab apostolica sede licentia, supra venerabile corpus ejus altare constructum est.« Id proinde factum sedente pontifice Joanne XX. Nullam tamen Joannis papae mentionem facit idem Petrus in opusculi 51 cap. 1, ubi Romualdi sanctitatem ab apostolica sede approbatam fuisse contendit contra Teuzonem monachum, qui non satis modeste de ea loquebatur. Petri verba ex hoc loco huc referenda sunt: »Cumque super quodam disceptationis articulo sanctus Romualdus in testimonium duceretur, praesto quaesitum est utrum ipse Romualdus aut tunc exstiterit sanctus, vel nunc sit in paradiso receptus. Et, licet contra fidem totius Ecclesiae nostrarum provinciarum [Col. 1124D] haec de sancto viro quaestio moveretur, ad astruendam tamen partis nostrae sententiam illos in testimonium sanctos ascivimus, quorum celeberrima et vetus opinio etiam apud quoslibet et ignaros nutare non possit, Leonem videlicet atque Gregorium, clarissimos olim Romanae sedis antitistes: quorum quidem alter authentica canonum decreta promulgat, alter Ecclesiam perspicuis ac profundis coelestis eloquentiae fontibus irrigat.« Verum his nominibus non Leonem IX ac Gregorium VI, sed Leonem primum ac Gregorium itidem primum designari existimo, quorum testimoniis Petrus auctoritatem Romanae sedis in asserenda sanctorum canonizatione usus sit contra Teuzonem.

[Col. 1125A] 7. Romualdi festum celebratur Februarii die 7, qui dies est ejus translationis ex Aesino oppido in urbem Fabrianum, quae sita est in marcha Anchonitana. Haec translatio contigit anno 1481 tempore Petri Delphini generalis, qui de ea agit in quadam inedita epistola ad Benedictum abbatem Sancti Michaelis apud Muranum: »De corpore sanctissimi Romualdi, quod initio generalatus mei a tribus monachis nostris ex antiquissimo Vallis Castri sarcophago furto sublatum, atque ad Esinum oppidum translatum fuerat, postmodumque jussu pontificis Fabrianensibus restitutum, ex memorato cive multa te didicisse non dubito: idque in primis, ubi scilicet [Col. 1126A] residere habeat ac servari, Fabrianine in monasterio Sancti Blasii, ubi nunc est, an in Vallis Castri coenobio, ubi prius jacuerat. Ego quidem certis rationibus expedire judicavi ut Fabriani remaneret. Nam et tutius in urbe servari posse certum est, ne iterum subriperetur, et Fabrianenses multa se in honore sacrarum reliquiarum, si ibidem relinquerentur, facturos spoponderant. Itaque cognito ex revelatione Fabrianensium, negotium istud cardinali Sancti Georgii, legato agri Piceni, a summo pontifice fuisse injunctum, necessarium duxi Maceratae illum convenire, etc. Ex Ancona die 16 Maii 1481.« Haec in antecessum satis.




[Col. 1125]
VITA SANCTI ROMUALDI ABBATIS AUCTORE S. PETRO DAMIANI.

(Vide inter Opera S. Petri Damiani, infra, Patrologiae tom. CXLIV, sub finem.)




[Col. 1125]
FRAGMENTUM EXPOSITIONIS PSALMI LXVIII QUAE TRIBUITUR DIVO ROMUALDO.
(Annal. Camaldul. I, 237, ex membrana saeculi XI monasterii Sancti Michaelis de Muriano.)



Extraneus factus sum fratribus meis, et peregrinus filiis matris meae.
[Col. 1125B]

Vox Christi. Judaeos hic appellat fratres qui erant ei sanguinis vicinitate conjuncti; quibus extraneus factus est, quando ei credere noluerunt; nam cum ipse esset de semine Abraham, secundum carnem, illi, malis operibus addicti, a patriarchae sunt origine segregati, sicut ait in Evangelio: Si filii Abrahae essetis, opera Abrahae fecistis. Adjecit: »Et hospes filiis matris meae.« Hospitem dicamus quemlibet, domum nostram adeptus [ad tempus] habitantem, qui non nomine consanguinitatis, sed tanquam peregrinus, excipitur. Matrem vero suam Synagogam dicit de qua ortus est, dum Judaea gente nasci dignatus est.



Quoniam zelus domus tuae comedit me, et opprobria exprobrantium tibi ceciderunt super me.
[Col. 1125C]

Vox Christi. Quia fecerunt eam speluncam latronum. Exprobrantium enim injuriam super eum projecerunt, cum eum et Samaritanum et daemonium habentem vocarent, et illud: Si Filius Dei es, descende de cruce, etc. Comedebat eum zelus domus Dei, quando, funiculo facto, cathedras vendentium columbas et nummulariorum mensas evertit, docens aliud esse templum sanctum, aliud negociationis officium. Sed istud zelum quid fuerit consecutum potenter adjungitur: Et opprobria exprobrantium tibi ceciderunt super me. Nam postquam, indigni, salutaribus monitis increpabantur, opprobria supra eum, quasi conferta tela, miserunt, ut pro admonitionibus [Col. 1126B] sanctis vicissitudinem redderent jurgiorum.



Et operui in jejunio animam meam, et factum est in opprobria mihi.

Opprobrium ei inferre conabatur, cum tentans eum Satana dicebat: Dic ut lapides isti panes fiant. Jejunium dicimus quoties a cibis carnalibus abstinemus, nec esuriem nostram aliqua comestione satiamus. Ad quam similitudinem jejunasse dicit Dominus Christus, quia hominum fidem, quam valde esuriebat, minime poterat invenire. Operui, dixit, animam, quasi aliquo pallio tristitiae cicumdedit. Sequitur: Et factum est mihi in opprobrium. Semper boni malis opprobrio sunt, quia minime eorum sceleribus acquiescunt, dum illis studio sui detrahunt, quibus nulla societate junguntur. Testantur enim ista opprobria [Col. 1126C] alapas, flagella, consputa quae Dominus Salvator ab insana plebe perpessus est.



Et posui vestimentum meum cilicium, et factus sum illis in parabolam.

Vox Christi. In sacco luctus ostenditur vel fletus, quo in morte Lazari usus est; in parabola factus est Judaeis, cum eo flente dicerent: Ecce quomodo amabat eum; alii vero: Non poterat hic qui aperuit oculos caeci nati facere ut hic non moreretur. Per cilicium tristitia significatur, et lacrymae quas Dominus, humani generis imbecillitate permotus, suscitaturus Lazarum flevit; nusquam enim legitur Dominum usum fuisse cilicio. Factus est quoque Judaeis in parabola quando per similitudines quasdam carnalem populum docere videbatur, sicut in [Col. 1127A] Evangelio legitur: Dixit Dominus parabolam ad turbam; et in alio psalmo: Aperiam in parabolis os meum. Parabola est enim natura discrepantium rerum, sub aliqua similitudine, facta comparatio, more providentiae suae, ut qui coelestia capere non poterant, per terrenas similitudines audita percipere potuissent.

Adversum me loquebantur qui sedebant in porta, et in me psallebant qui bibebant vinum.

In illis scilicet, quia, habentes clavem scientiae, neque introibant neque alios introire pertinebant, Scribae et Pharisaei, qui discernebant causas cum sedebant in publico judicio; et in me psallebant qui bibebant vinum, repleti enim vino iniquitatis. Qualiter eum interficerent concinnabant; stulte enim psallentium, [Col. 1127B] audi qualiter doceat vos: Psallite, inquit, sapienter. Vel ebrii erant de vino, quando operiebant caput ejus, et dicebant: Prophetiza nobis, Christe, quis est qui te percussit. In portis sedent qui conventibus hominum, sedula curiositate, miscentur. Dicit enim passionem suam genti Judaicae fuisse fabulam, ut nullus exciperetur qui a tali collocutione redderetur alienus. De opprobriis ac conviciis Judaeorum hactenus locutus. Nunc, quantum mihi videtur, de fidelibus dicit: Et in me psallebant qui bibebant vinum. In Dominum psallunt qui actione probabili diriguntur, et operibus reddunt quae monitis coelestia mandata suscipiunt.



Ego vero orationem meam ad te, Domine; tempus beneplaciti, Deus.

[Col. 1127C] Vox Christi ad Patrem. Non enim vincor his passionibus, quia tecum sum in oratione; ego vero orationem meam ad te, Domine. Judaeis mihi male dicentibus: crucifige, crucifige eum; ego pro eis orans loquebar: Pater, ignosce eis. Non enim sciunt quid faciunt. Tempus placendi, Dominus. Hic est Filius, Filius meus in quo mihi complacui. Venit ad tertium caput, ubi contra maledicta Judaeorum orationis suae posuit sanctitatem coelestis Doctor, insinuans jurgiis hominum non inflammatis rixis, sed piis orationibus obviendum. Videamusque nunc, quod sit tempus beneplaciti. Illud tempus est beneplaciti, quando, incarnationis suae beneficio, periclitantem mundum imminenti liberavit exitio. Hoc tempus est beneplaciti, [Col. 1127D] de quo et Apostolus ait: Ecce nunc tempus acceptabile, ecce nunc dies salutis.



In multitudine misericordiae tuae exaudi me, in veritate salutis tuae.

Ut post veram mortem resurrectionis veritas approbetur. Non enim parva misericordia fuit, quae tam ingenti ad peccatum superavit (sic). Multitudo quidem fuit delicti, sed multo numerosior misericordia illa quae vicit, cum, memorato tempore misericordiae quae passionis salutem mundo praestitit, consequens fuit ut et resurrectionem sibi venire precaretur, quam in veritate pollicitus fuerat per prophetas. Precatur ergo Patrem non natura deitatis, quae ejusdem peraequalis est, sed infirmitas assumpta hominis, in qua minor est Patri.



Eripe me de luto, ut non infigar; libera me ab his qui oderunt me, et de profundis aquarum.
[Col. 1128A]

Aperte haec de Judaeis, qui cum nunc quam dilexerunt (sic) dicit: Et de profundis aquarum. Demus operam ut hisdem verbis et nos Dominum rogemus, quibus Caput nostrum exorasse cognoscimus. Hoc plane subtiliter perscrutandum est quare superius infixo limo dixerit et hic ne in ipso haerere possit exorat. Infixus utique limo fuit, quum suscepta carnis infirmitate tenebatur; unde etiam mortem crucis accepit. Hic autem competenter exposcit ut anima ejus a desideriis luteis, id est hujus mundi cupiditatibus, reddatur aliena, quod bene suscipitur a parte membrorum, quia ille luto inhaerere non poterat qui peccati maculam non habebat. Libera me [Col. 1128B] ex odientibus me, istud ad Judaicum populum manifestum est pertinere. Quare, surgente Christo, eorum odia frustrata vanuerunt; nam quod dixit: De profundis aquarum, ad populum ipsum non est dubium pertinere, quia profundus erat malignitate consilii, et seditionibus turbulentus.



Non me demergat tempestas aquae, neque absorbeat me profundum, neque urgeat super me puteus os suum.

Vox Christi in id quod homo est. Haec passionibus tempestas non eum in profunditate abyssi retineat infernalis. Neque absorbeat me profundum, in quo, dum per mortem descendit, non devoretur ab eis; neque urgeat super me puteus os suum, aditus inferni, sive diabolus. Rogat enim ne mergatur a [Col. 1128C] fluctibus, id est a saeculi istius tempestate saevissima, quae in modum maris animas sorbuit, quando eas vitio pravitatis involverat; ait enim: Neque absorbeat me profundum. Profundum utique peccatum est, quod voracitate quadam deglutit animas impiorum, ut ad poenitudinem redire nequeant qui de actuum suorum iniquitate desperant. Neque urgeat super me putens os suum. Puteus enim est terrae altius excavata profunditas; in quo, per allegoriam, vere incidunt peccatores, quando se a vitiosa voluntate non abstrahunt; urgetque super eos os suum concludere, cum usque ad mortis suae tempus in pessima voluntate persistunt.



Exaudi me, Domine, quoniam benigna est misericordia tua, secundum multitudinem miserationum tuarum respice in me.
[Col. 1128D]

Vox Christi ad Patrem pro parte carnis. Haec, secundum infirmitatem humanam postulat, dicens: Qui alios mea passione redemisti, me praecurrente misericordia contemplare. Dicit enim: Exaudi me, Domine; causamque quare exaudiatur adjungit, non quia meretur humanitas, sed quia misericordia Domini est benigna semperque ad benefaciendum parata, cum tamen pie petitur, et ei purissime supplicatur. Et, ut ipsam benignitatem pius doctor exponeret, adjecit: Secundum multitudinem miserationum suarum respice in me. Ad ipsam semper reddit (sic) quam debilibus sit patrona, cui omnia peccata cedunt, quamvis numerosissima comprobentur.




Volume back matter





[Col. 1129]
ORDO RERUM QUAE IN HOC TOMO CONTINENTUR.


[Col. 1129] SANCTUS HEINRICUS IMPERATOR AUGUSTUS.

    ACTA S. HENRICI. 9
    § I.---Sancti genus, nomen et agnomina.
    § II.---Sancti aetas, annus et dies obitus, cultus, elogia. 14
    § III.---Canonizatio, elevatio sacri corporis, et translationes. 19
    § IV.---Reliquiae Bambergenses, sacra cimelia, mansoleum Henricianum. Officia ecclesiastica, et antiqua Missa. 24
    § V.---Reliquiae alio translatae, praesertim Romam, ad templum domus Professae Societatis Jesu. 33
    § VI.---Scriptores Vitae, aliique de S. Henrico agentes. 39
    § VII.---Vita S. Henrici Dilingae vulgata MDCXLVIII. 44
    § VIII.---S. Henrici cum sancta virgine Cunegunde servata in conjugio castimonia 49
    § IX.---Ex Litaniis Bambergensibus incassum suggillata. 55
    § X.---Praecipua S. Henrici gesta ad temporum ordinem revocata, a regni principio ad fundatam Ecclesiam Bambergensem. 60
    § XI.---Episcopatus Bambergensis a sanctis Henrico et Cunegunde fundatus. 65
    § XII.---Prosecutio a constabilita Ecclesia Bambergensi ad susceptam Romae imperii coronam a Benedicto PP. VIII. 69
    § XIII.---S. Henrici Romae coronatio, et quae eum secuta sunt, usque ad adventum Benedicti PP. VIII in Germaniam. 76
    § XIV.---Reliquum vitae S. Henrici usque ad felicem exitum MXXIV. 82
    VITA S. HENRICI auctore Adelboldo. 87
    Auctoris prooemium. 89
    Annus Christi 1002, S. Henrici imperantis I. 90
    Annus Christi 1003, Henrici imperantis II. 98
    Annus Christi 1004, Henrici imperantis III. 102
    Ad sequentem Vitam praemonitio. 109
    S. HENRICI VITA ALTERA auctore anonymo. 109
    CAPUT PRIMUM.---S. Henrici in imperium successio, Wolfgandi apparitio, munificentia in ecclesias, victoria de Sclavis, et restauratio episcopatus Merseburgensis. 109
    CAP. II.---Fundatio Ecclesiae Bambergensis, synodi ad eam spectantes, ejusque a summo Pontifice approbatio. 114
    CAP. III.---Brunonis in sanctum fratrem odium, S. Cunegundis innocentia; sanatio calculi in Monte Cassino et causa claudicationis S. Henrici. 120
    CAP. IV.---Adventus Benedicti PP. VIII in Germaniam; sancti peregrinatio Cluniacum, ejus pro ecclesia et imperio gesta, felicissimus obitus et de eodem mira visio. 124
    Ad librum Miraculorum observatio praevia. 127
    Miracula S. Henrici. 130
    Appendix ad Acta S. Henrici. 139
    CAPUT PRIMUM.---De diplomatibus ex data Vita huc rejectis. 139
    CAP. II.---De recentiori per S. Henricum Ecclesiae Bambergensis patrocinio. 144
    CAP. III.---De S. Henrici Manto, ut vocant, Bambergae in Ecclesia Imperiali asservato. 158
    CAP. IV.---De celeberrima Cruce, aliisque S. Henrici apud Bambergenses sacris cimeriis. 155
    CAP. V.---De S. Henrici hodierna gloria in annua Bambergensi solemnitate per totum occiduum, catholico more, festive produci solita in officio pietatis, templisque et sacellis Sancto electis. 175
    § I. Praevius ad festivitatem apparatus. 175
    § II.---Ejusdem institutio et continuatio. 177
    § III.---Incrementum anni hujus MDCCXXIII. 179
    § IV.---Innovatum de S. Henrico pietatis officium. 181
    § V.---Templa et sacella in honorem S. Henrici et S. Cunegundis erecta, praeter illud de quo superius num. 18, inter miracula. 187
    Ad Acta sancti Henrici additamentum. 188
    VITA SANCTAE CUNEGUNDIS IMPERATRICIS ET VIRGINIS. 197
    Observationes praeviae ubi de sancto Henrico imperatore [Col. 1130] ejus conjuge. 197
    Incipit Vita sanctae Cunegundis. 205
    Bulla Innocentii III de canonizatione sanctae Cunegundis. 219
    Ad Vitam sanctae Cunegundis additamentum. 223

SANCTI HENRICI LEGES ET CONSTITUTIONES. 223
    Leges Papienses. 225
    Responsio Imperatoris. 228
    Capitula. 229
    Constitutio Ariminensis. 229
    Sententia de conjugio clericorum. 231
    Pactum cum Benedicto VIII. 233
    DIPLOMATA ECCLESIASTICA. 237
    I.---Praeceptum Henrici Germaniae regis coenobitis Remigianis concessum. 237
    II.---Rex Henricus II donat Godehardo abbati Niederaltacensi aream Ratisbonae sitam. 239
    III.---Rex Henricus II donat monasterio Tegernesensi aream Ratisbonae sitam. 240
    IV.---Rex Henricus donat regiae capellae Veteri a se restauratae villam sui juris Duveninga cum ejusdem pertinentiis. 240
    V.---Rex Henricus II donat episcopo Brixinensi aream Ratisbonae sitam. 241
    VI.---Mundiburdium regis Henrici II monasterio inferiori concessum. 242
    VII.---Rex Henricus donat collegiatae ad Veterem capellam Ratisbonae villam Walching in pago Nordgow sitam. 243
    VIII.---Rex Henricus II donat episcopo Brixinensi villam Teign prope Ratisbonam. 244
    IX.---Henrici II regis praeceptum per quod Burchardo Wormatiensi episcopo attribuit omne praedium quod Otto dux in ipsa civitate obtinebat. 245
    X.---Henrici II regis praeceptum per quod regium bannum concedit Wormatiensi Ecclesiae in silva Forchahi. 245
    XI.---S. Henrici privilegium domnae Godesdhivi Herifurdensis monasterii abbatissae concessum. 246
    XII.---S. Henrici privilegium pro Nova Corbeia. 247
    XIII.---S. Henrici privilegium pro Ecclesia Paderbornensi. 248
    XIV.---S. Henrici privilegium pro eadem ecclesia. 249
    XV.---S. Henricus Sigifredo episcopo Parmensi abbatiam Nonantulanam largitur. 250
    XVI.---S. Henrici privilegium pro Ecclesia Hamburgensi. 250
    XVII.---Diploma S Henrici regis Romanorum pro parthenone Mulenbechano, quo privilegia eidem ab Arnulfo et Ottone II imperatoribus concessa confirmat, liberam eligendae abbatissae potestatem tribuit. 251
    XVIII---S. Henricus imperator confirmat possessiones monasterii S. Bavonis Gandensis, ordinis S. Benedicti. 252
    XIX.---Diploma regis Henrici II, concedentis Adalberoni comiti bannum super agrestes feras. 254
    XX.---S. Henrici privilegium Frederunae abbatissae concessum. 255
    XXI.---Diploma S. Henrici Keminudensi virginum monasterio concessum. 256
    XXII.---S. Henricus Ecclesiae Comensis privilegia confirmat et possessiones auget. 257
    XXIII.---S Henrici diploma per quod praedium Pipinesdorff Ecclesiae Wormatiensi liberaliter confert. 258
    XXIV.---Super emunitate. 259
    XXV.---Rex Henricus donat veteri capellae quoddam sui juris praedium in Nortgowe, et quidquid in duabus villis Durnin et Mantalani possidebat. 260
    XXVI.---Rex Henricus II donat monasterio inferiori praedium in curtibus Ratisbonae, id est in Regensburger Burgfrieden. 260
    XXVII.---Monasterium Steinense. ex Duellio translatum, ab Henrico II RR. dotatur et Ecclesiae Bambergensi subjicitur. 261
    XXVIII.---S. Henricus imperator confirmat fundationem collegii canonicorum in ecclesia S. Crucis Leodii, facta per Notgerum episcopum Leodiensem. 264
    [Col. 1131] XXIX.---S. Henricus praedia quaedam donat monasterio Altahensi, petente Godehardo abbate. 265
    XXX.---S. Henricus II imperator innovat praedecessorum immunitates et privilegia, monasterio S. Maximini concessa. 266
    XXXI.---S. Henricus Ecclesiae Comensis privilegia confirmat et possessiones auget. 267
    XXXII.---S. Henrici II praeceptum, per quod universas Ecclesiae Wormatiensis possessiones eidem confirmat aliasque superaddit. 268
    XXXIII.---S. Henricus III imperator B. Notgero Leodiensi episcopo ejusque successoribus confirmat abbatias et ecclesias collegiatas, Lobiensem, S. Huberti, Broniensem, Gemblacensem, Fossensem, Maloniensem, Namurcensem, Dionantensem, Eichensem, Mechliniensem, Tungrensem, Huiensem et Trajectensem. 269
    XXXIV.---Henricus II Germaniae et Italiae rex, sub suo mundiburdio suscipit Landulphum Cremonensem episcopum. 271
    XXXV.---S. Henricus II imperator monasterio Steinensi donat locum Kircheim. 271
    XXXVI.---Diploma S. Henrici II imperatoris quo Ecclesiae metropolitanae Cameracensi ac Herluino episcopo ejusque successoribus donat comitatum Cameracensem. 273
    XXXVII---Litterae S. Henrici de erecto ab se episcopatu Bambergensi. 273
    XXXVIII.---S. Henricus II imperator benefacit Thorensi virginum nobilium canonicarum collegio ad Mosam, petente Notgero Leodicensi episcopo. 275
    XXXIX.---Henricus II imperator donat abbatiam Kitzengensem archiepiscopatui Bambergensi. 275
    XL.---Fundatio Henrici sancti imperatoris super Furth, Francofurti in comitiis. 276
    XLI.---Rex Henricus II quemdam suae proprietatis locum Pferingun dictum, in pago Chelesgouve, et in comitatu Berengeri comitis situm ad stipendium canonicorum in episcopali sede Babenbergensi a se erecta Deo servientium una cum omnibus ejus pertinentiis sive adhaerentiis, videlicet vicis, villis, ecclesiis, servis et ancillis, areis, aedificiis, terris cultis et incultis, viis, inviis, exitibus et reditibus, quaesitis vel inquirendis, silvis, forestibus, saginis, venationibus, aquis, piscationibus, molis, molendinis, rebus mobilibus et immobilibus, ac caeteris omnibus, quae rite scribi aut appellari possunt quovis modo, utilitatibus donat atque proprietat omnium contradictione remota, ea ratione, ut praedicti canonici liberam dehinc habeant potestatem, eumdem locum Pferingun cum omnibus appenditiis suis tenendi, possidendi, vel etiam sibi commodum advocatum super loco dicto eligendi, seu quidquid illis libeat, inde faciendi. 277
    XLII.---Rex Henricus abbatiam sui juris seu veterem capellam in proprium dat Ecclesiae Babergensi a se erectae. 278
    XLIII.---S. Henrici praeceptum, per quod Ecclesiae Wormatiensi attribuit quidquid Bacelinus comes in beneficium possedit. 278
    XLIV.---Diploma Henrici II imperatoris quo Ecclesiae Wirceburgensi tradit Meinungen et Walldorf pro aliis bonis in pago Ratenzgau novo Bamburgensi episcopatui permissis. 279
    XLV.---S. Henrici privilegium pro Ecclesia Vicentina. 280
    XLVI.---S. Henricus imperator Baldrico episcopo Leodicensi, et Baldrico comiti dat bannum bestiarum in silvis quas possidebant. 281
    XLVII.---Rex Henricus II donat monasterio Niederaltacensi ecclesiam parochialem in Mundraching cum decimis, et mansum ibidem, tres mansos in Siftenkofen, et molendinum in Mangolting. 282
    XLVIII.---Rex Henricus II donat monasterio Prul prope Ratisbonam mansum regalem in villa Genstall. 283
    XLIX.---Rex Henricus II donat Ecclesiae Bambergensi locum Lichtowa in pago Nordgow situm. 284
    L.---S. Henrici praeceptum pro Ecclesia Cremonensi. 285
    LI.---Praeceptum Henrici II regis pro abbatia Classensi sancti Appollinaris. 286
    LII.---S. Henrici privilegium Godehardo abbati concessum. 287
    LIII.---S. Henrici privilegium pro eodem. 288
    LIV. Ecclesiae Nordhwald sitae in eremo multa praedia confert. 288
    LV.---Rex Henricus II donat Parthenoni Obermunster per ipsum a fundamento perfecto et in praesentia sua 17 Apr. consecrato quamdam sui juris curtem Salach. 289
    LVI.---Henricus II rex praedium Tharissa Ecclesiae Bambergensi donat. 290
    LVII.---S. Henrici privilegium pro Ecclesia Altahensi. 291
    LVIII.---S. Henrici imp. diploma datum pro monasterio [Col. 1132] Tegernseensi. 292
    LIX.---S. Henrici diploma per quod integrum comitatum in pago Lobedengouve reliquis Ecclesiae Wormatiensis ditionibus adjicit. 293
    LX.---S. Henrici privilegium pro ecclesia Paderbornensi. 293
    LXI---Traditio Henrici regis. 294
    LXII.---Traditio Henrici regis de foresti Zunderenhart. 295
    LXIII.---Traditio Henrici II regis de Lupence Marca. 296
    LXIV.---Henrici regis praeceptum, per quod Wormaticensem Ecclesiam inter et coenobium Laurisheimense controversiam, ratione forestis Odenwalt dirimit. 297
    LXV.---Abbatia Florinensis, quae est benedictinorum in dioecesi Leodiensi, a Gerardo Cameracensi et Atrebatensi episcopo fundata, confirmatur diplomate S. Henrici. 298
    LXVI.---Imperator Henricus donat Ecclesiae Bambergensi locum Irusing in pago Kelesgowe et in comitatu Ottonis de Wittelspach situm. 299
    LXVII.---S. Henrici privilegium pro monasterio S. Benedicti Montis Casini. 300
    LXVIII.---S. Henricus Ecclesiae Bergomensis, a Reginfredo episcopo male habitae, possessiones et privilegia confirmat. 302
    LXIX.---S. Henricus Ecclesiae Paderbornensi curtem Berneshuson concedit. 303
    LXX.---S. Henricus Ecclesiae Paderbornensis privilegia et possessiones confirmat. 304
    LXXI.---S. Henricus, Petro episcopo et abbati S. Michaelis in Porcariana, bona sua et jura confirmat, anno 1013, post profligatum Arduinum Italiae regni invasorem; vel certe anno 1014, ante Pascha, quo die acceptis a Romano pontifice imperii insignibus, coepit esse imperator. 305
    LXXII.---Henrici II imperatoris diploma pro monasterio S. Salvatoris Fontanae Taonis. 306
    LXXIII.---Henricus II Germaniae rex Arimannis Mantuanis privilegia confirmat. 307
    LXXIV.---S. Henricus Ecclesiae Hamburgensis privilegia confirmat et auget. 309
    LXXV.---S. Henricus Tarvisinae Ecclesiae privilegia confirmat. 310
    LXXVI.---S. Henricus Petro episcopo Novariensi jura Ecclesiae suae restituit, ab Arduino marchione ablata. 311
    LXXVII.---S. Henricus Ecclesiae Savonensis possessiones confirmat et auget. 313
    LXXVIII.---Henricus, intuitu Ardemani episcopi, Savonensium possessiones confirmat. 314
    LXXIX.---S. Henrici privilegium pro monasterio SS. Petri, Laurentii et Columbaniquod vocatur Bromiades 314
    LXXX.---S. Henrici praeceptum per quod Wormatiensem Ecclesiam adversus iniquas comitum provincialium impetitiones tuetur. 316
    LXXXI.---Litterae S. Henrici quibus abbatiam de Schwarzach tradit possidendam Werenhario episcopo Argentinensi et successoribus ejus. 317
    LXXXII.---S. Henrici sententia contra comites et marchiones Estenses, ipsius imperio obtemperare recusantes. 318
    LXXXIII.---S. Henricus imperator donat abbatiae S. Michaelis praedia quaedam extra urbem Bambergensem sita. 320
    LXXXIV.---S. Henricus abbatiae S. Vitoni possessiones confirmat. 321
    LXXXV.---Confirmatio jurium ac privilegiorum asceterii sacrarum virginum Lucensium S. Salvatoris, facta Alpergae abbatissae ab S. Henrico inter Augustos primo. 322
    LXXXVI.---S. Henrici praeceptum, quo Ecclesiae S. Alexandri Bergamensi restituit comitatum Alamanni, cujus Atto comes ecclesiam illam haeredem instituerat. 323
    LXXXVII.---S. Henricus Bernardo comiti Parmensi curtis Neronianae possessionem asserit. 323
    LXXXVIII.---S. Henricus Ecclesiae Paderbornensi curtem Houstide donat. 325
    LXXXIX.---Comcambium Henrici II imperatoris cum Bobbone abbate. 325
    XC.---Imperator Henricus donat Ecclesiae Bamberg duo loca Schwarzenfeld et Weilendorf in pago Nordgow. 326
    XCI.---S. Henricus Alberico episcopo Comensi curtem seu villam Barzanorum olim Berengarii et Ugonis, Sigifredi comitis filiorum, et Caesareae majestati rebellium largitur. 326
    XCII.---S. Henricus Ecclesiae Paderbornensi praedia quaedam donat. 328
    XCIII.---S. Henricus Ecclesiae Paderbornensi curtem Moronga largitur. 329
    [Col. 1133] XCIV.---Item curtem Bemeshusen. 330
    XCV.---Item possessiones Haholdi comitis defuncti. 331
    XCVI.---Item praedia nonnulla. 332
    XCVII.---S. Henricus II imp. Popponi de immunitate Ecclesiae Trevirensis cavet. 333
    XCVIII.---Praeceptum S. Henrici II imperatoris Werenherio episcopo Argentino concessum. 334
    XCVIII bis.---S. Henricus Ecclesiae Paderbornensi abbatiam Helmwardeshusen concedit. 335
    XCIX.---Diploma S. Henrici pro abbatia S. Petri de Piro. 335
    XCIX bis.---Fundatio collegiatae ecclesiae Prumiensis firmata auctoritate Henrici II imp. 337
    C.---S. Henricus II imp. Popponi et Ecclesiae Trevirensi confert curtem confluentiam cum omnibus pertinentiis. 338
    CI.---S. Henricus ecclesiae Paderbornensi praedium quoddam donat. 339
    CII.---S. Henricus imperator, Aquisgranense canonicorum S. Adelberti collegium fundat ac dotat. 340
    CIII.---S. Henricus imperator possessiones abbatiae sancti Gisleni in Hannonia confirmat, Gerardo I, Cameracensi episcopo, et Reginero IV Hannoniae comite, postulantibus.
    CIV.---Imp. Henricus donat locum Berga.
    CV.---S. Henrici diploma, quo monasterio Tegernseensi duos regales mansos, in Liupana seu Luben sitos, condonat. 343
    CVI.---Privilegium imperatoris Henrici pro duobus mansis sitis juxta Liupana. 344
    CVII.---S. Henrici privilegium pro Ecclesia Mimigardefordensi. 345
    CVIII.---S. Henricus Ecclesiae Paderbornensi abbatiam Sceldice donat. 346
    CIX.---Item quamdam nostrae proprietatis forestim. 346
    CX.---S. Henricus imperator monasterio Farfensi S. Mariae res noviter ab ipsis monachis acquisitas, quarum nomina recensentur suo diplomate confirmat. 347
    CXI.---S. Henricus Godehardo abbati Altahensi praedia quaedam confert. 349
    CXII.---Concessio Henrici II imp. de moneta et mercatu. 350
    CXIII.---S. Henricus Ecclesiae Paderbornensi curtem Hammonstedi donat. 350
    CXIV.---Item quamdam nostrae proprietatis forestim. 351
    CXV.---Praeceptum Henrici imperatoris pro abbatia Prataliae. 352
    CXVI.---Praeceptum domni Henrici imperatoris Augusti, quo praedium Butenhart Hilderado abbati Prumiensis monasterii concedit. 353
    CXVII.---Immunitas Henrici II imperatoris. 354
    CXVIII.---S. Henricus Ecclesiae Paderbornensi praedia quaedam confert. 356
    CXIX.---S. Henricus confirmat monasterio Sancti Emmerammi omnia bona generatim, ablata episcopo aliisque alienandi lacult te. 357
    CXX.---S. Henricus confirmat monasterio Sancti Emerammi traditionem curtis Ruitae (Vogtarent) factam a comite Warmundo. 357
    CXXI.---S. Henricus confirmat monasterio Sancti Emmerammi curtem Eiterhoven. 358
    CXXII.---S. Henricus donat monasterio superiori duas terras (Plaetze) intra et extra moenia civitatis Ratisbonensis versus meridiem. 359
    CXXIII.---S. Henrici diploma concessum Amato II archiepiscopo Salernitano, per quod ei confirmat omnia jura. 360
    CXXIV.---S Henricus D. Romualdo, Eremitarum Camaldulensium conditori, abbatiam S. Benedicti in Alpibus ad Bifurcum sitam confirmat. 362
    CXXV.---S. Henrici privilegium pro monasterio S. Sophiae Beneventano. 363
    CXXVI.---Scrittura di Arrigo santo indiritta a papa Benedetto a favore della badia di Monte-Casino. 366
    CXXVII.---S. Henricus II imp. Ecclesiae Lambergensi donat praedium Hormunze in archidioecesi Trevirensi, quod a Poppone archiepiscopo acceperat. 366
    CXXVIII---S. Henricus II imp. monasterio Epternacensi confirmat jus monetae. 367
    CXXIX.---S. Henricus II imp. 6650 mansos ab abbate S. Maximini in beneficium accipit, quos Ezzoni comiti Palatino et Henrico duci, nec non Otthoni comiti beneficiavit. 368
    CXXX.---S. Henrici II imperatoris diploma pro abbatia Mosomagensi. 371
    CXXXI.---S. Henricus Ecclesiae Pergamensis, petente [Col. 1134] Ambrosio episcopo, privilegia confirmat. 374
    CXXXII.---Praeceptum S. Henrici imperatoris Degenhario abbati Morbacensi concessum.---Monasterii privilegia et jus eligendi abbatis confirmat. 375
    CXXXIII.---S. Henrici imp. praeceptum, per quod gravi dissidio inter Wormatiensem Ecclesiam et Lauritheimense coenobium suborto finem imponit. 376
    CXXXIV.---S. Henricus Ecclesiae Paderbornensi praedium Steini donat. 377
    CXXXV.---S. Henrici privilegium pro eadem Ecclesia. 378
    CXXXVI.---S. Henricus Paderbornensi Ecclesiae praedia quaedam confert. 379
    CXXXVII.---Decretum S. Henrici II imperatoris. 380
    CXXXVIII.---Traditio Henrici II imperatoris. 381
    CXXXIX.---S. Henricus Ecclesiae Novariensis privilegia et possessiones confirmat et auget. 382
    S. HENRICI CONCIO habita in concilio Francfordiensi, pro constitutione episcopatus Bambergensis, anno 1006 celebrato. 383

THANGMARUS PRESBYTER HILDESHEIMENSIS.
    VITA S. BERNWARDI EPISCOPI HILDESHEIMENSIS. 385
    Monitum. Prologus Thangmari presbyteri in Vitam sancti Bernwardi episcopi et confessoris. 394
    Incipit vita Bernwardi episcopi et confessoris. 393
    APPENDIX.---MIRACULA SANCTI BERNWARDI. 435

ALPERTUS SYMPHORIANI METENSIS MONACHUS.
    Notitia. 443
    DE EPISCOPIS METENSIBUS LIBELLUS. 445
    DE DIVERSITATE TEMPORUM LIBRI DUO. 451
    Prologus. 451
    Epistola domni burchardi episcopi. 451
    LIBER PRIMUS. 453
    I.---Wicmannus et Baldericus summis opibus inter se de potentatu contendunt. 453
    II.---De Castello Adelae incenso, et ejusdem moribus.
    III.---De moribus Liutgardae. 453
    IV.---De obitu Ottonis et dolis Baldrici. 456
    V.---De Henrico rege. 456
    VI.---De viso comete, et fame et mortalitate. 457
    VII.---De Wecclino apostata. 457
    VIII.---De adventu Nordmannorum. 457
    IX.---De secundo adventu Nordmannorum. 458
    X.---De portu Trajectensi incenso. 459
    XI.---De beato Ansfrido comite. 460
    XII.---Quomodo Ansfridus comes episcopus efficitur. 461
    XIII.---Versus de eadem re. 461
    XIV.---De Caecitate et monachica vita et eleemosina Ansfridi. 462
    XV.---Cur Ansfridus infirmos non curaret. 463
    XVI.---De obitu Ansfridi episcopi. 464
    XVII.---De obtrectatoribus Ansfridi episcopi. 465
    XVIII.---Item de quodam obtrectatore. 465
    LIBER SECUNDUS. 465
    I.---De simultate Buldrici et Wicmanni. 465
    II.---De castello Wicmanni a Baldrico expugnato, et de Munna munita. 467
    III.---De Aspola ab Adelboldo episcopo obsessa. 468
    IV.---De pace inter Baldricum et Wicmannum facta. 469
    V.---Oratio Adelae uxoris Baldrici. 469
    VI.---De praefectura Baldrico tradita. 470
    VII.---De reconciliatione Adelboldi episcopi et Wicmanni. 470
    VIII.---De sententiis inter eos collatis. 471
    IX.---De dolis Wicmanni. 472
    X.---De exercitu in Bratuspantes misso et capto Baldrico. 474
    XI.---De Gevehardo, et Baldrici redemptione. 474
    XII.---De nece Wicmanni. 475
    XIII.---De Ubladio destructa. 476
    XIV.---De Ruodoldo rege Burgundionum. 478
    XV.---De Munna clam tradita. 479
    XVI.---De expulsione Baldrici et Munna destructa. 479
    XVII.---De quaestione habita cum Baldrico de morte Wicmanni. 480
    XVIII.---Quomodo Gevehardus in mortem ductus est 480
    XIX.---De eclipsi lunae et solis, et viso comete. 481
    XX.---De Meriwido a Frisiis obtenta, et de Tielensibus. 481
    XXI.---De bello contra Frisios adhibito. 482
    [Col. 1135] XXII.---De clerico Judaeo facto. 484
    XXIII.---Scripta ipsius apostatae. 484
    XXIV.---Henrici epistola ad Wecelinum. 485

BURCHARDUS WORMATIENSIS ECCLESIAE EPISCOPUS.
    PROOEMIA.---Notitia historica et litteraria. 491
    De collectione Burchardi. 497
    VITA BURCHARDI EPISCOPI. 505
    Monitum. 505
    Prologus. 507
    BURCHARDI EPISTOLA AD ALPERTUM. 535
    BURCHARDI DECRETORUM LIBRI VIGINTI. 537
    Praefatio. 539
    Index singulorum librorum. 539
    Index capitulorum libri primi. 541
    DECRETORUM LIBER PRIMUS.---DE PRIMATU ECCLESIAE. 549
    Index capitulorum libri secundi. 617
    DECRETORUM LIBER SECUNDUS.---DE SACRIS ORDINIBUS. 625
    Argumentum libri.---Liber hic ordinationem, congruentem dignitatem, vitae qualitatem, officia, ministeriaque presbyterorum, diaconorum, reliquorumque ordinum ecclesiasticorum complectitur. 625
    Index capitulorum libri tertii. 665
    DECRETORUM LIBER TERTIUS---DE ECCLESIIS. 673
    Argumentum libri.---Liber hic de divinarum domorum institutione, cultu et honore, de decimis et oblationibus, deque justitiis singulorum tractat; quique libri in sacro catalogo recepti, qui rejecti et apocryph sint, ostendit. 673
    Index capitulorum libri quarti. 725
    DECRETORUM LIBER QUARTUS.---DE SACRAMENTO BAPTISMATIS ET CONFIRMATIONIS. 727
    Index capitulorum libri quinti. 749
    DECRETORUM LIBER QUINTUS.---DE SACRAMENTO CORPORIS ET SANGUINIS DOMINI. 750
    Argumentum libri.---Liber hic quae ad sacramentum Eucharistiae spectant plenissime tractat, adeo ut nihil quod ad hunc rem attinet requiras. 751
    Index capitulorum libri sexti. 763
    DECRETORUM LIBER SEXTUS.---DE HOMIC. 763
    Argumentum libri.---Liber hic de homicidiis sponte et non sponte commissis, de parricidiis, de fratricidiis, de illis qui uxores legitimas et seniores suos interficiunt, et de caede ecclesiasticorum tractat, quaeque singulis hisce homicidii generibus sit poenitentia injungenda, ostendit. 763
    Index capitulorum libri septimi. 777
    DECRETORUM LIBER SEPTIMUS.---DE INCESTU. 779
    Argumentum libri.---Libro hoc de incesta consanguinitatis copulatione agitur, et in quo gradu coire dirimi que conjugia debeant, quaeque pro ratione delicti incesto pollutis poenitentia injungi debeat, ostenditur. 779
    Sequitur figura sancti Isidori episcopi de septem gradibus consanguinitatis. 788
    Index capitulorum libri octavi 788
    DECRETORUM LIBER OCTAVUS.---DE VIRIS AC FEMINIS DEO DICATIS. 791
    Argumentum libri.---Libro hoc de viris et feminis, qui, Deo dicati, sacrum propositum reliquerunt deque eorumdem poenitentia tractatio instituitur. 791
    Index capitulorum libri noni. 811
    DECRETORUM LIBER NONUS.---DE FEMINIS NON CONSECRATIS. 815
    Argumentum libri.---Libro hoc de virginibus et viduis Deo non sacratis, de earum raptoribus, poenaque iis imponenda, de legitimo matrimonio, de illegitimo concubitu ejusque poenitentia tractatur. 815
    Index capitulorum libri decimi. 831
    DECRETORUM LIBER DECIMUS.---DE INCANTATORIBUS ET AUGURIBUS. 831
    Argumentum libri.---Libro hoc de incantatoribus, de auguribus divinis, sortilegis et variis illusionibus daemonis de maledicis, contentiosis, conspiratoribus deque singulorum poenitentia tractatur. 843
    Index capitulorum libri undecimi. 853
    DECRETORUM LIBER UNDECIMUS.---DE EXCOMMUNICATIONE. 855
    Argumentum libri.---Libro hoc de excommunicatione, ejusque neglectu et contemptu, de furibus et praedonibus, deque sacrarum aedium insensoribus, ac depraedatoribus agitur. 855
    Index capitulorum libri duodeicmi. 875
    DECRETORUM LIBER DUODECIMUS.---DE PERJURIO. 875
    [Col. 1136] Index capitulorum libri decimi tertii. 883
    DECRETORUM LIBER DECIMUS TERTIUS.---DE JEJUNIO. 883
    Argumentum libri.---Libro hoc de observatione utilitateque jejunii maxime autem de jejunio quadragesmali, quatuor temporum, aliorumque ab Ecclesia institutorum, et eorumdem violatoribus, agitur. 883
    Index capitulorum libri decimi quarti. 889
    DECRETORUM LIBER DECIMUS QUARTUS.---DE CRAPULA ET EBRIETATE. 889
    Argumentum libri.---Libro hoc de detestandis vitiis, crapula et ebrietate, tractatio instituitur, quaeque iis qui his ce vitiis implicantur poena injungenda sit, docetur. 889
    Index capitulorum libri decimi quinti. 893
    DECRETORUM LIBER DECIMUS QUINTUS.---DE LAICIS. 895
    Argumentum libri.---Libro hoc de laicis omnis conditionis tractatio instituitur, tam de iis qui praesunt, ut imperatoribus, regibus, principibus, quam his qui horum imperio subjecti sunt. 895
    Index capitulorum libri decimi sexti. 907
    DECRETORUM LIBER DECIMUS SEXTUS.---DE ACCUSATORIBUS ET TESTIBUS. 909
    Argumentum libri.---Libro hoc qualis judex, accusatores et testes esse debeant, docetur, quaeque poenitentia sit judicibus qui ad gratiam judicant, calumniatoribus et falsis testibus injungenda. 909
    Index capitulorum libri decimi septimi. 917
    DECRETORUM LIBER DECIMUS SEPTIMUS.---DE FORNICATIONE. 919
    Argumentum libri.---Liber hic fornicationem et incestum diversi generis complectitur, et quae correctio, poenitentiaque iis, qui his vitiis sunt involuti, debeatur, docet. 919
    DECRETORUM LIBER DECIMUS OCTAVUS.---DE VISITATIONE INFIRMORUM. 933
    Argumentum libri.---Liber hic infirmos a presbyteris visitandos esse, et quae ad hanc visitationem requirantur edocet. 933
    Index capitulorum libri decimi octavi. 937
    Incipit liber decimus octavus. 937
    Index capitulorum libri dedecimi noni. 943
    DECRETORUM LIBER DECIMUS NONUS.---DE POENITENTIA. 949
    Argumentum libri.---Liber hic Corrector vocatur et Medicus, quia correctiones corporum et animarum medicinas plene continet, et docet unumquemque sacerdotem, etiam simplicem, quomodo unicuique succurrere valeat, ordinato vel sine ordine, pauperi, diviti, puero, juveni, seni, decrepito sano, infirmo, in omni aetate et in utroque sexu. 949
    Index capitulorum libri vicesimi. 1013
    DECRETORUM LIBER VICESIMUS.---DE CONTEMPLATIONE. 1017
    Argumentum libri.---Liber hic Speculator vocatur. Speculatur enim de providentia et praedestinatione divina, et de adventu Antichristi, de ejus operibus, de resurrectione, de die judicii, de infernalibus poenis, de felicitate perpetuae vitae. 1017
    CONCILIUM IN SALEGUNSTAT HABITUM. 1057
    QUOMODO INITIANDA SIT SYNODUS. 1062
    APPENDIX AD BURCHARDUM. 1067
    STATUTA CANONUM DE OFFICIO SACERDOTUM. 1067
    Jacobi Basnagii observatio. 1067
    STATUTA CANONUM DE OFFICIO SACERD. 1067

ADELBOLDUS TRAJECTENSIS EPISCOPUS.
    Notitia historica. 1086
    Notitia historica et litteraria. 1086
    VITA S. HENRICI IMPERATORIS. 1091
    VITA SANCTAE WALBURGIS. 1091
    In opusculum subsequens B. P. Bernardi Pezii monitum. 1102
    LIBELLUS DE RATIONE INVENIENDI CRASSITUDINEM SPHERAE. 1103
    CHARTA de vassis sive fide addictis ecclesiae et episcopo Trajectensi. 1107
    MUSICA. 1107

SANCTUS ROMUALDUS ABBAS.
    Notitia historica. Observationes Mabillonii. 1119
    VITA S ROMUALDI ABBATIS auctore S. Petro Damiani. 1125
    FRAGMENTUM EXPOSITIONIS PSALMI LXVIII. 1125




[Col. 1135] FINIS TOMI CENTESIMI QUADRAGESIMI.

