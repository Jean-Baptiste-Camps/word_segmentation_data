
PATROLOGIAE TOMUS CXXXII.

REGINO PRUMIENSIS ABBAS / HUCBALDUS MONACHUS ELNONENSIS / JOANNES X / LEO VI / STEPHANUS VII / LEO VII / STEPHANUS VIII / ROM. PONT. / S. RADBODUS TRAJECTENSIS / WALDRAMMUS ARGENTINENSIS / SALMO CONSTANTIENSIS / STEPHANUS LEODIENSIS / WALTERIUS SENONENSIS / DADO VIRDUNENSIS, EPISC. / HERVAEUS RHEMENSIS / AGIO NARBONENSIS / SEULFUS RHEMENSIS, ARCHIEP. / ODILO MONACHUS / S. MEDARDUS SUESSIONENSIS / RADBODUS DOLENSIS / ABBO SANGERMANENSIS / MONACHUS / CYPRIANUS CORDUBENSIS.

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CXXXII.


REGINO PRUMIENSIS ABBAS,



HUCBALDUS MONACHUS ELNONENSIS;



JOANNES X,



LEO VI,



STEPHANUS VII,



LEO VII,



STEPHANUS VIII,



ROM. PONT.;



S. RADBODUS TRAJECTENSIS,



WALDRAMMUS ARGENTINENSIS,



SALMO CONSTANTIENSIS,



STEPHANUS LEODIENSIS,



WALTERIUS SENONENSIS,



DADO VIRDUNENSIS, EPISC.;



HERVAEUS RHEMENSIS,



AGIO NARBONENSIS,



SEULFUS RHEMENSIS, ARCHIEP.;



ODILO MONACHUS,



S. MEDARDUS SUESSIONENSIS,



RADBODUS DOLENSIS,



ABBO SANGERMANENSIS,



MONACHUS,



CYPRIANUS CORDUBENSIS.



TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume title page
SAECULUM X.

REGINONIS

PRUMIENSIS ABBATIS,

HUCBALDI MONACHI ELNONENSIS,



OPERA OMNIA,

AD EDITIONES MELIORIS NOTAE RECOGNITA, VARIIS MONUMENTIS ILLUSTRATA, NEMPE OPUSCULIS DE ARTE MUSICA, QUAE SUPPEDITAVIT D. MARTINI GERBERTI, S. BLASII IN SILVA NIGRA ABBATIS, COLLECTIO SCRIPTORUM ECCLESIASTICORUM DE MUSICA. ACCEDUNT

JOANNIS X,



LEONIS VI,



STEPHANI VII,



LEONIS VII,



STEPHANI VIII,

PONTIFICUM ROMANORUM,

EPISTOLAE ET PRIVILEGIA.

INTERMISCENTUR

ROBERTI METENSIS,



RADBODI TRAJECTENSIS,



WALDRAMMI ARGENTINENSIS,



SALOMONIS CONSTANTIENSIS,



STEPHANI LEODIENSIS,



WALTERII SENONENSIS,



DADONIS VIRDUNENSIS, EPISCOPORUM,



HERVAEI RHEMENSIS,



AGIONIS NARBONENSIS,



SEULFI RHEMENSIS, ARCHIEPISCOPORUM,



ODILONIS MONACHI S. MEDARDI SUESSIONENSIS,



RADBODI DOLENSIS,



ABBONIS SANGERMANENSIS MONACHI,



CYPRIANI CORDUBENSIS,



SCRIPTA VEL SCRIPTORUM FRAGMENTA QUAE EXSTANT.

ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXXXII CONTINENTUR.


REGINO PRUMIENSIS ABBAS.
    De ecclesiasticis Disciplinis et Religione Christiana. 175.---Stephani Baluzii notae ad librum Reginonis De ecclesiasticis Disciplinis. 400.---Appendix actorum veterum quorum in notis facta mentio est. 455.---De harmonica Institutione. 483.




BERTARIUS VIRDUNENSIS PRESBYTER.
    Gesta episcoporum Virdunensium. 502.




ROBERTUS METENSIS EPISCOPUS.
    Diplomata et epistolae. 529.




S. RADBODUS TRAJECTENSIS AD RHENUM EPISCOPUS.
    Radbodi breve Chronicum. 548.---Sermo de S. Switberto. 548.---Sermo de Vita S. virginis Christi Amelbergae. 550.---Homilia de S. Lebwino. 553.---Carmina. 557.




SALOMON CONSTANTIENSIS EPISCOPUS.
    Versus ad Dadonem episcopum. 562.




WALDRAMMUS ARGENTINENSIS EPISCOPUS.
    Carmina. 575.




ODILO MONACHUS S. MEDARDI SUESSIONENSIS.
    De Translatione reliquiarum S. Sebastiani martyris et Gregorii papae. 576.---Epistola ad Hucbaldum monachum S. Amandi. 628.---Sermones tres. 629.




STEPHANUS LEODIENSIS EPISCOPUS.
    Vita S. Lamberti. 643.




HERVAEUS RHEMENSIS ARCHIEPISCOPUS.
    Epistola ad Witonem archiepiscopum Rothomagensem. 661.---Concilium Rhemense praeside Hervaeo. 673.




WALTERIUS SENONENSIS EPISCOPUS.
    Statuta. 717.




RADBODUS DOLENSIS.
    Epistola ad Adelstanum regem. 719.




ABBO SANGERMANENSIS MONACHUS.
    De Bello Parisiaco. 721.




DADO EPISCOPUS VIRDUNENSIS.
    De Vita Hattonis et Berhardi. 779.---Fragmentum historicum. 779.




AGIO ARCHIEPISCOPUS NARBONENSIS.
    Historia abbatiae Vabrensis. 782.




CYPRIANUS CORDUBENSIS ECCLESIAE ARCHIPRESBYTER.
    Epigrammata. 797.




JOANNES PAPA X.
    Epistolae et privilegia. 799.




LEO PAPA VI.
    Epistola ad episcopos Dalmatiae. 813.




HUCBALDUS MONACHUS S. AMANDI.
    OPERUM PARS PRIMA.---HAGIOGRAPHICA. 825.---Epistola de S. Theoderico. 825.---Hymnus de S. Theoderico. 826.---Vita S. Rictrudis abbatissae Marcianensis. 828.---Passio S. Quirici et Julittae martyrum. 851.---Vita S. Aldegundis virginis. 857.---Vita S. Lebwini presbyteri et confessoris. 875.---De S. Jonato confessore. 893.---OPERUM PARS SECUNDA. MISCELLANEA. 905.---Opuscula de Musica. 905.---De Harmonica Institutione. 905.---Musica Enchiriadis. 958.---Scholia de arte musica.---Monachi egloga de laudibus Calvitii. 1041.---Epistola metrica ad Carolum Calvum imperatorem. 1048.---Epitaphium Milonis monachi S. Amandi Elnonensis Hucbaldi magistri. 1049.---epitaphium duplex. 1049.




STEPHANUS PAPA VII, AL. VIII.
    Epistolae et privilegia. 1051.




JOANNES PAPA XI.
    Epistolae et privilegia. 1055.




SEULFUS RHEMENSIS ARCHIEPISCOPUS.
    Concilium Rhemense praeside Seulfo. 1065.




LEO PAPA VII.
    Epistolae et privilegia. 1065.




STEPHANUS PAPA VIII, AL. IX.
    Epistolae et privilegia. 1089.






Main volume text





ANNO DOMINI DCCCCXV.
REGINO PRUMIENSIS ABBAS.



REGINONIS CHRONICON.




[Col. 0009]
PERTZII PRAEFATIO IN CHRONICON REGINONIS.
(Monumenta Germaniae historica, tom. I, pag. 537.)
[Col. 009]

[Col. 0009A] Regino, si Annalibus Prumiensibus, saeculo decimo sexto conscriptis, fides, nobilibus parentibus Altrepii ad Rhenum natus, inde ab anno 892 Prumiensis in Arduenna monasterii regimen tenuit. Quo aemulis agentibus, ut ipse conqueritur, destitutus, anno 899 Richarium, fratrem Gerhardi et Mathfridi, potentissimorum in Lotharingia comitum, »invidiosum sui negotii successorem sustinuit,« et reliquo vitae in monasterio sancti Maximini prope muros Trevericae urbis exacto, ibi etiam diem supremum obiit. Lapis ejus sepulcralis una cum pedo fracto an. 1581 repertus, inscriptis elegis, licet valde mutilatis, annum obitus 915 indicare videtur:

. . . . . FESSA REGINONIS CONTINET OSSA. ABBAS EGREGIUS. PRAEFUIT IPSE PIUS. OENOBIO QUONDAM PRUMIENSI MORIBUS ALMIS POSTQUAM . . . . . . . . . . . . . . . . . . . . . . . . [Col. 0009B] . . . . O DCCCCXV.
Otium quo ultimis vitae annis fruebatur, conscripendis tum chronicis, tum, ex jussu Ratbodi Trevirorum archiepiscopi, libris duobus de ecclesiasticis Disciplinis et religione Christiana, atque epistolae de harmonica Institutione ad eumdem Ratbodum, lectionario totius anni praefixae, impendit. Et haec quidem nondum luci data est; libros de ecclesiastica Disciplina, quorum prior de rebus et personis ecclesiasticis, alter de vita et conversatione laicorum agit, post Joachimum Hildebrandum Stephanus Baluzius Parisiis an. 1671 edidit; Chronicorum libri, una cum anonymi continuatione usque ad an. 967, saepius typis dati sunt, quod eos historiae illustrandae multum conferre dudum omnibus persuasum esset. Quibus tamen paulo diligentius inspectis, maximam eorum partem nullam legentibus utilitatem afferre fateamur necesse est. Nam liber primus, Bedae Chronico de sex aetatibus mundi velut fundamento [Col. 0009C] suo superstructus, in rebus enarrandis nihil fere nisi ipsa fontium verba sententiasque profert. Exscribuntur in eo praeter Bedam Martyrologium aliquod antiquum [Col. 0010A] aut Vitae sanctorum, tum gesta regum Francorum, Pauli Diaconi Historia Longobardorum, gesta pontificum Romanorum, gesta Dagoberti, Vitae sanctorum Goaris et Lamberti; sub finem etiam libri, dum Bedae Chronicon rebus in temporum ordinem redigendis non amplius sufficeret, annis Caroli majorisdomus 4, 5, 10, 15, 16, 17, 18, 20, 21, 22, 24, 26, Annales Petaviani adhibiti sunt. In libro secundo triplex scribendi genus distinguas. Annis 741-814 auctor, Annalibus Laurissensibus innixus, praeter ea quae inde desumpsit et haud raro corrupit [(1) 1Kb] , clausulam de Pippini regis consecratione [(2) 1Kb] , et annis 746 et 753 quaedam ex narratione seniorum audita in rem suam vocavit, quae, dubiae licet fidei, serioris tamen aevi scriptoribus placuerunt, annis 814-870 rerum gestarum ordinem in tantum pervertit, ut omnia ea non monumentis, sed, quas ipse fontem suum esse confitetur, Patrum relationibus et memoriae non satis fidae deberi pateat. Annis tantum 829, 847, 851, 860, necrologium monasterii sui, et in causa [Col. 0010B] Lotharii et Theutbergae enarranda collectionem aliquam epistolarum, qualem hodieque Treveris superesse V. cl. Wyttenbachius refert [(3) 1Kb] , consuluisse videtur. Denique post annum 870 ipse, non indiligens temporis sui spectator, plurima alias incognita memoriae servavit; nec tamen vel in iis fieri potuit, ut quidquid suo anno assignaret, cum totum opus post annum demum 900 [(4) 1Kb] inchoaverit. Absolvit illud anno 907, antequam nuntius de Alani, Brittonum regis, obitu [(5) 1Kb] in Germaniam perferretur; praefationem ad Adalberonem, Augustensem episcopum, initio anni 908, Burchardo Thuringorum duce nondum defuncto [(6) 1Kb] , addidisse videtur.

Jam igitur, qualis et in quibus Reginoni auctoritas tribuenda sit, dijudicari potest. Quae ex aliis hausit, non apud eum, sed in fontibus ipsis requiras; reliqua quo propius ad annum 900 accedunt, eo majorem fidem merentur; auctorem vero consulto nunquam veritatem adulterasse, tota operis ratio, et [Col. 0010C] ea quae annis 892 et 899 de se ipso profitetur, persuadent.

Annos ab incarnatione Domini numerat, qua tamen [Col. 0011A] voce hic diem Nativitatis intelligi, et annum a die 25 Decembris inchoari, annis 34, 888 et 892 inter se collatis, extra dubitationem venit.

Opus posterioris aevi hominibus ita se acceptum reddidit, ut non solum eodem jam saeculo continuatorem nancisceretur et ab annalista Metensi totum fere transcriberetur, sed postea quoque a principibus historicorum, Hermano Contracto, Sigeberto Gemblacensi et Ottone Frisingensi, in rem suam versum sit. Praeterea in Gesta Treverorum narratio de Treverorum eversione an. 882, plura in Chronographum Saxonem et Hugonem Flaviniacensem, multo tamen plurima in Annalistam Saxonem inde derivata sunt. Quae omnia quantum ad restituendum Reginonis textum conducant, neminem fugiet. Majoribus tamen eam in rem subsidiis usus sum, dum mihi et codices Reginonis antiquos, aut sociorum nostrorum studio repertos, aut Societatis impensis cum editis collatos, consulere licuit. Novae igitur editioni inservierunt:

[Col. 0011B] 1. Codex bibliothecae publicae civitatis Scafhusanae, membranaceus in 4o, saeculi X vel XI, a beatae memoriae Ittnero, serenissimi Magni Ducis Badensis consiliario intimo, quem, dum viveret, inter ardentissimos operis nostri promotores habuimus, detectus, et a V. cl. Carolo Dumge, ejusdem principis tabulario praefecto, an. 1821 diligentissime cum editis collatus est. Plus quam quadraginta scribis, quorum nonnulli scripturae pulchritudine excellant, deberi, V. cl. tradit. Eum omnium quorum usus mihi obvenit, optimum esse perspexi. Ad quem proxime accedit.

2. Codex bibliothecae aulicae Carlsruhanae, membranaceus in 8o majori, foliorum 88, saeculo undecimo exaratus. Detexit eum et diligentissimam collationem a se confectam ultro Societati obtulit V. cl. Molterus, serenissimi Magni Ducis Badensis e consiliariis, et bibliothecae Carlsruhanae praefectus. Codex, inscriptione ad calcem ejus teste, olim Alberti [Col. 0011C] (ni fallor) cujusdam de Kneringen fuisse videtur. Primae lineae ante verba et tocius philosophiae studiis deleta sunt; continuatio nulla adjecta. Folium unum, annorum 901 et 902 historiam continens, excidit; tota quoque annorum 773-794 narratio inde a verbis Tunc rex castra posuit ad easdem clusas usque Cum vero audissent loco suo deest, ita tamen ut inter verba anni 801 Hujus factionis fuere principes et initium anni sequentis omnia quae apud Reginonem inde a verbis an. 783 Post haec (eodem anno) obiit Bertrada usque ad exitum anni 795 leguntur, inserta sint.

3. Codex olim monasterii Prumiensis, jam vero bibliothecae publicae Trevirensis, membranaceus in 4o minori, qui post Reginonem octo priora Thegani capita, Eginhardi Vitam Caroli atque Annales, et tum demum reliqua Thegani capita continet. In fine inscriptionem veterem praefert: Anno dominice incarnationis MLXXXIIII scriptum est hoc volumen ab [Col. 0011D] Arnoldo scolari, praecipiente domno Wolframmo pio ac venerabili abbate Prumiensis cenobii. Totius codicis collatio viro cl. Wyttenbachio debetur, cujus observationem de variis libri fatis legere juvabit. »Codex ms. a me collatus, a quodam Prumiensis coenobii monacho, anno 1084 est exaratus, sed, nescio quo casu, pervenit ad manus cujusdam prioris coenobii Epternacensis saeculo decimo sexto. Iste prior, Pater Henricus, ad instantiam et diligentem petitionem Petri Uren, pastoris in Sefferen, Treveris in monasterio S. Maximini factam, transmisit rursus Prumiam anno 1582. Sed postmodum ad multorum iterum manus successu temporis pertransiit; sic quoque Societatis Jesu collegio, tum in Trevirensis historiae curam incumbenti anno 1589 ab archiepiscopo Joanne concessum fuit hoc exemplar ms., donec tandem ad Prumiensem bibliothecam, ut verum propriumque dominum, ultimo sit reportatum anno 1604. Nostris temporibus a quodam monacho [Col. 0012A] Prumiensis abbatiae conservabatur; quo mortuo, ad meum anno 1820 pertransiit usum.« Codex ab imperitis pro autographo habitus; quamvis bonae certe notae, tamen ne descriptus quidem ex autographo est, sed una cum Scafhusano et Carlsruhano ex codice jam aliquot locis corrupto fluxit, cujus etiam lacunas explere Arnoldus monachus conatus est. Qui tres codices, ut in aliis plurimis, ita in eo praecipue consentiunt, quod nullus eorum continuationem aliquam post annum 906, aut anno 892 sententiam illam, in quo tamen non diutius immoratus, aemulis agentibus, Richarium, fratrem Gerhardi et Mathfridi, invidiosum mei negotii successorem sustinui exhibeat; eam igitur in reliquis quoque codicibus qui nonnisi ad annum 906 porrigantur, deesse existimem; cum econtra codices ultra annum 906 producti quotquot mihi innotuerint, illa sententia servata, proxime sequentem haec de retroactis causis transcursisque temporibus . . . . adversantium calumniosam [Col. 0012B] querelam omittant.

3 b. Praeter hos codicem cui continuatio desit, Cantabrigiae in collegio Clarohallensi asservari, ex Gattereri libro Historische Bibliothek, tom. X, pag. 251, didici, cujus tamen compos fieri nequivi.

4. Annales Metenses, saeculo X aut XI compilati, Prumiensia omnia ideoque et utramque illam sententiam omittunt; cum tamen iis locis quibus tres codices memorati a reliquis dissentiunt, ad illorum lectionem propius accedant, ex codice cui continuatio non adjecta esset fluxisse censendi sunt.

5. Editiones Reginonis omnes principi, anno 1521 impressae, innituntur. Ea et continuationem et utramque sententiam quarum alteram in codicibus semper deesse monui, exhibet; quare primo editori duos codices, unum continuatione destitutum, alterum eadem auctum ad manus fuisse existimem. a) Prima igitur vice Reginonis opus curante Sebastiano de Rotenhan »ope Joannis Huttichii obiter recognitum« [Col. 0012C] Moguntiae mense Augusto anni 1521 hoc titulo praefixo prodiit: Reginonis monachi Prumiensis Annales, non tam de Augustorum Vitis, quam aliorum Germanorum gestis et docte et compendiose disserentes, ante sexingentos fere annos editi. Habentur in eo Reginonis effigies et arma gentilitia, Rotenhanii in genio debita, quae hodie lectorum nulli desiderium sui moveant. Editores aut codices vitiosiores nacti erant aut legendi minus periti fuerunt; de subsidiis tamen suis ne verbum quidem fecerunt. Nec b) Simon Schardius, cum Rotenhanii librum Chronographis suis quatuor anno 1566 insereret, novas ei curas adhibuit, sed vel in titulo Rotenhaniano vocem sexingentos intactam reliquit. c) Eadem fere incuria editio princeps tomo I. Scriptorum Germanicorum Pistorii, qui Francofurti annis 1584 et iterum 1669 prodiit, recepta est. d) Editio Argentoratensis, anno 1609 sumptibus Lazari Zetzneri bibliopolae instituta, locis aliquot ope codicis cujusdam aut Carlsruhani [Col. 0012D] aut Carlsruhano proximi corecta est. e) Pistoriana tertia Ratisbonae an. 1726 a Burcardo Gotthelff Struvio adnotationibus quidem adornata, et ope Pauli Diaconi, Annalistarum Metensis et Saxonis nonnunquam emendata, vitiis tamen scatet, ita ut nec corrigendo nec illustrando textui multum conduxerit. Meliores certe observationes Bouquetus Annalistae Metensi subjecit, quem Reginonis loco collectioni suae inserendum statuerat.

6. Omnes Reginonis codices in quibus et continuatio aliqua reperitur, cum sententiis nonnullis, tum verborum positione ita haud dubie inter se consentiunt, ut eos ejusdem originis esse dubitari nequeat. Quos inter codex bibliothecae regiae Parisiensis, numero 5016 signatus, propter majorem cum praecedentibus affinitatem praecipuum fere locum obtinet. Est membranaceus in folio, saeculi XI, et olim ad monasterium S. Mariae Ottenburgensis, [Col. 0013A] Moguntinae dioecesis, pertinuisse videtur [(7) 1Kb] . Continuationem usque ad illa anni 959 verba Caprimontem obsidione, sententia nondum expleta, producit. Quibus cum et in codice Reginonis Murensi et in tribus qui inde fluxerunt, Engelbergensi, Einsidlensi saeculi XIV, et Augsburgensi Hermanni Contracti Chronicon adnectatur [(8) 1Kb] , eos omnes a Paririsiensi originem traxisse opinor. Codex Parisiensis Societatis impensis cum editis collatus est, non tamen ea diligentia, quae minoribus etiam immorari debuisset.

7. Contra codices quinque in Austria asservatos summa cum diligentia in usus nostros vertit D. Josephus Pirsner, jurisconsultus Carniolensis. Quorum primo loco nominandus venit, qui in bibliotheca palatina Vindobonensi inter historicos profanos numero 332 signatur. Est membranaceus in folio, saeculo XI exeunte scriptus, fuitque olim monasterii Admontensis in Styria, quare ex codice aliquo Salisburgensi fluxisse fortasse putandus est. Praeter [Col. 0013B] Reginonem continet Theganum et Victoris Historiam persecutionis Vandalicae. Scriptor ubique fere loco ti ante vocalem ci recepit; exempli gratia, ocium, accio, licium, succedencium; tum, Arnulfus, Haistulfus et Ruodolfus (non Arnulphus, Aistulphus et Rudolphus), adhulterium et adulterium, adhulescens, adulescens et adolescens, iohannes, habundare, actenus (raro hactenus), hac et hubi (raro ac loco et, ubi), Ugo (raro Hugo), hlotharius, hludowicus, michahel, ostis, et lotharius, ludowicus, michael, ostis; exortari, pascha et pasca; nichil et nihil; tum aetiam, aeciam, etiam et eciam, poene et pene, equus et aequus, coepit et cepit eadem significatione, aecclesia et ecclesia, fresia, fresones, sterelitas, longobardi (raro langobardi), nicoforus, eclypsis, paralisis, dionisius, hierosolima, scithia, stilus, elemosina, silva et sylva; radisbona et radasbona, traicere, proicere; belua, milia, litus, litterae et literae, pellex et pelex; quattuor, brittones, affrica et africa; [Col. 0013C] cincxi, extincxi, ascensus (loco assensus), obtimates et optimates, abba et abbas scribere solet. Annis 775 et 944 quaedam singularia exhibet.

8. Annalista Saxo Reginonem ejusque continuationem ita exscribit, ut eum haud raro contractum in usus suos vertat, quare et hic in censum venire debet. Notavi et aliquas lectiones codicis olim in monasterio S. Godehardi Hildesiae conspicui, aut Reginonis aut, u Eccardus contendit, Annalistae Saxonis, margini editionis Pistorianae a Meibomio seniore ascriptas atque in bibliotheca regia Hannoverana asservatas.

9. 10. Codices bibliothecae palatinae Vindobonensis inter historicos profanos n. 669 et 1068, membranacei in folio, saeculi XII.

[Col. 0014A] 11. Codex bibliothecae monasterii Claustroneoburgensis in Austria membranaceus, in folio, saeculi XII.

12. Codex Vindobonensis hist. prof. n. 1080, chartaceus in folio, saeculi XV, omnes unum eumdemque fontem agnoscunt. Id praeter alia multa eo patet, quod Arnulfum imperatorem non Odingis, sed Ratisbonae in coenobio sancti Emmerammi, sepultum tradunt, et eadem clausula Huc usque Regino. Haec quae secuntur nos addidimus, continuationem Regi noni adnectunt. Cum vero Austria litteras a Bawaria acceperit, et eadem clausula in codice membra naceo saeculi X, olim Frisingensi, jam in bibliotheca regali Monacensi asservato, legatur [(9) 1Kb] , eum Austriacorum fontem esse opinatus, Docenium nostrum de aliquot ejus lectionibus consului. Et V. cl. reliquas ut in codicibus illis se habere respondit, de Arnulfi vero sepultura locum, qui jam ut in editis legatur, olim rasura deletum, et ibi in margine [Col. 0014B] ascriptum esse perdes omnes qui loquuntur mendatium. Hinc Frisingensem codicem Austriacorum fontem esse, certo jam asseverare licet. Nihilominus tamen, Austriacis mirum in modum consentientibus, Frinsingensem totum cum editis conferri minime necesse erat.

Haec subsidia sunt, quorum ope novam Reginonis editionem institui. Praeterea Modenae in bibliotheca ducali codicem Reginonis anno 1093 exaratum evolvi, qui tamen nonnisi librum primum continebat, nec ullius nobis utilitatis esse poterat. Codex Gemblacensis Mabillonio teste una cum monasterio conflagravit; Parisiis codices regii n. 5017 saec. XII, et n. 5018 saec. XII cum continuatione, n. 5922 saec. XII, mancus in fine; Londini codex Harleyanus n. 3676, et Cottonianus Tib. c. XI, 1; Cantabrigiae in bibl. S. Benedicti Chronica abbatis Prumiensis monasterii a Christo nato ad a. 1002; alii Gatterero teste in Hollandia exstant, et in abbatia Murensi olim codicem [Col. 0014C] saeculi X fuisse tradunt [(10) 1Kb] ; quorum utinam desiderium apud hujus editionis lectores non moveatur.

Caeterum librum primum et partem secundi usque ad an. 814 non nisi ope codicis Schafhusani obiter recognovi, adjectis tamen quae majoris momenti in reliquis occurrere videbantur; annis 814-906 codicem Schafhusanum reliquorum auxilio emendavi.

Regino opus suum Adalberoni episcopo inscripsit; duo tunc ejus nominis, alter Basiliensi, alter Augustanae ecclesiae, praefuerunt; unum Augustanum Regino an. 887, et magna cum laude, in Chronico suo nominat, eique opus dedicatum esse opinari licet.




[Col. 0013]
[CHRONICON.]
[Col. 0013]


INCIPIT PRAEFATIO [1 1Kb] OPERIS SUBSEQUENTIS.

Excellentissimi ingenii, et totius philosophiae studiis multipliciter insignito domno ADALBERONI [2 1Kb] episcopo [3 1Kb] REGINO, quamvis omnium Christicolarum [Col. 0014] extremus, vestrae tamen sublimitati in omnibus devotissimus, fidelia mandat orationum obsequia.

Chronicam [4 1Kb] quam de nostris et antecessorum [Col. 0015A] nostrorum temporibus litteris comprehendi, vestrae singulari prudentiae examinandam transmisi, ut vestro perspicaci judicio aut approbetur, aut condemnetur. Quam in duobus libellis distinxi, exordium capiens a primo incarnationis Dominicae anno, et consummans coeptum opus usque in praesentem annum, qui computatur a praefata incarnatione Domini nongentesimus octavus. Indignum etenim mihi visum est, ut cum Hebraeorum, Graecorum et Romanorum, aliarumque gentium historiographi res in diebus suis gesta scriptis usque ad nostram notitiam transmiserint, de nostris, quanquam longe inferioribus, temporibus ita perpetuum silentium sit, ut quasi in diebus nostris aut hominum actio cessaverit, aut fortassis nil dignum quod memoriae [Col. 0015B] fuerit commendandum egerint, aut si res dignae memoratu gestae sunt, nullus ad haec litteris mandanda [Col. 0016A] idoneus inventus [5 1Kb] fuerit, notariis [6 1Kb] per incuriam otio torpentibus. Hac itaque de causa non passus sum tempora patrum nostrorum et nostra per omnia intacta praeterire, sed ex multis pauca notare curavi, et ubi ad praesentia tempora ventum est, stylo temperavi propter quorumdam offensam qui adhuc sunt superstites, latius haec posteris exsequenda relinquens. Accipite ergo hoc parvum munusculum ea benignitate qua devotione missum est a mea parvitate. In calce autem obsecro lectorem, ut si illi haec dicta nostra qualiacunque sint, placuerint, et ea sibi describi voluerit, hanc praefatiunculam nullatenus omittat [quin [7 1Kb] eam in prima fronte libelli adnotari faciat]. Gloriam celsitudinis vestrae multorum utilitatibus profuturam superna [Col. 0016B] providentia diu incolumem conservare dignetur.


EXPLICIT PRAEFATIO [8 1Kb] .



INCIPIT LIBELLUS DE TEMPORIBUS DOMINICAE INCARNATIONIS.
[Col. 0015]

[Col. 0015C] Anno imperii Octaviani Caesaris quadragesimo secundo Jesus Christus, Filius Dei, natus est. Eadem nocte ab angelis evangelizatur, a pastoribus visitatur, octava die circumciditur, tertio decimo die, stella duce, a magis adoratur, et mysticis muneribus praedicatur. Quadragesimo die in templum cum oblatione a parentibus inducitur, a Symeone suscipitur, ab Anna agnoscitur, post haec in Aegyptum deportatur, ubi manet usque ad obitum Herodis.

Anno Dominicae incarnationis secundo Herodes mittens in Bethleem et in omnibus finibus ejus, pueros innocentes jugulare praecepit. Deinde in domesticos arma convertens, multos perimit, dilectam sibi conjugem Mariamnem interfecit, filios [Col. 0015D] quos ex ea susceperat Aristobulum et Alexandrum in Samaria strangulari jubet, novissime Antipatrem ex Doside natum, incentorem et insimulatorem omnium malorum, gladio percutit. Post haec miserabili morte perit, anno Dominicae incarnationis sexto, regni vero sui 36.

Anno Dominicae incarnationis 7 Archelaus filius Herodis in Judaea regnat. Dominus Jesus ex Aegypto reducitur, et propter metum praedicti regis in Nazareth civitatem Galilaeae divertit, ibique usque ad tempora baptismi inhabitavit.

[Col. 0016C] Duodecimo suae aetatis anno Dominus Jesus Hierosolymam conscendit, ibique in templo in medio doctorum residens, a parentibus post triduum invenitur.

Anno Dominicae incarnat. 15. Archelaus a Judaeis apud Caesarem accusatus, in Viennam urbem Galliae exsilio relegatur. Regnum Judaeorum inter quatuor fratres ejus Herodem, Antipatrem, Lisanam et Philippum dividitur. Caesar Augustus postquam 56 annis et 6 mensibus Romanum rexit imperium, moritur.

Anno Dom. incarnat. 16 Tiberius regnare coepit, et regnavit annos 26.

Anno Dominicae incarnationis 27 Pilatus Judaeae procurator a Tiberio dirigitur.

[Col. 0016D] Anno Dominicae incarnationis 30, Tiberii autem 15, Johannes circa regionem Jordanis baptismum poenitentiae in remissionem peccatorum praedicat, multosque baptizat; inter quos ipsum redemptorem mundi, qui omnium peccata abluit, aquis Jordanicis tinguit, post baptismum Dominus in desertum secedit, 40 dies jejunat, post jejunium temptatore superato, in virtute spiritus Galilaeam ingreditur, apostolos vocat, regnum Dei evangelizat, multa signa et miracula facit.

Anno Dominicae incarnationis 32 Johannes baptista, [Col. 0017A] insidiante Herodiade, jussu regis Herodis, incarcere capite truncatur.

Anno Dominicae incarnationis 33 Tyberii vero 18. Dominus sua passione mundum redemit, 40. die post resurrectionem coelum ascendit, 58. Spiritum paraclitum misit. Matthias in loco Judae constituitur apostolus. Jacobus frater Domini Hierosolimorum episcopus constituitur. 7 diaconi ordinantur. Stephanus lapidatur.

Anno Dom. incarn. 34 secundum Latinos, qui a Januario annum incipiunt computare, Paulus cum pergeret Damascum, a Christo de coelo vocatus, secundum Hebraeos qui a Martio initium anni capiunt, eodem anno quo Dominus passus est 11 mense, id est 8. Kalendas Febr.

[Col. 0017B] Anno Dominicae incarnationis 39 Caius regnat annos 4, menses 10, dies 8, his ergo 10 mensibus si addamus 6 qui super fuerint 56 annis Octaviani, erunt menses 17, ex quibus quatuor detractis, annus integer remanet, qui hoc in loco inserendus videtur. Herodes Agrippa Judaeorum genti praeficitur.

Anno Dominicae incarnationis 43 Herodes tetrarcha cum Herodiade in Hispania moerore periit. Pilatus, qui in Dei passione mortis sententiam protulit, sua se manu peremit.

Anno Dominicae incarnationis 45 Claudius regnat annos 13, menses 7, dies 28. Addamus itaque his 7 mensibus 4, qui supra remanserint, fiunt 11, et 8 dies his 28 diebus, erunt 36, id est annus, et 6 dies, [Col. 0017C] qui hujus temporibus adnumerandus videtur.

Anno Dominicae incarnationis 47 Jacobus frater Johannis ab Herode decollatur, Petrus in carcerem mittitur. Idem Herodes ab angelo percutitur, Antiochiae Spiritus sanctus discipulos alloquitur: Segregate mihi Paulum et Barnabam. Agrippa filius Herodis in Judaea regnat, usque ad exterminium Judaeorum.

Anno Dominicae incarnationis 48, passionis vero 14, et Claudii 4, Paulus et Barnabas ascenderunt Hierosolymam. De hac ascensione sua Paulus ipse scribit ad Galatas: »Deinde post annos tredecim ascendi Hierosolymam cum Barnaba, assumpto et Tito, et contuli cum illis, id est cum apostolis, evangelium quod praedico in gentibus.« 13 itaque [Col. 0017D] anno passionis Dominicae juxta condictum Jacobi, Zephae et Johannis ad gentium magisterium et apostolatum Paulus profectus est, ubi numerus ipse quem posuit, recensendus est annorum. Scimus enim Petrum et Paulum apostolos post passionem Domni 38, id est ultimo Neronis anno passos fuisse, et beatum Petrum Romae viginti quinque annis episcopalem sedisse cathedram; 25 autem anni et 14 non 38, sed 39 faciunt. Sequitur ergo ut beatum Petrum eodem 13 post Domini passionem anno, quo eum Hierosolymis alloquitur Paulus, id est quarto Claudii anno, Romam venisse credamus, simulque ni fallor hac supputatione Paulum eodem anno quo Dominus passus est, ad fidem venisse probatur. [Col. 0018A] Eodem anno fames gravissima facta est, cujus Lucas meminit, et Claudius Britanniam intravit.

Anno Dominicae incarnationis 53 Claudius Judaeos tumultuantes Roma expulit.

Anno Dominicae incarnationis 59 Nero regnat annos 13, menses 7, dies 28.

Anno Dominicae incarnationis 61 Festus procurator succedit Felici. Paulus vinctus Romam mittitur anno 2 Neronis.

Anno Dominicae incarnationis 63 Jacobus frater Domini a Judaeis lapidatur. Festo magistratus Judaeae successit Albinus, Albino Florus.

Anno Dominicae incarnationis 70 Vespasianus magister militiae cum exercitu in Judaeam mittitur.

[Col. 0018B] Anno Dominicae incarnationis 72 Romae Petrus crucifigitur, Paulus decollatur. Sub Neroniana persecutione coronatur Romae Processus et Martinianus 47, qui baptizati sunt a beato Petro et in custodia Mamortini retrusi. Torpes, Marcellus, et Apuleius, Alexandriae Marcus evangelista passus est 8 anno Neronis. Mediolanis Nazarius et Celsus, apud Miceriam Aquileia Hermagoras episcopus, Fortunatus diaconus, Foelix cum Constantia.

Anno Dominicae incarnationis 73 Vespasianus regnat annos 9, menses undecim, dies 22; his 11 mensibus additi 7 Neronis, fiunt 18; et his 22 diebus illius 28 fiunt 50 dies, id est annus, 7 menses et 20 dies, qui annus hoc in loco inseritur.

Anno Dominicae incarnationis 74 regnum Judaeae [Col. 0018C] a Tito subvertitur, templumque destruitur. Hujus temporibus Appollinaris espiscopus a beato Petro Ravenna directus coronatur.

Anno Dominicae incarnationis 83 Titus regnavit annos 2, menses 2.

Anno Dominicae incarnationis 85 Domitianus regnavit annos 15, menses 5; his 5 mensibus addamus 7 Vespasiani, completur annus qui hic inseritur. Hujus temporibus Johannes apostolus Romae in ferventis olei dolium mittitur, ante portam Latinam, et in Pathmos insulam relegatur. Ubi Apocalypsim scribit. Flavia Domitilla in Pontianam insulam exiliatur. Anacletus papa tertius post Petrum martyrio coronatur.

Anno Dominicae incarnationis 90 Nerva regnavit [Col. 0018D] annum unum, menses quatuor, dies octo. Johannes apostolus ab exilio revocatur, et apud Ephesum evangelium scribit. Hujus temporibus passi sunt Romae Eutices, Victorinus et Maro apud Amiterninam urbem, Victorinus episcopus frater Severini.

Anno Dominicae incarnationis 91 Trajanus regnavit annos 19, menses sex, dies 15; his 5 mensibus si addiderimus Titi secundus, Nervae 4 fit annus, qui hoc in loco aptatur; remanent dies 28 qui supra notati sunt.

Anno Dominicae incarnationis 101, Johannes apostolus Epheso requievit. Trajani temporibus martyrio coronantur Romae Clemens papa, Alexander quartus post Petrum papa, Quirinus, et filia [Col. 0019A] eius Balbina, Sulpitius et Servilianus, Domitilla et Seraphia virgines, Nereus et Achilleus, Ignatius Antiocenus episcopus; Hierosolymis Symeon episcopus filius Cleophe, in Ponto Focas episcopus.

Anno Dominicae incarnationis 111, Adrianus regnavit annos undecim. Hujus temporibus passi sunt Romae Sixtus papa, Getulius, Sabina, Seraphia virgo: apud Mesenam civitatem Apuliae Eleutherius episcopus cum Anthia matre. Apud Athenas Quadratus et Atristides clari habentur, Dionysius episcopus Ariopagita: apud Tiburnamurbem Italiae Symphorosa cum septem filiis.

Anno Dominicae incarnationis 123 Antoninus, cognomento Pius, cum filiis Aurelio et Lucio regnavit annos 22, menses tres. Justinus philosophus [Col. 0019B] claret. Suppio episcopo Hermes librum scribit, qui dicitur Pastoris.

Anno Dominicae incarnationis 125 Marcus Antoninus Verus cum fratre Lucio Aurelio Commodo annis 19, mense uno. Horum et supra dictorum temporibus coronati sunt Romae Anicetus papa, Victor papa, Simetrius presbyter, Felicitas cum 7 filiis, Julius et Antoninus, Eusebius et Pontianus, Peregrinus et Vincentius; apud Sebastem Armeniae minoris 40 martyres sub Agricolo judice. Apud Spoletum, Concordius. Apud Smyrnam, Polycarpus episcopus discipulus sancti Johannis. Item Germanicus et Pionius, apud Apamiam, Alexander et Gaius apud Cretam urbem, Cortinae, Philippus episcopus, apud Pergamum Asiae urbem, Carpus episcopus, [Col. 0019C] Papirius diaconus et Justinus philosophus, apud Lugdunum Galliae, Hireneus episcopus cum multis, Fotinus episcopus ejusdem urbis et Blandina cum aliis 48, Epipodius et Alexander; in Syria Victor et Corona, Mediolanis Faustus, Cabillone Marcellus, item in territorio Cabillonensi, Castro Trenortio Valerianus, Alexandria Tholomeus et Lucius.

Anno Dominicae incarnationis 144 Lucius Antoninus Commodus, post mortem patris Antonini Veri regnavit annos 13. Hujus temporibus nonnulli passi sunt quos supra notavimus. Sed iccirco haec non per ordinem certis imperatorum temporibus exprimi potuimus, quia in quibusdam passionibus sanctorum supra nominatorum, imperatorum vocabula ita confuse posita sunt, ut cum dicat rem sub Antonino [Col. 0019D] gestam, ignoretur utrum sub Pio aut sub Commodo actum sit, et cum dicit sub Lucio, ambiguum sit, utrum sub Aurelio aut sub Commodo aut sub Antonino gestum sit. Ferunt tamen quod hujus temporibus Hireneus episcopus Lugdunensis passus sit.

Anno Dominicae incarnationis 157 Helius Pertinax regnat menses sex.

Anno Dominicae incarnationis 158 Severus Pertinax regnavit annos 17. Clemens Alexandrinae ecclesiae Pater et Pantenus philosophus clarescunt. Narcissus Hierosolymorum episcopus, Theophilus Caesariensis insignes habentur. Leonides pater Origenis coronatur apud Carthaginem, Perpetua et Felicitas bestiis deputantur.

[Col. 0020A] Anno Dominicae incarnationis centesimo septuagesimo Antoninus cognomento Caracalla Severi filius, regnat annos septem.

Anno Dominicae incarnationis 171 Macrinus regnat annum unum.

Anno Dominicae incarnationis 172 Marcus Aurelius Antoninus regnavit annos 4.

Anno Dominicae incarnationis 176 Aurelius Alexander annos tredecim regnavit. Origenes toto orbi clarus habetur. Hujus temporibus coronantur Romae Calistus papa, Urbanus papa, Caecilia virgo, Tiburtius et Valerianus, Calepodius presbyter, Asterius presbyter, Palmatius consul cum uxore et filiis, et Simplicius senator.

Anno Dominicae incarnationis 189 Maximinus regnat [Col. 0020B] annos 3. Hujus temporibus coronantur Romae Antheros papa, Potianus papa, Caesarea Palestinae Pamphilus et Maximus presbyteri.

Anno Dominicae incarnationis 192 Gordianus regnavit annos sex. Origenes in Caesarea Palestinae Theodorum, cognomento Gregorium. et Antenodorum fratres divina philosophia imbuit.

Anno Dominicae incarnationis 198 Philippus cum filio Philippo regnavit annos sex; hic primus omnium imperatorum christianus fuit.

Anno Dominicae incarnationis 204 Decius regnavit annum unum, menses tres. His mensibus adde Antonini Pii tres, Marci Antonini unum, Helii Pertinacis sex, fit annus, qui hoc in loco ponitur; remanet mensis 1 et dies viginti octo, supra notati. Hujus [Col. 0020C] temporibus martyrio coronantur Romae, Fabianus papa, Xistus papa, Laurentius, Felicissimus et Agapitus diaconi, Abdo et Sennes, Ipolitus et Concordia, Hiereneus et Habundus, Cornelius papa, Victoria virgo, Miniates, Antiochia Babillus episcopus; Apollonia civitate Leacus, Tirsus et Gallinecus; Hierosolyma Alexander episcopus; Nazanzo Trypho; in Aegypto, civitate quae dicitur Thinius, Phileas episcopus, et Philoronius tribunus cum aliis multis, in Sicilia, civitate Catanensium, Agatha virgo: in Perside, Polocronius Babiloniae et Ctesifontis episcopus, Egen Pamphiliae, Nestor episcopus in Corduba civitate, Parmenius presbyter cum sociis apud Circensem Coloniam, Marianus et Jacobus in Tyro; Anatholia et Audax apud Africam, Nemesianus et Felix, Rogantianus [Col. 0020D] presbyter et Felicissimus cum multis aliis; Antiochiae, Asclepiades episcopus; Alexandriae Agatho et Seraphion, Arsenius et Dioscorus cum sociis suis.

Anno Dominicae incarnationis 206 Gallus cum Volusiano filio regnavit annos duos, menses 4. Origenes doctor moritur et in Tyro sepelitur.

Anno Dominicae incarnationis 209 Valerius cum Galieno regnavit annos 15. Horum temporibus coronantur Romae Stephanus papa, Eugenia virgo, lovinus et Basileus, Lucius papa, Basilla, Rufina, et Secunda virgo, Tertulianus, Protus et Jacinctus, Xistus papa, Valerianus, Numesius, Symphronius et Olympius in Ispania urbe Terragonae; Verona Zenon episcopus, [Col. 0021A] et confessor Fructuosus episcopus, Augurius et Eulogius diaconi. Caesarea Palestinae Marinus et Artemius apud Africam civitatem, Tuburno Lucernariae, Maxia, Donatilla, et Secunda virgo. In territorio Cauallitano, vico Mitanensi, Privatus episcopus; Theodorus cognomento Gregorius Neo-Caesareae Ponti episcopus virtutum gloria claret.

Anno Dominicae incarnationis 224 Claudius annum unum, menses 9; his adde quatuor Volusiani, fit annus, qui hic adnumeratur, remanet mensis 1. Hujus temporibus passi sunt Romae Felix papa, Marius et Martha conjux ejus cum filiis, 47 milites, qui baptizati sunt a Dionysio papa. Cyrilla virgo, in Terracina Campaniae civitate, Felix presbyter, et Eusebius.

Anno Dominicae incarnationis 226 Aurelianus [Col. 0021B] regnavit annos 5, menses 6. Hujus temporibus passi sunt Romae Eutychianus papa, Theodora, Basilides, Tripos, et Mandalia, Linguiri sancti Gemini; Loonio Civitate Conon; Caesarea Cappadociae Mammes, apud Praenestinam urbem Agapitus; in civitate Salona Anastasius; apud Augustodunum Symphorianus; in territorio Vivariensi, loco qui dicitur Gentibus, Andeolus subdiaconus, Andochius presbyter, Thirsus diaconus, et Felix, in castro Divione Benignus presbyter.

Anno Dominicae incarnationis 232 Tacitus regnavit menses 6; adde 6 Aureliani, fit annus. Remanent 88 dies Floriani, his conjunge 28 dies, qui supra remanserunt, fiunt 108, id est menses 3 et 18 dies. Adde duos superfluos menses, faciunt menses 5, [Col. 0021C] dies 18. Anatholius Laodiceae Syriae episcopus clarus habetur.

Anno Dominicae incarnationis 233 Probus regnat annos 6, menses 4. His adde 6 Taciti, et 5 suprascriptos, fit annus, remanent 3 menses.

Anno Dominicae incarnationis 240 Carus cum filiis Carino et Numeriano regnavit annos 2. Horum temporibus coronantur Romae Chrysanthus et Daria, Claudius et Hilaria uxor ejus, cum filiis Jasone et Mauro, et 70 milites.

Anno Dominicae incarnationis 242 Diocletianus cum Maximiano et Constantio, et post mortem Diocletiani, Maximianus cum Severo, Galerio et Maximiano annos 20. Horum temporibus martyrio coronantur Romae Gaius papa, Cyriacus diaconus, Largus et [Col. 0021D] Smaragdus, Apronianus, Papias et Maurus, Claudius et Propedigna cum filiis, Gabinius presbyter, Castulus Pancratius, Arthemius cum uxore et filia, Sebastianus, Marcus et Marcellianus, Marcellinus presbyter, Petrus exorcista, Tranquillinus, Nicostratus, Zoe uxor ejus, Primus et Felicianus, Claudius, Castorius Victorinus, Symphorianus, Basiliscus, Faustinus, Simplicius et Beatrix, Tiburtius filius Chromatii, Susanna virgo, Johannes, Crispus, Genesius, Felix et Adauctus, Lucia [Col. 0022A] et Geminianus, Sergius et Bacchus, Chrysogonus, Saturninus et Sisinnius, quatuor coronati, Theodorus, Pontianus, Praetextatus et Thraso; apud Spoletum Gregorius presbyter, Sabinus episcopus, Exsuperantius et Marcellus diaconi, apud insulas Parmarias Anastasia, Antiochiae Julianus et Basilissa. In Hispaniis, civitate Caesaraugusta, Vincentius diaconus. In Barcinona Eulalia virgo, Cucufas. Apud Gerundam Felix. In Cucumis Juliana virgo. Apud Tyrum Tyrannio, Silvanus, Peneleus, atque episcopi cum innumera multitudine. Apud Sirmium Sirenus. Nicomedia Petrus et Lucianus presbyter Antiocenus, Anthimus episcopus, Panthaleon, Johannes Adrianus, Dorotheus et Gorgonius, Eleutherius. Smyrnae, Hierenus episcopus. In Palestina [Col. 0022B] civitate Gaza Sylvanus, Mediolanis Victor. Apud Illyricum civitate Siscia Quirinus episcopus; apud Tharsum Bonifacius; apud Aquileiam Felix et Fortunatus; apud Ciliciam Vitus et Modestus cum Crescentia, Lucia virgo, in Britannia, Albanus, apud Massiliam Victor, apud Augustam Afra, in Rhetia provincia, Nicea Bithiniae Theodora cum filiis; in Hispaniis, civitate Compluto, Justinus et Pastor fratres; in Sicilia civitate Catenum Euplius diaconus; apud urbem Italiae Pergamis Alexander, in civitate Calcidona Euphemia. In Neapoli Campaniae Januarius episcopus, Beneventanus, Sosius diaconi; Mesenate civitate Faustus et Desyderius. In Palestina Peleus et Nilus episcopi; in Cyzico Fausta et Evilasius, Agauno, Mauricius cum sociis; Antiochiae Cyprianus [Col. 0022C] episcopus cum Justina; apud Aegeam civitatem, Cosmas et Damianus; in Galliis, castro Solodoro, quod est super Arolam fluvium, Victor; apud Coloniam Agrippinam Gereon cum sociis; apud Tarsum Taracus, Probus et Andronicus; in Venusia civitate Apuliae, Felix episcopus, Audax et Januarius presbyteri; Suessionis civitate Crispinus et Crispinianus; apud Sidonem Cenobius presbyter; in territorio Aganensi Tiberius, Modestus et Florentina; in Scithia metropoli Frigia Salaria Mennas; Antiochia Romanus, Alexandria Petrus episcopus; in Affrica civitate Colonia virgo. In Tuscia Barbara virgo. In Hispanis Leocadia; Emerita civitate Eulalia et Julia virgines.

[Anno Dominicae incarnationis 243. Hujus Constantii [Col. 0022D] temporibus, pace ecclesiis reddita, episcopi privatis sedibus restituuntur, et alia plura christianae religioni profutura ceduntur. Inter quae etiam coenobium servorum Dei Treveri inchoatur, cui praescripti principis assensu, inter contiguos urbi muros, Johannes abbas, mirae sanctitatis vir, initia dedit. Cujus coenobii beatus Augustinus in libro Confessionum mentionem fecit] [(11) 1Kb] .

Anno Dominicae incarnationis 263 [(12) 1Kb] Constantinus, [Col. 0023A] Constantii ex concubina Helena filius, regnat annos triginta menses decem; his adde tres menses qui supra remanserunt fit annus, remanet unus mensis. Silvester papa clarus habetur, cujus industria synodus praeclarissima toto orbe terrarum 318 Patrum apud Niceam urbem celebratur. Crux Domini nostri Jesu Christi a Juda invenitur. Sed ut in gestis pontificum Romanorum legimus, sub Constantio patre Constantini, et Eusebio pontifice Romano, eadem crux Domini inventa est. Nam ibi ita legitur: sub hujus temporibus, id est Eusebii, inventa est crux Christi, 5 Nonas Maii, et baptizatus est Judas, qui et Quiriacus.

Anno Dominicae incarnationis 295 Constantius cum Constantino et Constante fratribus, annos 27, [Col. 0023B] menses 5, dies 13. Horum temporibus Maximinus Trevirorum episcopus clarus habetur, Jacobus Nisibus episcopus agnoscitur, Antonius monachus in eremo moritur, Hilarius Pictavensis episcopus, ab exilio revocatur. Julius papa in exilium mittitur; Liberius papa exilio deportatur, revocatus haereticis favet. Felix papa deponitur, et ab haereticis interficitur. Eusebius presbyter propter fidem catholicam in quodam cubiculum includitur, ibique post 7 menses moritur. Dionysius episcopus Mediolanensis apud Cappadociam exilio damnatur. Paulus Constantinopolitanus episcopus ab Arianis strangulatur. Paulinus episcopus Trevirorum, successor sancti Maximini episcopi, ob catholicam fidem a Constantio relegatur exilio, et usque ad mortem etiam ultra [Col. 0023C] christianum nomen mutando, exilio fatigatur. Ad ultimum apud Frigiam defunctus est, inde Treveris reportatur.

Anno Dominicae incarnationis 310 Julius regnavit annos duos, menses octo. His adde 6 qui remanserunt, fit annus, supersunt 2 menses et 18 dies. Hujus temporibus coronantur Romae Priscus presbyter, Priscillianus clericus, Benedicta foemina, Pigmus [Pimenius] presbyter, Gordianus, Demetria virgo; Johannes presbyter, item Johannes et Paulus, Faustus et Dafrosa; in Hostia Hilarianus Jerosolimorum episcopus, Quiriacus et Judas, Alexandriae Gallicanus, Vercellis Eusebius episcopus, Arecia civitate Donatus episcopus, Anthiochia Theodoricus presbyter.

[Col. 0023D] Anno Dominicae incarnationis 314 Jovinianus regnat menses 8. Hisdem princeps officiosis litteris Athanasium episcopum requirit.

Anno Dominicae incarnationis 315 Valentinianus cum fratre Valente regnavit annos 11, Romae Damasus papa clarus habetur, Mediolani Ambrosius episcopus insignis habetur. Hilarius episcopus Pictavis moritur, Athanasius Alexandria vita decedit.

Anno Dominicae incarnationis 327 Valens cum Gratiano et Valentiniano Valentiniani fratris sui [Col. 0024A] filiis regnat annos 4. Hunni Gothos propriis sedibus pellunt. Gothi Thraciam depopulantur.

Anno Dominicae incarnationis 332 Gratianus cum fratre Valentiniano regnavit annos 6. Theodosius a Gratiano imperator creatur. Synodus 150 Patrum congregatur urbe Augusta sub Damaso papa. Theodosius Arcadium filium consortem imperii facit. Maximus in Britanniam imperator creatur, in Galliam apud Lugdunum Gratianum Augustum interfecit, fratrem ejus Valentinianum Italia expulit. Martinus Turonorum episcopus virtutum gloria fulget. Hieronymus sacrae scripturae interpres in Bethleem insignis habetur.

Anno Dominicae incarnationis 339 Theodosius, qui Gratiano vivente 5 annos jam orientem regebat, [Col. 0024B] post ejus mortem regnavit annos undecim, Maximum tyrannum quarto ab Aquileia lapide interfecit. Siricus papa Romanam regit ecclesiam. Hieronymus librum de illustribus Viris scribit. Apud Aegyptum Johannes heremita celebratur, qui Theodosio de tyrannis victoriam praedixit.

Anno Dominicae incarnationis 350 Archadius filius Theodosii cum fratre Honorio regnavit annos 15. Gothi Italiam, Wandali atque Alani [9 1Kb] Gallias aggrediuntur. Corpora Abacuc et Micheae prophetarum revelantur. Innocentius papa Romanam rexit ecclesiam. Sanctus Martinus episcopus ad coelestia transit. Severinus episcopus Coloniae Agrippinae clarus habetur. Augustinus episcopus eximius doctor in Ipponensi ecclesia divinam philosophiam [Col. 0024C] dogmatizat. Pelagius Britto gratiam Dei impugnat.

Anno Dominicae incarnationis 364 Honorius cum Theodosio minore fratris sui filio regnavit annos 15. Alaricus rex Gothorum Romam invadit anno 7 Honorii. Corpora sanctorum Stephani protomartyris, Gamalielis et Nichodemi, Luciano presbytero revelantur. Bonifacius papa, et Celestinus Romanam regunt ecclesiam. Hieronymus presbyter obiit 12 Honorii anno, aetatis autem suae 97; libros suos per 50 annos confecit [10 1Kb] .

Anno Dominicae incarnationis 370 Theodosius minor, Archadii filius, regnavit annos 26. Valentinianus junior, Constantii filius, Ravennae imperator ordinatur. Gens Wandalorum, Alanorum et Gothorum [Col. 0024D] Africam devastat. Augustinus episcopus inter ipsas obsidionum angustias migravit ad Dominum. Wandali capta Carthagine, in Siciliam transeunt. Xistus Romanam regit ecclesiam; hujus temporibus Leo magnus apostolicam obtinuit cathedram, ad quem, et ad Pulceriam Augustam, multa super Eutecetis errorem scribit Flavianus Constantinopolitanus episcopus, et Euticem dampnat.

Anno Dominicae incarnationis 397 Marcianus et Valentinianus regnaverunt annos 7. Joannes baptisti [Col. 0025A] duobus monachis caput suum manifestat. Germanus episcopus Autisiodorensis, et Lupus Trecassensis episcopus, in Britanniam diriguntur. Post haec Germanus apud Ravennam moritur. [Severus episcopus Treveris, Policronius Virduni, Albinus Catalaunensis discipuli sancti Lupi clari habentur. Aurelianis Timavus episcopus claret. 6.] Leo episcopus Marciano multa fidei dogmata scribit. Anatolius episcopus Constantinopolitanus Euticetis errorem dampnat, et a Leone papa arguitur, quod contra Nicenum concilium, Antiocenam et Alexandrinam ecclesias, sibi subdere voluisset. Aetius patricius a Valentiniano occiditur apud Arelatum. Hilarius episcopus doctissimus atque praeclarissimus vir, qui Vitam sancti Honorati praedecessoris sui composuit, moritur.

[Col. 0025B] Anno Dominicae incarnationis 405 [11 1Kb] Leo regnat annos septemdecim, huic Leoni Leo papa plurima scribit. Theodorus episcopus civitatis Syriae, historiam ecclesiasticam a fine librorum Eusebii scribit. Hilarius papa Romanam ecclesiam gubernat. Victorinus, jubente papa Hilario, revolutionem magni anni describit.

Anno Dominicae incarnationis 414 Zenon regnavit annos 17. Odoacer rex Gothorum Romam obtinuit. Theodericus, cognomento Walager, utramque Macedoniam depopulatur. Honoricus rex Wandalorum Arrianus, in Africa plusquam 334 episcopis fugatis, ecclesias eorum clausit, et plebes variis suppliciis affecit. Felix papa dampnavit Achatium [Col. 0025C] Constantinopolitanum episcopum et Petrum Alexandrinum. Gelasius vir prudens, Felici papae in pontificatu succedit. Hic etiam damnavit Achacium et Petrum. Post hunc Anastasius praesul efficitur, qui voluit occulte revocare Acatium, sed non potuit, qui etiam nutu divino percussus est.

Anno Dominicae incarnationis 421 Anastasius regnavit annos 29. Transamundus rex Wandalorum 220 episcopos exilio Sardiniam misit. Hujus et Zenonis temporibus sub Wandalica persecutione martyrio coronantur, apud Africam Eugenius Carthaginensis episcopus, et cum eo plusquam 500, item Liberatus abba, Bonifacius diaconus, Servius et Rusticus subdiaconi, Rogatus et Septimus monachi, et Maximus puer, primo igne injecti, post remorum [Col. 0025D] vectibus enecati sunt. Item Marcianus et Satyrianus, et Maxima virgo, et cum eis 370 crudeliter perempti sunt. Item Papias et Mansuetus. Vulteius, Valerianus, Urbanus et Crescens, Felix et Hortolanus episcopi, in confessione cursum vitae consummaverunt. Item Dativa, Dionisia et Emelianus medicus cum multis aliis, Valerianus episcopus. Symmachus papa ecclesiam Romanam gubernat, pecuniam et vestes per Africam et Sardiniam episcopis in exilio missis ministrat. Post hunc Hormisda papa constituitur. Clodoveus rex Francorum, qui in Gallias regnat 30 annos, Syagrium patricium interficit. Cumbadum [Col. 0026A] regem de Burgundia expulit. Alamannos tributarios facit. Anno 12 regni sui, a sancto Remigio, Remorum episcopo, una cum Francis baptizatur. [Atrebatis Vedastus episcopus ordinatur, 6.] Mamercus episcopus Viennensis ecclesiae triduanas letanias instituit ante ascensionem Domini. Clodoveus cum Alarico, rege Gothorum, in Aquitaniam juxta Pictavis confligit, eumque regno et vita privat. Amalricus filius Alarici in Hispaniam regnum paternum obtinuit. Anastasius imperator Clodoveo dona regia mittit. Clodoveus Reginarium propinquum atque consortem regni interficit. A transitu sancti Martini usque ad mortem Clodovei sunt anni 112. Quatuor filii ejus Theodoricus, Clodomerus, Childebertus, et Clotharius regnum patris inter se diviserunt. Anastasius [Col. 0026B] imperator fulmine perit.

Anno Dominicae incarnationis 450 Justinus senior regnavit annos 8. Joannes papa, a Theodorico rege Gothorum Ravennam propter fidem catholicam in custodia mittitur, ibique moritur. Idem tyrannus Symmachum patricium interficit. Boetium in liberalibus disciplinis nulli secundum, in carcerem trudit, in quo cum ipsa philosophia miris disputationum argumentis conqueritur. Praefatus Theodericus subita morte perit. Athalaricus in regnum succedit. Benedictus pater, et primus in loco qui Sublacus dicitur, et postea in castro Cassino, vir magnae virtutis apostolicis virtutibus effulsit. Felix et Bonifacius Romanam regunt ecclesiam. Sigismundus, rex Burgundionum, monasterium sanctorum Agaunensium aedificat. [Col. 0026C] Idem a supradictis filiis Clodovei interficitur. Theodoricus cum filio Theodeberto et fratre Clothario Thuringiam depopulatur. Ermenfridum Thuringorum ducem apud Tulpiacum extinguit.

Anno Dominicae incarnationis 459 Justinianus, Justini ex sorore nepos, regnavit annos 38. Hic per Belisarium patricium Persas fortiter devicit. Perque ipsum Belisarium Wandalorum gentem, capto eorum rege Gelismero, usque ad internecionem delevit, Africamque totam post annos 90 et 6 Romano imperio restituit. Rursusque Belisarii viribus Gothorum in Italia gentem, capto Witisi eorum rege, superavit. Mauros quoque post haec Africam infestantes, eorumque regem Athalam per Johannem consulem mirabili virtute prostravit. Leges quoque Romanas, [Col. 0026D] quarum prolixitas gravabat, minoravit, et inutiles dissonantias mirabili brevitate correxit. Extruxit quoque Constantinopoli templum, quod graeco vocabulo nominavit, cujus opus adeo cuncta aedificia excellit, ut in totis terrarum spatiis huic simile non possit inveniri. Hujus temporibus Cassidorus Roma tam seculari quam divina scientia claruit. Hic primitus consul, deinde senator, ad extremum monachus efficitur. Romae Dionisus abba paschales scribit circulos. Apud Constantinopolim Priscianus Caesariensis grammaticae artis, ut ita dixerim, profunda rimatus est, tumque nihilominus [Col. 0027A] Arator Romanae ecclesiae subdiaconus, poeta mirabilis, apostolorum actus versibus exametris decoravit. Hujus temporibus Romanam rexerunt ecclesiam Johannes, Agapitus, Sylverius, et Vigilius. Sylverius a Belisario jussu Theodorae Augustae in exilium mittitur, et ibi moritur. Vigilius quoque eo quod nollet revocare Anthemum, episcopum Constantinopolitanum, a Justiniano in exilium truditur, revocatus ab exilio, cum Romam reverteretur, in Sicilia civitate Syracusana calculi dolore moritur. Pelagius in pontificatu succedit. Per idem tempus Albuinus, filius Oduini, Langobardis jam decimus imperat, qui filiam Clotharii regis Francorum Clothsuindam in matrimonium habuit. Childebertus rex Francorum, cum exercitu Hispaniam intrat, [Col. 0027B] Amalricum regem, filium Alarici, in praelio extinguit, multum aurum, et argentum inde asportat. Clotarius filios fratris sui Clodomeri cultro confodit. Theodericus rex moritur, Theodebertus filius ejus post eum regnat.

Anno Dominicae incarnationis 498 Justinianus minor regnavit annos 11. Narses patricius Totilam regem Gothorum in Italia occidit. Idem cum ducibus Theodeberti regis Francorum Bucellino, et Emingo qui Italiam depraedabantur, pugnavit eosque interfecit. Narses apud Justinum et ejus conjugem Sophiam accusatur a Romanis, quod servitio Italiam premeret, et statim Longinus praefectus mittitur, qui Narsetis locum obtineret. Cui inter caetera Sophia, quia eunuchus erat, hoc fertur mandasse, [Col. 0027C] quod cum puellis in genitio lanarum faceret pensas dividere. Ad haec ille respondit, talem se ei telam orditurum, qualem ipsa, dum viveret, deponere non posset; statimque genti Langobardorum mandat ut venirent et possiderent Italiam. Johannes papa Romanam ecclesiam regit. Childebertus et Clotharius reges cum exercitu Hispaniam intrant, Caesaraugustanam civitatem obsident. Cives induti ciliciis tunicam sancti Vincentii super murum circumferunt Deumque contrito corde exorant. Reges divina inspiratione miseratione flexi obsidionem solvunt. Episcopus ejusdem civitatis Childeberto regi pro munere stolam beati Vincentii dat. Inde rex Parisius basilicam in honorem beati Vincentii construxit.

Albuinus cum Langobardis Italiam intravit et Gisulfum [Col. 0027D] nepotem suum Forojulanis praefecit. Theodebertus rex Italiam intrat, cum Langobardis certamen init, eosque superat, in Franciam reversus moritur. Non multo post tempore Childebertus rex Parisius moritur, et in basilicam sancti Vincentii sepelitur. Regna quae fratres et nepotes tenuerant, in Clotharii rediguntur potestatem.

His temporibus Medardus episcopus migravit ad Dominum, quem Clotharius rex cum debito honore Suessionis sepelivit. Post haec Clotharius rex moritur, et in basilicam sancti Medardi sepelitur. Quatuor filii ejus regna inter se diviserunt. Heribertus regnum [Col. 0028A] Childeberti accepit, et sedem Parisius habuit, Guntranus regnum Clodomeri tenuit, sedemque constituit Aurilianus. Hilpricus regnum patris sui Clotharii, cathedram Suessionis habuit. Sigibertus regnum Theodorici Remis sive Metis sedem statuit. Huni qui et Avares comperta morte Clotharii, super Sigibertum inruunt. Quibus ille in Thuringiam occurrens, eos juxta fluvium Albiam potenter superavit. Hic Sigibertus legationem in Hispaniam mittens Brunichildem Adanachildi regis filiam petit, eamque in conjugium accepit, de qua filium Childeberti nomine suscepit; Heresbertus derelicta legitima uxore, quae vocabatur Ingoberga, duas sorores Marcovefam et Merofilidam, sibi in matrimonium jungit, ex quo scelere excommunicatus est a sancto Germano Parisiorum [Col. 0028B] episcopo, et justo Dei judicio percussus moritur, et in basilica sancti Romani sepelitur. Regnum ejus Sigebertus arripuit. Heilpericus Geilsuindam sororem Brunichildis in conjugium accepit, quam pauco interjecto tempore, suggerente Fredegunde, in lecto strangulavit. Deinde Audoveram reginam a se repulit, eo quod adhortante Fredegunde, filiam propriam a sacro fonte suscepisset, et eamdem Fredegundem sibi in matrimonium jungit. Habuit vero ex supra dicta Audovera tres filios, Theodebertum, Meroveum et Clodoveum. Theodebertus jussu patris trans Ligerim regionem, quam avunculus ejus Herebertus tenuerat, occupat et apud Pectavis cum Gulidaldo duce Sigiberti dimicat, eumque superat. Sigibertus cum exercitu Parisius venit, fratremque [Col. 0028C] Helpericum bello aggreditur, in quo praelio supradictus Theodobertus occubuit. Helpericus fugiens cum uxore et filiis Torniacum ingressus [12 1Kb] est, ibique se communivit. Quem cum Sigibertus ibique persequeretur, dolo Fredegundis reginae a duobus pueris ejus interficitur. Quem fratres in basilica sancti Medardi sepeliunt. Ea tempestate Brunichildis cum filio adhuc parvulo Parisius morabatur. Gundaldus dux, apprehensum puerum nocte latenter aufugit, eumque in regnum paternum reportavit. Eademque Brunichildis Rothomagum in exilium mittitur, ubi veniens Meroveus, filius Helprici, eam sibi in conjugium sociavit. Ex qua causa postea a patre adtonsus, monachus efficitur, et presbyter ordinatur. Eodem tempore sanctus Germanus Parisiorum episcopus [Col. 0028D] ad Dominum transit, et in basilicam sancti Vincentii sepelitur. Childebertus matrem Brunichildem requirit, quam Helpericus reddere jubet, Narses patricius de Campaniam Romam venit, ibique moritur; corpus ejus in locello plumbeo cum omnibus divitiis ejus Constantinopolim perlatum est. Benedictus papa Romanam ecclesiam gubernat. Fortunatus poeta in Galliis insignis habetur, qui natus quidem in loco, qui Duplalis dictus fuit, qui locus haud longe a Cenitensi castro vel Tarvisiana distat civitate, sed tamen in Ravenna nutritus et doctus, in arte grammatica sive rhetorica seu metrica clarissimus existit. Qui amore [Col. 0029A] sancti Martini in Gallias transiens, primo Turonis, deinde Pictavis habitavit, in qua civitate episcopus ordinatus est.

Albuinus rex cum Langobardis Tarvisium, Vincentiam, Veronamque, et reliquas Venetiae civitates capit. Deinde [Liguriam ingressus Mediolanum cepit, et] omnes Liguriae civitates. Ticinensis civitas ultra tres annos obsidionem perferens Langobardis se tradidit, omnesque civitates armis ceperunt, praeter Romam et Ravennam, vel aliqua castra quae erant in maris litore constituta. Albuinus postquam in Italia tres annos et sex menses regnavit, insidiis suae conjugis interemptus est. Elmigisus qui Albuinum occiderat, cum Rosimunda regina Ravennam ad Longinum praefectum fugit, auferens secum Albisindam [Col. 0029B] filiam regis et omnem Langobardorum thesaurum, ubi ambo veneno perierunt. Longinus Albisindam, filiam Albuini, cum Langobardorum thesauris Constantinopolim dirigit. Langobardi Gallias ingrediuntur. Horum adventum vir Dei Hospicius qui apud Niceam erat inclausus, sancto sibi revelante Spiritu, longe ante praevidit, quibus occurrit Amatus dux Guntramni regis, et commisso bello a Langobardis extinguitur. Mummulus in locum ejus subrogatur, qui ex Langobardis multos interfecit, eosque in Italiam redire compulit.

Anno Dominicae incarnationis 510 Tiberius Constantinus regnavit annos 7. Hic cum sub Justino adhuc Caesare palatium regeret, et multas cotidie eleemosynas faceret, magnam ei Dominus copiam auri subministravit: nam deambulans per palatium [Col. 0029C] vidit in pavimento tabulam marmoream, in qua erat crux Dominica sculpta, quam inde levari jubens, invenit defossum magnum thesaurum, habentem supra mille auri centenaria. Huic etiam thesaurus Narsetis a quodam sene, qui eum cum aliis terrae mandaverat, manifestatus est, qui tantus fuit, ut vix per multos dies cisterna in qua jacuerat, a deportantibus potuisset evacuari. Huic Sophia Augusta insidias temptavit ingerere. Procedente enim eo ad villam, ut juxta ritum imperialem 30 diebus ad vindemiam jocundaretur, vocato Justiniano nepote Justini mariti, voluit eum in regno sublimare; quo comperto, Tiberius apprehensam Augustam omnibus thesauris spoliavit, solum ei victum relinquens. [Col. 0029D] Hujus exercitus Persas debellavit, tantamque praedam cum 20 pariter elephantis detulit, ut humanae crederetur posse sufficere cupiditati. Ad hunc et Helpericus rex Francorum suos legatos dirigens, multa ab eo ornamenta, aureos etiam singularum librarum suscepit, habentes ab una parte effigiem imperatoris, scriptum in circulo Tiberius Constantinus perpetuus Augustus, ab alia parte habentes quadrigam et ascensorem, in circuitu scriptum Gloria Romanorum. Hujus diebus Gregorius diaconus cum esset apocrisarius in urbe Constantinopolitana, Morales libros composuit, Eutychumque ejusdem urbis episcopum de resurrectione errantem, in conspectu Augusti superavit. Pelagius papa Romanam [Col. 0030A] regit ecclesiam, qui absque jussione principis ordinatus est, eo quod Langobardi Romam obsiderent, nec posset quisquam progredi. Helpericus rex descriptiones novas per consilium Fredegundis in omni regno suo facit, ut unusquisque possessor de propria terra, de uno arpenne unam amphoram vini ad partem regis daret, et de jugere modium unum; unde populus valde oppressus vociferabatur ad Dominum. Inmisit autem Dominus plagam in domo regis, et ipse aegrotare coepit, et duo filii ejus mortui sunt. Rex perterritus descriptiones combussit, et tributum indulsit. Post hoc cognovit uxorem suam, quae peperit filium, quem appellavit Clotharium. Hic fuit postea rex magnus, qui genuit Dagobertum.

[Col. 0030B] Anno Dominicae incarnationis 517 Mauritius regnavit annos 20. Hunc Tiberius, sentiens sibi diem mortis imminere, una cum consilio Sophiae Augustae ad imperium elegit, ornataque sua filia regalibus ornamentis eam tradidit, et cum ea omne imperium. Langobardi cum per annos 10 sub potestate ducem fuissent, regem super se statuunt Otharium filium Clephonis, quem etiam ob dignitatem Flavium appellaverunt, quo pronomine Langobardorum reges usi sunt. Duces qui tunc erant, et ob restaurationem regni omnem substantiarum suarum medietatem regalibus usibus tribuunt, ut esse posset, unde rex ipse sive qui ei aderant, per diversa officia alerentur. Mauritius imperator Childeberto, regi Francorum, quinquaginta millia solidos per suos legatos direxit, petens [Col. 0030C] ut Langobardos de Italia exterminaret. Qui cum Francis Italiam intrat, Langobardi munera tribuunt, et pacem cum eo faciunt, imperator solidos requirit, sed ille suarum virium potentia fretus, pro hac re nec responsum reddidit. Idem Childebertus bellum adversus Hispanos gerens, eorum acies superavit. Causa hujus certaminis ista fuit. Childebertus Ingundam sororem suam Herminigildo, Levigildi Hispanorum regis filio, in conjugium tradiderat, qui Herminigildus praedicatione Leandri, episcopi Hispaliensis, atque adhortatione suae conjugis ad catholicam fidem conversus fuerat, quem pater impius in ipso sacrato paschali die securi percussit. Ingundis post mariti mortem, cum in Gallias repedare vellet, a piratis tenetur, atque in Siciliam deducitur, [Col. 0030D] ubi et moritur. Filius ejus imperatori est transmissus.

Eo tempore fuit aquae diluvium in unibus Venetiarum et Liguriae, seu in caeteris regionibus Italiae, quale post Noe tempus creditur non fuisse. Subsecuta est statim pestis inguinaria, quae tanta strage populum devastavit, ut de inaestimabili multitudine pauci remanerent. In hac tribulatione Gregorius a cunctis generaliter papa electus est, et in pontificali cathedra sublimatus.

Per idem tempus isdem Gregorius papa Augustinum, Mellitum et Johannem cum aliis pluribus monachis timentibus Deum in Britanniam misit, eorumque praedicatione ad Christum Anglos convertit. [Col. 0031A] Regaretus rex Gothorum, frater Herminigildis martyris, per praedicationem Leandri episcopi ad fidem catholicam convertitur.

Gens Anglorum ad Christum convertitur, Edilbertus rex eorum baptizatur.

Gregorius papa libros Regulae pastoralis, quos in episcopatus sui exordio scripserat, libros etiam quos in Expositione beati Job jamdudum Constantinopoli fecerat, supradicto Leandro episcopo mittit, cui etiam pallium ex benedictione sancti Petri dirigit.

Mauritius imperator legationem ad Childebertum regem dirigit, mandans ei, ut quod prius non fecerat, nunc adimpleret, ut Langobardos ab Italia removeret: qui exercitum in Italiam direxit, et commissa [Col. 0031B] pugna cum Langobardis, Francorum acies graviter attritae sunt. Abrincatis Paternus episcopus, civis Pictaviensis, nitescit.

Flavius rex Otharius Theodolindam, Garibaldi Bajoariorum ducis filiam, in conjugium accepit.

Childebertus, iterato in Italiam exercitu Francorum cum 20 ducibus ad bellandum Langobardorum aciem direxit; qui per tres menses Italiam pervagantes, plurima castra deposuerunt, et innumerabilem multitudinem captivorum inde adduxerunt; regem autem Otharium nocere non potuerunt, qui intra Ticinensem urbem se communierat. Exercitus, quia tempus aestivum erat, propter inconsueti aeris incommoditatem, dysenteriae morbo graviter fatigatur, et ob id in patriam redire compellitur. Tassilo [Col. 0031C] super Bawariam a Childeberto dux constituitur. Otharius rex ad Guntrannum regem, patruum Childeberti, legatos misit, ut per ejus nutum pax inter Childebertum et eumdem Otharium firmaretur. De visione Guntrani regis. Erat autem iste Guntramnus rex pacificus, omni bonitate ornatus. Is cum quodam die venatum in silvam isset, ut solet fieri, hac illacque discurrentibus sociis, ipse cum uno fideli suo solus remansit, et gravi somno depressus, capite in genibus ejus reclinato, obdormivit. De cujus ore parvum animal egressum, tenuem rivulum, qui prope discurrebat, transire moliebatur. Tunc is in cujus gremio quiescebat, spatham suam eduxit, eique ex ea pontem fecit, per quem ad partem aliam transivit, et in quoddam foramen montis ingreditur, [Col. 0031D] et post paululum revertitur, et per eamdem spatham rivulum transiens, in os Guntramni ingreditur, statimque a somno excitatus miram se visionem vidisse testatur, asserens se quemdam fluvium per pontem ferreum transisse, et in quadam spelunca multum pondus auri aspexisse. Is in cujus gremio dormierat, cum rem per ordinem retulisset, effossus est locus, et inaestimabiles thesauri reperti sunt, de quo auro ciborium solidum, mirae magnitudinis et magni ponderis fecit, et supra corpus sancti Marcelli martyris in civitate Caballonis poni fecit. Nec est usquam ullum opus ex auro effectum, quod ei valeat comparari. Nec post multum tempus idem rex, cum thesauros suos ecclesiis ac pauperibus [Col. 0032A] erogasset, moritur, et in eadem basilica sepelitur

Regnum ejus Childebertus et filii ejus obtinuerunt. Per idem tempus venit sanctus presbyter Goar ex Aquitania, et in territorio Treverensi, in pago Trigorio supra ripam Rheni, et rivulum qui Wochara dicitur, oratorium in honore sanctae Dei genitricis construens, orationibus, eleemosynis et praedicatione verbi insistens, plenus virtutibus in eodem loco quievit.

Circa haec etiam tempora Helpricus rex, insidiis suae conjugis Fredegundis, cum de venatione rediret, interficitur, et Parisius in basilica sancti Vincentii sepelitur. Clotharius adhuc puer a matre et Landrico, qui tunc major domus erat, in regnum sublimatur.

[Col. 0032B] Audiens Childebertus avunculum mortuum, regnum illius occupare nititur, et cum immenso exercitu Francorum et Burgundionum juxta Suessionis civitatem venit, ubi eis Fredegundis cum Landrico duce occurrit, et pugna commissa, exercitus Childeberti graviter caesus fugit. Post idem tempus Childebertus moritur, habebat autem duos filios, unum ex concubina nomine Theodobertum, qui major natu erat, alterum ex regina, nomine Theodericum. Hujus regis major domus fuit Arnolfus. Theodebertus regnum patris obtinuit, Theodericus regnum Guntramni, idem Burgundiam, cum avia sua Brunichilde.

Post haec bellum inter Clotharium et Theodericum [Col. 0032C] oritur super fluvium Aroana, tantaque caedes de utroque populo facta est, ut ipse alveus de cadaveribus hominum repletus, magis cruorem quam aquam fundere videretur. In praedicto, ut aiunt, certamine visus est angelus Domini evaginatum gladium super populum tenens. His temporibus sanctus pater Columbanus ex Hybernia cum beato Gallo et aliis probatissimis discipulis in Burgundiam venit, ibique permittente rege Theoderico, monasterium quod Luxovium dicitur, aedificavit. Exinde a Brunichilde fugatus, Alamanniam ingressus est, ibi sanctum Gallum discipulum suum reliquit. Ipse vero in Italiam transiens monasterium, quod Bovium dicitur, aedificavit, ubi et multorum pater exstitit monachorum.

[Col. 0032D] Per idem tempus rex Otharius moritur, et Agilulfus dux Taurinatium, accepta Theudelinda regina in conjugium, super Langobardos in regem elevatur, quibus Gregorius papa de pace inter Langobardos et Romanos conservanda, multa scribit. Praedictae etiam reginae quatuor libros, quos de Vita sanctorum composuit transmisit. Quem codicem dialogorum id est duorum locutionum, quia eum colloquens cum suo diacono Petro ediderat, appellavit. Per hanc reginam multum utilitatis Ecclesia consecuta est. Agilulfus cum Theoderico rege Francorum, perpetuam pacem fecit. Coenobium sancti Benedicti abbatis a Langobardis noctu invaditur, monachi Romam petierunt, secum codicem sanctae regulae, nec non [Col. 0033A] pondus panis et mensuram vini deferentes. Mauricius imperator cum filiis suis Theodosio, Tiberio et Constantino, a Focato, qui fuit strator Prisci patritii, occiditur.

Anno Dominicae incarnationis 538 Phocas regnavit annos 8. Hujus secundo anno Gregorius papa migravit ad Dominum, cui in pontificatu Sabinianus successit, quo defuncto Bonifacius papa constituitur. Hic obtinuit apud Focatum principem, ut sedes apostolica caput esset omnium ecclesiarum, quia ecclesia Constantinopolitana primam se omnium ecclesiarum scribebat. Hic menses 8 et dies 20 in cathedra residens, perrexit ad Dominum. In cujus loco iterum Bonifacius consecratur. Hic petiit Focam, ut in veteri fano, quod Pantheon vocabatur, quod a Domitiano [Col. 0033B] Caesare fuerat constructum, ecclesiam sibi consecrari liceret, quod annuit imperator. Post hunc Deusdedit in pontificatu sublimatur. Eleutherius patritius et cubicularius imperatoris in Neapoli civitate interfecit Joannem tyrannum.

Persae adversus rempublicam gravissima bella gerunt, et Hierosolymam intrantes, vexillum Dominicae crucis asportant. Anastasius monachus illustre martyrium pertulit. Nam a Persis multa pro Christo perpessus, ad extremum a Cosroe, rege eorum, decollatus cum aliis 70.

In Francia inter Theodericum et Theodobertum fratres, instigante Brunichilda avia, gravissimum oritur bellum, eo quod Theodobertus non legitimus haeres regni diceretur, quia de pellice erat natus, et [Col. 0033C] apud Tulpiacum castrum summis viribus decertatum. Theodebertus terga vertit, et Coloniam fugit, inde abstractus, et a fratre attonsus, clericus efficitur, et non post multum ab eodem fratre trucidatur, et duo filii ejus interficiuntur. Post haec praefatus Theodericus fraude Brunichildis veneno periit, duo filii ejus a Brunichilde interficiuntur. Regna quae praefati reges tenuerant, in potestatem Clotharii transeunt.

Brunichildis, propter multa maleficia quae perpetrat, jussu Clotharii equorum indomitorum caudis religata discerpitur. Agilulfus rex Langobardorum moritur, et Rodoaldus filius ejus in regnum stabilitur.

Anno Dominicae incarnationis 546 Heraclius regnavit annos 26. Qui adversus Persas bellum aggressus, [Col. 0033D] occiso Cosdroe eorum rege, Persas in deditionem accepit, et lignum sanctae crucis Jerosolymam, unde sublatum fuerat, cum magna veneratione restituit. Bonifacius quintus, et Honorius, Severinus et Joannes Romanam regunt ecclesiam.

Heduinus rex Anglorum praedicante Paulino episcopo, ad Christi fidem cum sua gente convertitur. Honorius papa Scotos in observatione paschae errantes per epistolam redarguit, similiter et Joannes successor Severini facit.

Per idem tempus fuit major domus in palatio Clotharii regis Arnulfus, vir, ut postmodum claruit, Deo amabilis, qui post gloriam seculi Christi se servitio subdens, mirabilis in episcopatu extitit. Huic Dagobertus filius Clotharii, in annis puerilibus positus, [Col. 0034A] traditus est a genitore, ut eum secundum suam sapientiam enutriret, eique tramitem christianae religionis ostenderet. Hic postquam ad virilem aetatem pervenit, Sandragisilum, ducem Aquitaniae et carum consiliarium patris, eo quod se quadam contumacia despiceret, verberibus affecit, et barbae rasione deturpavit. Quod cum pater cognovisset, eum ad supplicia requirit. Ille furorem patris timens in basilicam sanctorum Dionysii et sociorum ejus confugit, eorumque tutelam supplex exposcit. Quorum suffragantibus meritis, a nullo potuit inde extrahi, quousque commissum facinus pater indulgeret. Unde et illum potissimum dilexit locum, ubi postmodum ingentia dona contulit, et numerosa praedia dedit. Post haec Dagobertus cum Pippino duce in Austria regnaturus a patre dirigitur, et sancti Arnulfi Metensis [Col. 0034B] episcopi consiliis commendatur. Rodoaldo Langobardorum rege mortuo, Rotharius eidem regno praeficitur.

Anno Dominicae incarnationis 572 Heraclones filius Heraclii, cum matre sua Martina regnavit annos 2. Cyrus Alexandriae, Sergius et Pyrrhus regiae urbis episcopi, unam operationem in Christo divinitatis et humanitatis, et unam voluntatem dogmatizant, et ob hoc a Theodoro papa et aliis episcopis condemnati sunt. Dagobertus filius Clotharii, cum Saxonibus dimicans, graviter ab eis vulneratur, patremque per legatum vocat in auxilium, qui festinus cum exercitu venit, et interfecto eorum duce Bertaldo, ita Saxones armis perdomuit, ut omnis [Col. 0034C] virilis sexus ejusdem terrae incolas, qui gladii, quem tunc forte gerebat, longitudinem excessissent, perimeret.

Circa haec tempora Sisenandus, et post eum Chintilla, in Hispania regnaverunt. Horum temporibus synodus bis facta est in urbe Toletana, ubi plurima de fide catholica et religione christiana promulgata sunt et scripto roborata. Sub his etiam regibus Isidorus, Hispalensis ecclesiae episcopus, floruit, nulli modernorum doctorum postponendus, qui multa de fidei regulis ecclesiasticisque disciplinis disputavit.

Post idem tempus conjunx regis Persarum, nomine Caesara, pro Christi amore, privato habitu venit Constantinopolim, et post aliquot dies baptizata, ab Augusto de sacro fonte levata est. Quam vir ejus [Col. 0034D] requirens, cum 40 militaribus viris pacifice Constantinopolim venit, a quo satis digne susceptus, cum omnibus quos secum adduxerat, baptizatus est, et ab Augusto de fonte levatus, multisque muneribus honoratus, accepta conjuge ad patriam repedavit.

Anno Dominicae incarnationis 575 Constantius filius Heraclii, frater Heraclonae, regnavit mensibus 6. Pyrri successor Paulus, non tantum vesana doctrina sicut decessores ejus, sed et aperta persecutione catholicos cruciat; ob hoc et ipse sicut praedecessores ejus a sede apostolica dampnatus est.

Anno Dominicae incarnationis 576 Constantinus, filius Constantii filii Heraclii, regnavit annos 28. Hic a supradicto Paulo deceptus, haereticus efficitur, exposuitque typum adversus catholicam fidem, nec [Col. 0035A] unam nec duas voluntates aut operationes in Christo definiens esse confitendas, quasi nihil velle, vel operari credendus sit Christus. Unde a Martino papa et 105 episcopis sub anathemate damnati sunt supra nominati episcopi. Hac de re idem Martinus papa in exilium mittitur apud Cersonam, ibique moritur, ubi etiam miraculorum gloria fulget. Eugenius papa constituitur, quo vita decedente, Vitellianus in ejus loco subrogatur.

Rothario Langobardorum rege mortuo, Grimaldus vir strenuus regnum obtinuit. Per id tempus Clotharius rex Francorum moritur, et suburbano Parisius in basilica sancti Vincentii sepelitur. Dagobertus monarchiam totius imperii obtinuit, excepto quod fratri suo Heriberto contra Ligerim, et limitem quo [Col. 0035B] tenditur partibus Wasconiae, pagum scilicet Tolosanum, Caturcinum, Aganensem, Petrogoricum et Santonicum vel quod ab his versus Pyreneos montes excluditur, concessit. Grimaldus rex Bertarit virum potentem persequitur. Quem idem rex in sua fide suspiciens, adulatorum et detrahentium linguis stimulatus, dolo occidere meditatur, sed industria Hunoldi fidelissimi satellitis per murum Ticinensem fune depositus in Franciam ad Dagobertum fugit, mortisque periculum evasit. Per idem tempus Theodorus archiepiscopus et Adrianus abba doctissimus a Vitelliano papa missi sunt in Britanniam, plurimasque ecclesias Anglorum doctrinae apostolicae fruge foecundarunt, e quibus Theodorus archiepiscopus peccantium judicia, quantis scilicet annis pro [Col. 0035C] uno quoque peccato quis penitere debeat, mirabili et discreta consideratione describit.

His diebus Constantinus Augustus Italiam a Langobardorum manu eripere cupiens, Constantinopolim egressus venit Athenas; inde mare transgressus Tarentum applicuit, inde Beneventum intravit, omnesque pene civitates Langobardorum per quas venerat cepit. Luceriam usque ad solum prostravit. Deinde Beneventum cum omni exercitu circumdedit, ubi Rumaldus filius Grimaldi regis se incluserat. Imperator accepta obside praedicti Rumaldi sorore, soluta obsidione Neapolim proficiscitur. Inde Romam perrexit, cui sexto ab urbe miliario Vitellianus papa cum sacerdotibus et populo Romano occurrit qui obtulit beato Petro pallium auro textile, et manens apud Romam diebus [Col. 0035D] 12, omnia quae fuerant antiquitus instituta ex aere in ornamentum civitatis deposuit, in tantum, ut etiam basilicam beatae Mariae, quae aliquando Pantheon vocabatur, discooperiret, tegulasque aereas inde auferret. Post haec Neapolim reversus, itinere terreno perrexit civitatem Regium, ingressusque Siciliam habitavit in Syracusa, mansit autem in Siciliam 6 annos, ubi post plurimas et inauditas depraedationes in balneo a suis extinctus est. Post hujus mortem Mezentius in Sicilia regnum arripuit; sed absque orientalis exercitus voluntate, contra quem Italiae milites, alii per Istriam, alii per Campaniam, alii vero a partibus Africae et Sardiniae venientes in Syracusas, eum vita privarunt. Constantinopolim. [Col. 0036A] caput falsi imperatoris deportatum est.

Haec audiens gens Sarracenorum, quae jam Aegyptum et Alexandriam pervaserat, subito cum multis navibus venientes Siciliam invadunt, Syracusas ingrediuntur, multamque stragem faciunt populorum, auferentes quoque praedam nimiam et omnem illum, quem Constantinus a Roma abstulerat ornatum in aere et diversis speciebus, ad Alexandriam reversi sunt.

Anno Dominicae incarnationis 605 Constantinus filius Constantini superioris augusti, regnavit annos 17. Donus papa apostolicam sedem tenet. Quo defuncto, Agatho papa ordinatur. Constantinus Augustus 150 episcopos congregari fecit in urbe regia, inter quos etiam fuerunt legati sanctae Romanae [Col. 0036B] ecclesiae, missi ab Agathone papa, Johannes diaconus, et Johannes Portuensis episcopus, qui omnes haeresin dampnaverunt, quae unam operationem et voluntatem in Domino Jesu Christo asseverabat. Ea hora tantae aranearum telae in medio populi ceciderunt, ut omnes mirarentur, et per hoc significatum est, quod sordes haereticae pravitatis depulsae essent. Et Georgius quidem patriarcha Constantinopolitanus correctus est, ceteri vero in sua defensione perseverantes, anathematis sunt ultione percussi. Recta autem fides et vera haec est, ut in Domino nostro Jesu Christo, sicut duae sunt naturae, hoc est Dei et hominis, sic etiam duae credantur esse voluntates sive operationes.

His temporibus solis eclipsis facta est 5 Non. Maii, [Col. 0036C] moxque subsecuta est gravissima pestis tribus mensibus, Julio, Augusto et Septembri Tunc visibiliter multis apparuit, quia bonus et malus angelus noctu per civitatem pergerent, et ex jussu boni angeli malus angelus qui videbatur venabulum manu ferre, quoties de venabulo ostium cujuscumque domus percussisset, tot de eadem domo sequenti die homines interirent.

Per, id tempus Dagobertus rex Brunulfum, avunculum Heriberti fratris sui, propter infidelitatem suam interfici jussit, qui ab Amalgario et Arneberto ducibus, et Willibaldo patritio interfectus est.

Post discessum igitur beati Arnulfi, adhuc consilio Pippini, qui major domus dicitur, et Cuniberti pontificis urbis Coloniae, Dagobertus utens, ab ipsis [Col. 0036D] fortiter admonitus, prosperitatis et justitiae amore complexus, universarum sibi gentium subditarum favoribus extollebatur. Habuit filium ex quadam puella nomine Regindruda, quam frater ejus Heribertus Aurelianus veniens de sacro fonte suscepit. Namque dum eundem puerum Amandus episcopus benediceret eumque caticumenum faceret, finita oratione cum nemo respondisset Amen, aperuit Dominus os pueri, qui non amplius quam quadraginta dies habebat, et cunctis audientibus respondit Amen. Vocatus est idem puer Sigibertus. Arnulfus episcopus et Romaricus abba clari habentur

Eo anno legati regis Dagoberti Servatus et Paternus a Constantinopoli regressi sunt, petiitque imperator [Col. 0037A] Dagobertum, ut omnes Judaeos regni sui secundum fidem catholicam baptizare praeciperet, aut de regno expelleret, siquidem in siderum signis cognoverat, quod a circumcisis gentibus divino nutu ejus imperium esset vastandum. Et rex quidem summo hoc peregit studio, sed imperatori non de Judaeis, sed de Sarracenis fuerat demonstratum.

Post haec Heribertus moritur, relinquens filium parvulum nomine Helpricum, qui etiam paulo post moritur. Regnum quod tenuerat, ad Dagobertum transit.

Grimaldus rex Langobardorum cum Dagoberto pacis firmissimae foedus iniit. Quod cum profugus Bertarius cognovisset, metuens Grimaldum, egressus a Gallia ad Britanniam insulam properare disposuit. [Col. 0037B] Interea Grimaldus moritur, cumque jam Bertarius navim ingressus, aliquantum per pelagus navigasset, vox a litore audita est: Revertatur Bertarius in patriam suam, quia tertius dies est hodie quod Grimaldus rex mortuus est. Qui statim reversus regnum Langobardorum obtinuit, atque Cunibertum filium suum consortem regni facit. Agathone papa decedente, Leo junior locum ejus obtinuit. Post hunc Benedictus ordinatur. Dagobertus rex cum Sclavis conflixit eosque superavit, quibus praeerat tunc dux nomine Samo. Vascones etiam rebellantes ferro compescuit. Huni et Vulgares inter se praelia conserunt, Huni Vulgares superant, qui devicti et de Pannonia expulsi, novem milia cum uxoribus et liberis regem Dagobertum expetunt, terram [Col. 0037C] ad manendum requirunt. Quos rex ad hiemandum Bajoariam recipere praecepit, dispersosque per domos omnes una nocte cum mulieribus et liberis interficere fecit. Circa haec tempora defuncto Sisebodo rege Hispaniae, Sisenandus quidam ex proceribus Dagobertum regem expetiit, ut ei auxilium ferret, quatinus regnum Hispaniae obtinere posset; in hujus beneficii recompensatione missorium aureum regi promittit, pensantem auri pondera 50. Rex exercitum misit cum Habundantio et Venerando ducibus, regnumque viribus Francorum Sisenandus obtinuit. Missorium Gothis contradicentibus, non transmisit, sed ducenta milia solidos pro missorio regi Dagoberto persolvit; quod argentum rex sancto Dionysio dedit. Edildrudis regina et virgo apud Anglos [Col. 0037D] clara habetur.

Gens Sarracenorum ex Aegypto in Africam cum nimia multitudine pergens, obsessam Carthaginem coepit, et crudeliter depopulatam ad solum usque prostravit.

Anno Dominicae incarnationis 612 Justinianus minor, filius Constantini regnavit annos 10. Joannes, Conon et Sergius Romanam regunt ecclesiam, Kylianus, episcopus Wirziburgensis, Arnnal [13 1Kb] ejus discipulus clarescit. Justinianus Africam a Sarracenis abstulit, et cum eisdem pacem terra marique fecit. Hic Sergium pontificem, quia in errorem illius [Col. 0038A] synodi quam Constantinopolim fecerat, favere et subscribere noluit, misso Zacharia protospatario suo Constantinopolim deportari jussit; sed militibus repugnantibus, jussa principis perficere non potuit.

Adalgisus tyrannus, dux Tridentinae civitatis, adnitentibus Aldone et Grausone Brixianis civibus, et aliis multis ex Langobardis, contra Cunibertum regem debellat, eumque de regno expellit, sed resumptis viribus Cunibertus praefatum tyrannum in praelio interficit. Dagobertus rex Mettis veniens, cum consilio pontificum et procerum filium suum Sigibertum in regno Austriae sublimat, eumque Cuniberto, episcopo Coloniensis ecclesiae, et Pippino duci commendat.

Sequenti anno ei filius natus est ex Nandhilda [Col. 0038B] regina quem Ludovicum appellavit, cui regnum Neptricum atque Burgundiae dandum post suum discessum nominavit. Post haec idem Dagobertus moritur, et in basilica sancti Dionysii sepelitur: fuit autem providus in consilio, cautus in judicio, strenuus in militari disciplina, largus in eleemosynis, studiosus in componenda pace ecclesiarum, et praecipue devotus in ditandis sanctorum coenobiis. Qui quamvis omnia loca sancta excoluisset, tamen prae caeteris monasteria sanctorum Dionysii, Martini, atque Mauritii excoluit, et omni ecclesiastica dignitate nobilitavit. Regnum ejus, sicut ipse vivens diviserat, filii ejus tenuerunt. Ega major domus cum Nantilda regina regnum Clodovei administrat.

Circa haec tempora cum in castro Casino vasta [Col. 0038C] solitudo existeret, venientes de Celmanicorum vel Aurelianensium regione Franci, venerabilis patris Benedicti ejusque germanae Scolasticae corpora auferunt, et in suam patriam absportant. Corpus sancti Benedicti in territorio Aurelianensi, in monasterio quod vocatur Floriacus, sepultum est. Porro sanctae Scolasticae in partibus Cenomanensium religiosorum devotione conditum.

Rege Cuniberto mortuo, de regno Langobardorum inter principes magna fit controversia, plurimi interficiuntur, nonnulli excaecantur; mulieres etiam quae se reginas fore jactaverant, naso et auribus abscisis deturpantur; ad extremum Heribertus dux Taurinensium regnum obtinuit.

Anno Dominicae incarnationis 632 Leo augustalem [Col. 0038D] dignitatem arripiens, Justinianum regno privavit, eumque exulem in Ponto servavit, regnumque Romanorum tribus annis rexit. Sergius papa in sacrario beati Petri apostoli magnam portionem ligni Dominicae crucis reperit, quae ex tempore illo ab omni populo in basilica Constantiniana, de exaltationis ejus osculatur ac adoratur. In Britannia Cudbertus, Lindisfarnensis ecclesiae episcopus, clarus habetur, in Galliis Audoenus Rotomagensis, Eligius Noviomensis, Sulpitius Bituriaccensis episcopi, clari habentur. His etiam temporibus venerabilis vir Willibrordus, cognomento Clemens, de Britannia gentis [Col. 0039A] Anglorum, ob gratiam evangelii in Gallias transiens, a Sergio papa episcopus Fresonum consecratur, atque in eandem gentem ad praedicandum dirigitur.

Anno Dominicae incarnationis 635 Tiberius regnavit annos 7. Hic contra Leonem insurgens, regnum ejus invasit, eumque toto quo ipse regnavit tempore, in eadem civitate in custodia tenuit. Gisulfus dux Beneventum et Campaniam igne, gladio et captivitate vastavit. Joannes Romanam regit ecclesiam. Hic universos captivos quos Gisulfus ceperat redemit, atque Langobardos domum redire fecit, cui successit alius Johannes.

Ludovicus rex, corpus beati Dionysii discooperiens minus religiose, licet cupide, os bracchii fregit et rapuit, confestimque stupefactus in amentiam incidit, [Col. 0039B] et post duos annos vitam cum regno finivit. Hoc tempore synodus Aquileiae facta ob imperitiam fidei, quintum universale concilium suscipere diffidit, quae synodus facta fuerat temporibus Vigilii papae, contra haereticos qui beatam Mariam solum hominem, non Deum et hominem, genuisse affirmabant, in qua synodo catholice institutum est, ut Maria semper virgo diceretur, quia non solum hominem, sed vere Deum et hominem genuit.

Ea aetate claruit Lambertus Tungrensis ecclesiae episcopus, qui dum regiam domum zelo religionis accensus increpasset, ab iniquissimo Dodone et aliis viris de palatio missis improvise conclusus intra domum ecclesiae, in Leodio vico occiditur.

Anno Dominicae incarnationis 642 Justinianus [Col. 0039C] secundo cum Tiberio filio regnavit annos 6. Hic regnum rursus recipiens, eos qui se expulerant patritios occidit, Leonem quoque et Tiberium qui locum ejus usurparant, cepit, et in medio circo coram omni populo jugulari praecepit. Gallicinium vero patriarcham Constantinopolitanum erutis oculis Romam misit, Cyrumque abbatem, qui eum in Ponto exulem aluerat, episcopum in loco Gallicini constituit. Sisinnius et Constantinus Romanam regunt ecclesiam. Hunc Constantinum ad se venire jubens Justinianus, honorifice suscepit ac remisit; quem prostratus in terram pro suis peccatis intercedere rogans, cuncta ecclesiae privilegia renovavit. Qui cum exercitum in Pontum mitteret ad comprehendendum Philippicum, quem ibi religaverat, multum [Col. 0039D] eum isdem papa prohibuit, sed tamen inhibere non potuit. Exercitus qui missus contra Philippicum fuerat, ad partem ejus se contulit, et eum imperatorem fecit, qui Constantinopolim contra Justinianum veniens, cum eo ab urbe miliario duodecimo pugnavit, et eum occidit, regnumque adeptus est. Imperavit autem, ut praemisimus, hac secunda vice 6 annos, quem Leo in expulsione ipsius naribus detruncavit; qui post iterum assumpto imperio, quotiens defluentem guttam rheumatis manu detersit, pene totiens aliquem ex his, qui contra eum fuerant, jugulari praecepit.

Dum haec in oriente aguntur, Ansprandus qui apud Bajoariam 9 exulaverat annos, cum Bajoariis [Col. 0040A] Italiam venit, pugnavitque cum Heriberto rege eumque vicit; qui dum in Franciam fugere vellet, Ticinum fluvium ingressus cum equo transnatare conatus est, sed quia auro gravatus erat, aquis suffocatus extinctus est. Ansprandus regnum obtinuit 3 tantummodo menses. Post cujus interitum Liutprand filius ejus in regali constituitur solio.

Apud Francorum quoque gentem Pippino vita exempto, ejus filius Carolus in principatu successit, licet per multa bella et certamina de manu Reginfridi eundem principatum sustulerit. Nam cum in custodia teneretur, divino nutu ereptus aufugit, ac primum contra Reginfridum cum paucis bis terque certamen iniit, ad extremum eum apud Vinciacum magno certamine superavit Cui tamen unam, ut [Col. 0040B] ferunt, hoc est Andagavensem civitatem ad habitandum concessit, cunctam vero Francorum gentem ipse gubernandam suscepit.

Anno Dominicae incarnationis 648 Philippicus regnavit annum unum et menses 6. Hic postquam imperiali dignitate confirmatus est, Cyro de pontificatu abjecto, ad gubernandum monasterium suum in Pontum redire praecepit. Hic Constantino papae litteras pravi dogmatis direxit, quas ille respuit, statuitque populus Romanus, ne haeretici imperatoris nomen, aut chartas aut figuram solidi susciperent. Contra hunc Anastasius, qui et Artemius dictus est, insurgens eum regno expulit, oculisque privavit.

Anno Dominicae incarnationis 650 Anastasius regnavit annos 3. Hic litteras Constantino papae per [Col. 0040C] Scholasticum patricium et exarchum Italiae direxit, quibus se fautorem catholicae fidei et sexti concilii praedicatorem esse declaravit. Defuncto Gisulfo duce Beneventano, Romaldus filius ejus locum ejus obtinuit.

Circa haec tempora Petronax, civis Brexianae urbis, divino amore compunctus, castrum Cassinum petiit, et monasterium sancti Benedicti, quod jam tunc 100 et 10 annos destructum manebat, reaedificavit, multorumque monachorum pater ibi extitit. Gregorius papa constituitur; hic Bonifacium ex Britannia ortum episcopum ordinavit, et per eum in Germaniam verbum salutis praedicavit, et gentem illam sedentem in tenebris evangelica luce illustravit.

[Col. 0040D] Carolus princeps contra Ratbodum, regem Fresonum, multa certamina conserit. Qui tyrannus divino nutu percutitur anno praefati principis 4; anno 5 regni sui pugnavit idem Carolus adversum Saxones, eosque vicit.

Anastasius imperator classem in Alexandriam contra Sarracenos direxit. Exercitus de medio itinere reversus, Theodosium imperatorem elegit, atque coactum in solio imperii confirmavit. Qui Theodosius apud Mycenas civitatem Anastasium gravi praelio vicit, septem milia de exercitu ceciderunt, datoque sibi sacramento, eum clericum fieri et presbyterum fecit ordinari.

Anno Dominicae incarnationis 654 Theodosius regnavit [Col. 0041A] annum unum. Hic postquam regnum accepit, mox in regia urbe imaginem illam, in qua sancta synodus erat depicta, et a Philippico erat dejecta, pristino in loco erexit. His diebus ita Tiberis fluvius inundavit, ut, ultra alveum suum egressus, multa Romanae fecerit exitia civitati, ita ut in Via lata ad unam et semis staturam excresceret, atque a porta sancti Petri usque ad pontem Molvium aquae se descendentes conjungerent.

Anno Dominicae incarnationis 655 Leo regnat annos 9. His temporibus Sarracenorum gens cum inmenso exercitu veniens, Constantinopolim circumdedit, ac per continuum triennium obsedit, donec civibus multa instantia ad Deum clamantibus, plurimi eorum fame, frigore, bello, pestilentiaque perirent, [Col. 0041B] ac sic pertesi obsidionis abscederent. Eorum maxima multitudo tempestate in mari periit, intra Constantinopolim vero tempore obsidionis 300 milia hominum pestilentia interiere.

Liutprandus rex ossa sancti Augustini episcopi a Sardinia transtulit, et in urbem Tycinensem cum debito honore sepelivit: idem rex Ravennam obsedit, classem invasit atque destruxit.

Carolus princeps 10 anno regni sui cum Bajoariis pugnavit, eosque vicit. Idem rex, quintodecimo anno regni sui Alamanniam ingressus, contra Lantfridum dimicavit, et sibi eandem gentem subjecit. Sextodecimo anno regni sui Vasconiam ingressus, Eudonem ducem Aquitaniae bello perterruit.

17 anno Sarraceni ex Hispania cum uxoribus et [Col. 0041C] parvulis venientes, Aquitaniam Galliae provinciam quasi in ea habitaturi intrant; Carolus quidem, ut dictum est, cum Eudone Aquitaniae principe tunc discordiam habebat, qui tamen, in unum se conjungentes, contra eosdem Sarracenos pari consilio dimicarunt. Nam irruentes Franci super eos, 375 millia ex eis interfecerunt. Eudo quoque super eorum castra irruens, pari modo multos interficiens, omnia devastavit. Mille tantum quingenti ceciderunt ex Francis, ut in epistola ab Eudone missa Gregorio papae de eadem victoria continetur.

Ea tempestate Leo imperator sanctorum imagines depositas incendit, Romanoque pontifici Gregorio similia facere, si suam vellet habere gratiam, mandavit. Sed pontifex hoc facere contempsit. Omnis quoque [Col. 0041D] Ravennae exercitus vel Venetiarum talibus jussis uno animo restiterunt, et nisi pontifex eos prohibuisset, alium imperatorem super se constituerent.

Per idem tempus Liutprandus rex castra Aemiliae, Feronianum et Montembellium, Buxeta et Perticeta, Bononianum et Pentapolim Auximumque invasit, sed post aliquos dies, Romano pontifice elaborante, Romanis reddita sunt. Leo Augustus ad pejora progressus est, ita ut compelleret omnes Constantinopolim habitantes tam vi quam blandimentis, sanctorum imagines deponere, et quascunque invenire potuit, incendio concremavit. Et quia plerique ex populo tale scelus fieri prohibebant, aliquanti ex eis capite truncati, alii parte corporis multati sunt; [Col. 0042A] cujus errori Germanus patriarcha non consentiens, a propria sede depulsus est, et ejus in loco Anastasius presbyter ordinatur. Circa haec tempora Carolus princeps Pippinum filium suum ad Liutprandum regem direxit, ut ejus juxta morem capillum incideret: qui ejus caesariem incidens, ei pater effectus est, multisque eum ditatum regiis muneribus genitori remisit.

Carolus 18 anno regni sui cum exercitu in Wistracha venit, eamque suae ditioni subjecit. Anno 20 regni sui iterum cum valida manu Vasconiam ingressus est, et Eudonem regno simul et vita privavit; sequenti anno contra filios ejusdem Eudonis dimicavit.

Anno 22 regni sui Sarracenorum exercitus rursum [Col. 0042B] in Galliam introiens multam devastationem fecit, contra quos Carolus non longe a Narbona bellum committens, eos sicut et prius maxima caede prostravit.

Anno 24 regni sui iterato Sarraceni Gallorum fines ingressi, usque ad Provinciam venerunt, et capta Arelato, omnia circumquaque demoliti sunt. Tunc Carolus, ad Liutprandum regem mittens, auxilium contra Sarracenos exposcit, qui nihil moratus cum omni Langobardorum exercitu in ejus adjutorium properavit: quo comperto gens Sarracenorum mox ab illis regionibus aufugit.

Anno 26 regni sui Carolus bellicosissimus et victoriosissimus princeps Francorum moritur.

Fiunt igitur, ni fallor, anni ab incarnatione Domini [Col. 0042C] computati a quadragesimo secundo anno imperii Octaviani, usque ad ultimum Leonis Augusti annum, qui temporibus Caroli principis regnasse cognoscitur, 718, menses 3, dies 2.

Discernamus etiam, si placet, eosdem annos Domini per tempora pontificum Romanorum, et videamus, quomodo sibi tempora principum et praesulum adinvicem comparata respondeant.

Beatus Petrus apostolus Romae in episcopali cathedra sedit annos 25, menses 2, dies 2.
[Table: 6Kb]

Fit ergo, ut arbitramur, summa horum a temporibus beati Petri apostoli usque ad Zachariam papam, [Col. 0044B] qui principio regni Pippini Romanam gubernat ecclesiam, anni 703, menses 8, dies 26. Quibus si addamus quindecim annos Octaviani, 23 Tiberii, 3 Caii, similiter 3 Claudii, quia 4 Claudii anno Petrus apostolus Romam venit, et ipse jam annus in pontificatu ejus computatur, colliguntur anni 747; supercrescunt itaque anni pontificum annos principum Romanorum 29 annis. Quid horum potius sequendum sit, prudens lector videat. Illud tamen pro certo scimus, quod nec augustorum, nec antistitum numerus annorum cyclis Dionysii concordat, siquidem in alio plus, in alio minus invenitur. Nam secundum Dionysium anno Dominicae incarnationis 741 Carolus princeps moritur, et Pippinus suscepit principatum; potest autem fieri ut vitio scriptoris [Col. 0044C] numerus sit depravatus annorum.

Haec idcirco, ab ipso incarnationis Domini anno exordium capientes, usque huc perduximus, ut quia sequens libellus a nostra parvitate editus, per ejusdem incarnationis Dominicae annos tempora principum et gesta declarat, iste nihilominus, quo tempore, quo in loco, vel quid sub unoquoque principe actum sit, summatim demonstrat. Triumphos quoque sanctorum martyrum et confessorum, quibus in locis, vel sub quibus regibus coronam gloriae perceperunt, nominatim aperiat. Igitur ubi iste finitur, ille consequenter initium capiat, et ubi ille incipit, iste finem sortiatur.


EXPLICIT LIBER PRIMUS.



INCIPIT LIBER DE GESTIS REGUM FRANCORUM.
[Col. 0044D]

Anno Dominicae incarnationis 741 Carolus filius Pippini, major domus et bellicosissimus dux Francorum, defunctus est.

Anno Dominicae incarnationis 742 Carolomannus et Pippinus filii ejus duxerunt exercitum contra Hunoldum ducem Aquitanorum, et ceperunt castrum quod vocatur Lucas, et in eodem itinere diviserunt regnum Francorum inter se, in loco qui dicitur Vetus Pictavis; posthaec Carolomannus eodem anno Alamanniam cum exercitu vastavit.

Anno Dominicae incarnationis 743 Carolomannus et Pippinus contra Odilonem, ducem Bajoariorum, duxerunt exercitum, et inierunt pugnam, et victores [Col. 0045A] effecti. Carolomannus absque fratre in Saxoniam perrexit, et cepit castrum quod dicitur Hochseoburch per placitum et pacis conditionem, et Theodericum Saxonem obsidem accepit; qui, sacramentis datis, in patriam dimissus est redire, sed posthabito sacramento fefellit [14 1Kb] .

Anno Dominicae incarnationis 744 iterum Carolomannus et Pippinus Saxoniam cum exercitu ingressi sunt, et rursus captus est supradictus Theodericus.

Anno Dominicae incarnationis 745 Carolomannus confessus est suo germano Pippino, quod mente disposuisset mundum relinquere, et pro amore Dei regnum terrenum deserere, ut in futura vita centuplicatam reciperet possessionem. Et in hoc anno nullam fecerunt expeditionem, sed praeparavit se [Col. 0045B] uterque, Carolomannus ad iter quod decreverat, et Pippinus, ut germanum suum ad locum honorifice cum muneribus et debita munificentia prosequeretur.

Anno Dominicae incarnationis 746 Carolomannus Romam perrexit, ibique se totondit, et, in Sarapte monte monasterium aedificavit in honore sancti Sylvestri, ibique aliquod tempus moram faciens, exinde ad sanctum Benedictum in Cassinum usque pervenit, et ibi monachus effectus est. Fertur autem de hoc sancto viro exemplum memorabile. Cum adhuc Romae positus in monasterio quod sibi aedificaverat, ab omnibus propter regiam nobilitatem, et, quod majus est, propter contemptum regni terreni et gloriam praesentis seculi, veneraretur et laudibus extolleretur, timens vir Deo plenus favorem laudis humanae, [Col. 0045C] qui tanta pro Christo reliquerat, fugam magis arripere disposuit, quam vanae gloriae subjacere. Et hoc tantummodum uno fido socio confessus, quem ab infantia in omnibus fidelem probaverat, cum eo noctu omnibus aufugit insciis, et ad Cassinum montem usque pervenit, nihil secum portans ex omnibus bonis quae corpori erant necessaria, nudus Christum secutus est. Et juxta morem portam monasterii pulsans, colloquium patris monasterii expetiit, in cujus praesentiam cum venisset, mox in terram corruit, se homicidam esse, se reum omnium criminum protestans, misericordiam exposcit, poenitentiae locum exquirit. Pater cum hominem peregrinum esse cognovisset, interrogat cujus patriae aut gentis esset; at ille confessus est se Francum esse, et ex Francia [Col. 0045D] pro tali scelere migrasse, exilium libenter ferre paratum, tantum ut patriam coelestem non amitteret. Spiritualis pater, ejus precibus annuens, praecepit eum in cella novitiorum recipi una cum suo collega, ibique probari secundum quod regula jubet, et tanto arctius quanto barbarae et ignotae gentis homo erat, implens illud apostolicum: »Probate spiritus si ex Deo sunt.« Itaque probatus in omni patientia, sociatus est congregationi una cum collega, post emensum anni circulum professus stabilitatem, conversionem [Col. 0046A] morum, et obedientiam secundum regulam sancti Benedicti. Coepit autem irreprehensibiliter inter fratres conversari, omnibus virtutibus pollens. Accidit autem, ut, juxta quod mos est, ad coquinae officium hebdomadarius deputaretur; quod cum libenter quidem faceret, sed in multis ignoranter offenderet, cocus vino exaestuans ei alapam dedit dicens: Ita te fratribus deservire oportet? Cui ille motus, placido vultu respondit: Indulgeat tibi Dominus, frater, et Carolomannus. Neque enim cuiquam nomen suum prodiderat, ne ex vocabulo agnosceretur. Rursus cum in quibusdam cibariis administrandis errasset, iterum a coco percussus est, cui eadem quae supra imprecatus est. Et cum jam tertio a coco crudeliter caederetur, indignatus ille comes individuus [Col. 0046B] suae peregrinationis, quod tantus vir a tam vili persona tam contumeliose afficeretur, jam ferre non valens, arripuit pilum, unde panis in holera fratrum mittendus conterebatur, et eum omni annisu percussit, dicens: »Nec tibi Deus parcat, serve nequam, nec Carolomannus indulgeat.« Fratres hoc audito valde commoti sunt, quod homo alienigena et pro misericordia receptus talia facere praesumpsisset. Protinus itaque custodiae mancipatur, ut die sequenti talis praesumptio acrius vindicaretur. In crastinum productus de custodia in medio conventu sistitur; percunctatus cur manus extendere in fratrem ministrum ausus fuisset, respondit: »Quia, inquit, vidi servum nequiorem omnibus, virum meliorem et nobiliorem omnium quos in terra conversari scio, non [Col. 0046C] solum verbis dehonestari, sed etiam plagis affici.« Furore nimio exagitati, quod eum, qui peregrinus venerat, caeteris praetulisset, interrogant quis esset ille, qui bonitate et nobilitate omnes anteiret? cur saltem patrem monasterii non excepisset? Ille necessitate compulsus celare non valens, quod Deus jam manifestari volebat, ait: »Iste est Carolomannus quondam rex Francorum, qui pro Christi amore regnum et gloriam mundi dereliquit, qui de tanta excellentia ita se humiliavit, ut modo a vilissimis personis non solum contumeliis afficiatur, verum etiam verberibus affligatur.« Quo audito tremefacti a sedibus surgunt, pedibus ejus se prosternunt, veniam postulant de contemptu, ignorantiam profitentur; ille contra in terram provolutus, cum lachrymis [Col. 0046D] negare coepit, haec non esse vera, non se esse Carolomannum, sed hominem peccatorem et homicidam; collegam suum perterritum propter commissum piaculum haec excogitasse. Quid plura? Cognitus ab omnibus cum magna reverentia est observatus. Haec non passi sumus praeterire; nunc ad chronica revertamur.

Anno Dominicae incarnationis 747 Gripho fugit in Saxoniam, et Pippinus iter faciens per Turingam, in Saxoniam introivit usque ad fluvium Missacha in [Col. 0047A] loco qui dicitur Scahaningi, et Gripho, collecta manu, una cum Saxonibus super fluvium Obacro sedit in locum, qui dicitur Orhemum.

Anno Dominicae incarnationis 748 Gripho de Saxonia egressus est, in Bajoariam pervenit, ipsumque ducatum sibi subjugavit. Hiltrudem cum Thassilone cepit, et suae ditioni subjecit. Suideger venit in solatium supradicti Griphonis. Haec audiens Pippinus cum exercitu illuc venit, omnesque supranominatos sibi subjugavit, Griphonem et Lantfridum secum duxit in Franciam, Thassilonem ducem Bajoariorum constituit. Griphonem vero in partibus Neustriae misit, et ei 12 comitatus dedit; inde iterum Gripho fugiens Wasconiam petiit, et ad Waipharium ducem Aquitanorum pervenit.

[Col. 0047B] Anno Dominicae incarnationis 749 Burchardus Wirziburgensis ecclesiae episcopus, et Folradus capellanus missi sunt Romae ad Zachariam papam, ut interrogarent de regibus in Francia, qui illis temporibus non habentes regiam potestatem, reges tamen vocabantur, si bene essent an non? Et praefatus papa mandavit Pippino, melius sibi videri illum regem vocari qui potestatem haberet, quam illum qui sine regali potestate manebat, et ne perturbaretur Christianitatis ordo, per auctoritatem apostolicam jussit Pippinum regem creari, et sanctae unctionis oleo inungi.

Anno Dominicae incarnationis 750 Pippinus secundum morem Francorum electus in regem, et unctus per manum sanctae memoriae Bonifacii Mogontiacensis [Col. 0047C] urbis archiepiscopi, et elevatus est a Francis in regno in Suessionis civitate. Hildericus vero, qui falso rex vocabatur, attonsus est et in monasterium missus.

Anno Dominicae incarnationis 751 Pippinus rex in Saxoniam iter fecit, et Hildegarius episcopus occisus est a Saxonibus in castro quod dicitur Wigberc, et tamen Pippinus rex victor extitit, et pervenit usque ad locum qui dicitur Rimiae, et reversus est in Franciam, ubi ei nuntiatum est quod Gripho, qui in Vasconiam fugerat, germanus ejus occisus est. Stephanus papa in Franciam venit, solatium et adjutorium quaerens pro justitiis sancti Petri. Venit autem et Carolomannus, monachus et germanus supradicti regis, per jussionem abbatis sui in Franciam, [Col. 0047D] quasi ad conturbandam petitionem apostolicam. Hoc anno natale Domini in Theodonis villa, pascha in Carasiaco domnus rex celebravit.

Anno Dominicae incarnationis 752 supradictus Stephanus papa confirmavit Pippinum sancta unctione in regem, et cum eo inunxit duos filios ejus Carolum et Carolomannum ad regiam dignitatem. Eodem anno sanctus Bonifacius archiepiscopus annuntians Dei verbum, in Fresia a paganis interfectus, [Col. 0048A] martyr Christi occubuit. Walfridus [15 1Kb] abba in Italia clarescit.

Anno Dominicae incarnationis 753 [16 1Kb] Pippinus rex per apostolicam invitationem Italiam ingressus est, justitiam Petri apostoli quaerens. Haistulfus rex Langobardorum supradictam justitiam contradicendo, Thermopylas, id est clusas, Langobardorum petiit, et obviam Pippino regi et Francis venit, et commisso praelio, Domino auxiliante et beato Petro intercedente, Pippinus cum Francis victor extitit. Eodem anno Stephanus papa reductus est ad suam sedem per missos regis Pippini, Folradum et aliis plurimis; incluso vero Haistulpho rege in Papia civitate, necessitate ductus justitiam sancti Petri pollicitus est faciendam. Ex hac promissione rex Pippinus obsides [Col. 0048B] 40 recepit, et cum sacramenta firmata reversus est in Franciam. Nec superfluum judicavimus, si epistolam ejusdem papae Stephani hac de causa scriptam huic operi inseramus: continet enim hunc modum: »Stephanus episcopus, servus servorum Dei. Sicut nemo se debet jactare de suis meritis, sic non debent opera Dei, quae in illo per suos sanctos fiunt sine suis meritis, silere sed praedicare, sicut angelus admonet Thobiam: unde ego pro oppressione sanctae Ecclesiae a rege atrocissimo et blasphemo et nec dicendo Haistulfo, ad optimum et sancti Petri fidelem domnum Pippinum Christianissimum regem in Franciam veni, ubi egrotavi usque ad mortem, et mansi aliquod tempus apud pagum Parisiacum in venerabili monasterio sancti martyris Dionysii; quem cum [Col. 0048C] jam medici desperarent, fui sicut in oratione in ecclesia ejusdem beati martyris subtus campanis, et vidi ante altare dominum Petrum, et magistrum gentium dominum Paulum, et tota mente illos recognovi de illorum surcariis, et tunc beatum dominum Dionysium ad dextram domini Petri subtilem et longiorem; dixitque bonus pastor dominus Petrus: Hic frater noster postulat sanitatem. Et dixit beatus Paulus: Modo sanabitur. Et appropinquans, misit manum suam ad pectus domini Dionysii amicabiliter, respexitque ad dominum Petrum, et dixit dominus Petrus ad dominum Dionysium hilariter: Tua gratia est sanitas ejus. Et statim beatus Dionysius thuribulum incensi et palmam in manu tenens cum presbytero et diacono, qui in parte stabant, venit ad me [Col. 0048D] et dixit ad me: Pax tecum, frater, noli timere, non morieris, donec ad sedem tuam prospere revertaris; surge sanus, et hoc altare in honore Dei et apostolorum Petri et Pauli, quos vides, dedica, missas gratiarum agens. Moxque sanus factus sum, et volebam implere quod mihi praeceptum erat, et dicebant qui ibi aderant, quod dementabam. Quapropter retuli illis et regi suisque omnibus ex ordine quae videram, et quomodo sanatus fuerim, et implevi quae jussa sunt mihi omnia. Gesta sunt autem haec anno ab incarnat. [Col. 0049A] Dom. 753. 5 Idus Aug.« Quo Christi roboratus virtute, inter celebrationem consecrationis praefati altaris et oblationem sacrificii, unxit in reges [17 1Kb] Francorum regem Pippinum et duos filios ejus Carolum et Carolomannum. Sed et Bertradam conjugem ipsius regis, indutam cycladibus regiis gratia Spiritus sancti septiformis consignavit in Dei nomine, atque Francorum proceres apostolica benedictione sanctificans, auctoritate sancti Petri sibi a Christo tradita obligavit, et obtestatus est, ut nunquam de altera stirpe per succedentium temporum curricula, ipsi vel quique ex eorum progenie orti, regem super se praesumant aliquo modo constituere, nisi de eorum progenie, quos et divina providentia ad sedem apostolicam tuendam eligere, et per eum, videlicet sancti [Col. 0049B] Petri vicarium, immo Domini Jesu Christi, in potestatem regiam dignata est sublimare et unctione sacratissima consecrare. His interpositis, ad chronicam redeamus. Cum Pippinus rex, ut supra expressum est, Italiam ingressus esset, Carolomannus monachus Vienna civitate remansit una cum Bertrada regina, ubi languore correptus diem clausit extremum.

Anno Dominicae incarnationis 755 cum audisset Pippinus rex ea non esse vera quae Haistulphus promiserat de justitiis sancti Petri, iterum Italiam ingressus, Papiam obsedit, Haistulphum obsidione cinxit, et rursum de justitiis sancti Petri firmitatem dedit, ut stabiles permanerent, et insuper Ravennam cum Pentapoli et omni Exarcato conquisivit et sancto [Col. 0049C] Petro tradidit. Cum autem reversus esset Pippinus rex in Franciam, meditabatur supradictus Haistulphus ea fallere quae promiserat. Quadam vero die cum venationibus inserviret, percussus est Dei judicio, vitamque cum regno finivit; quo modo vero missus est Desiderius in regno, in subsequentibus dicemus.

Anno Dominicae incarnationis 756 misit Constantinus imperator regi Pippino cum aliis donis organum, et rex Pippinus tenuit placitum suum in Compendio, ibique Thassilo venit dux Bajoariorum, et suus effectus est, per manus sacramentaque multa juravit Pippino et filiis ejus supra corpus sancti Dionysii et sancti Germani et sancti Martini; similiter [Col. 0049D] et ejus homines meliores fecerunt.

Anno Dominicae incarnationis 757 Pippinus rex in Saxoniam iter fecit, et in munitiones Saxonum per virtutem introivit, et in loco qui dicitur Sitnia multae strages factae sunt de populo Saxonum. Et tunc promiserunt se omnem voluntatem regis facturos, tributum etiam praesentandum, equos scilicet 300 per singulos annos.

Anno Dominicae incarnationis 758 natus est Pippino regi filius, cui supradictus rex nomen imposuit suum; qui vixit annos duos, et in tertio defunctus [Col. 0050A] est. Eodem anno celebravit natalem Domini in Lengolare, et pascha in Iopila.

Anno Dominicae incarnationis 760 Pippinus rex cernens Waifarium, ducem Aquitanorum, minime consentire, ut justitias faceret ecclesiis quae erant in Francia de rebus et possessionibus illarum quae in suo ducatu erant, iniit consilium cum Francis, ut iter pergeret in Aquitaniam, et supradictas justitias quaereret, et pervenit usque in locum qui dicitur Thedoad. Quod cum cognovisset Waifarius, timore perterritus mittit legatos, Otbertum et Dawinum, et dedit obsidem Adalgarium suum propinquum, et mandavit Pippino se omnia redditurum, quidquid supradictus rex quaerebat in causis ecclesiasticis, et celebravit natalem Domini in Carisiaco, et pascha [Col. 0050B] similiter.

Anno Dominicae incarnationis 761 Waifarius minime cogitans de obsidibus et sacramentis datis, ut se vindicaret de injuria, quam a Francis praeterito anno fuerat perpessus, exercitum misit, qui usque ad Cabillonem civitatem venerunt, vastantes omnia. Et cum supradictus rex synodum teneret in villa quae dicitur Duria, nunciatum est ei, quod Waifarius perpetrasset; protinus exercitum movit, et Aquitaniam ingressus multa castella coepit, scilicet Burdellum, Clarum montem, Cantelam, Avernum, et pervenit usque ad Leomodicas, vastando omnia, et celebravit natalem Domini in Carisiaco, et pascha similiter.

Anno Dominicae incarnationis 762 rex Pippinus [Col. 0050C] Aquitaniam cum exercitu vastavit, et coepit civitatem Bituricas, et castrum quod dicitur Toarcis, et celebravit natalem Domini in villa Gentiliaco, et pascha similiter.

Anno Dominicae incarnationis 763 rex Pippinus habuit placitum suum in Nivernis, et quarto ingressus est Aquitaniam, ibique Thassilo, dux Bajoariorum, postpositis sacramentis, fraudulenter se inde subduxit, omnia beneficia oblitus, quae rex avunculus ejus ei fecerat, et Bajoariam regressus amplius noluit videre supradicti regis faciem. Rex autem Aquitaniam perlustrans usque ad Cadurciam venit, et per Lemodicas reversus, in Franciam venit. Et facta est hyems valida, et celebravit rex natalem Domini in villa quae dicitur Longolare, et pascha [Col. 0050D] similiter.

Anno Dominicae incarnationis 764 rex Pippinus habuit placitum suum in Wormatia, et causam diligenter pertractavit inter Waifarium et Thassilonem; celebravit natalem Domini in Carisiaco, et pascha similiter.

Anno Dominicae incarnationis 765 rex placitum suum habuit apud Attiniacum, et eodem anno sicut et superiori nusquam profectus est. Celebravit autem natalem Domini in Aquis villa, et pascha similiter.

[Col. 0051A] Anno Dominicae incarnationis 766 rex Pippinus perrexit in Aquitaniam, et placitum suum habuit in Aurelianis civitate, et restauravit Argentonium castrum, quod antea Waifarius destruxerat, ibique Francos dimisit ad continendam Aquitaniam; similiter et in Bituricas fecit, et celebravit natalem Domini in Salmoniaco, et pascha in Gentiliaco.

Anno Dominicae incarnationis 767 rex in supra dicta villa synodum magnam habuit inter Romanos et Graecos de sancta Trinitate, vel de sanctorum imaginibus, et post haec Aquitaniam ingressus est per Narbonam; cepit autem Tolosam et Gavaldanem, et celebravit pascha in civitate Vienna. Eodem anno mense Augusto iterum Aquitaniam ingressus, [Col. 0051B] usque Bituricas venit, ibique synodum tenuit, et inde profectus, usque ad Garonnam venit, multas rupes et speluncas cepit, nec non castra Scoraliam et Torinnam et Petrociam, et reversus est Bituricas. Ibi nuntiatum est ei de obitu Pauli papae; ibi etiam celebravit natalem Domini.

Anno Dominicae incarnationis 768 rex Pippinus iter faciens Remistagnum cepit, ad Sanctones civitatem usque pervenit, et ibi cepit matrem Waifarii et sororem ejus et neptas ejus: inde perrexit in loco qui dicitur Montes, ibi Heriwicus venit ad eum, qui habebat aliam sororem Waifarii, et inde reversus pascha celebravit in castro quod dicitur Sels. Post haec adsumens secum Bertradam reginam ad Sanctonas civitatem pervenit, ibique reginam cum [Col. 0051C] famulis dimisit, et Petragorico perrexit, et interempto Waifario cum triumpho victoriae ad Sanctones reversus est, ibique moram faciens post aliquot dies aegrotare coepit, et inde profectus Turonis venit, et ad orationem ad sanctum Martinum perrexit; inde egressus Parisius ad sanctum Dionysium vix pervenit, ibique diem clausit extremum 8 Id. Octobr. et domnus Carolus et Carolomannus elevati sunt in regnum, Carolus in Noviomo civitate, Carolomannus in Sessionis 7 Id. Octobris, et celebravit Carolus natalem Domini in Aquis, pascha in Rodoma civitate.

Anno Dominicae incarnationis 769 Carolus rex Aquitaniam cum exercitu intravit, eo quod Hunaldus disposuisset rebellare, et totam Aquitaniam et [Col. 0051D] Vasconiam, auxiliante Deo, in deditionem recepit, et Hunaldi iniqua consilia dissipavit. Inde digressus ad Coloniensem civitatem venit, et inde sumpsit plures Francorum cum armis et omnibus utensilibus eorum, et abiit super flumen Dordoniam, et aedificavit ibi castrum quod dicitur Fronticis, et in dicto praesidio Francos collocavit. Deinde missos direxit ad Lupum Vasconem, mandans ut sibi Hunaldum cum uxore repraesentaret, qui ad eum confugerant. Adductus est praedictus Hunaldus cum uxore ad nominatum castrum, quem cum recepisset, in Franciam [Col. 0052A] reversus est, et celebravit natalem Domini in Duria, et pascha in Leodio vico publico.

Anno Dominicae incarnationis 770 Carolus habuit synodum in Wormatia civitate, et Berta regina perrexit in Bajoariam, et inde Italiam ingressa est, et rex celebravit natalem Domini in Mogontia et pascha in Heristellio.

Anno Dominicae incarnationis 771 Carolus rex synodum habuit ad Valentinianas, et eodem anno Carolomannus rex defunctus est in villa Salmontiaco 2 Non. Decembris. Venit autem Carolus ad villam Carboniacum, ubi venerunt ad eum Folcarius et Folradus capellani cum aliis episcopis et sacerdotibus, Werinus et Adalhartus comites, cum aliis primatibus qui fuerunt Carolomanni. Uxor vero Carolomanni [Col. 0052B] cum perpaucis Francis partibus Italiae perrexit, et celebravit rex natalem Domini in Adtiniaco et pascha in Heristellio.

Anno Dominicae incarnationis 772 Carolus rex synodum habuit in Wormatia, et inde perrexit in partes Saxoniae, et primo impetu Heresburgh castrum cepit, et ad Ormensul usque pervenit, et ipsum fanum destruxit, et aurum et argentum quod ibi repperit abstulit. Erat autem tunc siccitas magna, ita ut aqua deficeret in supra dicto loco, et dum vellet ibi rex duos aut tres dies manere, ut praedictum fanum funditus destruere posset, et aqua exercitui deesset, subito divina largiente gratia omnibus insciis in quodam torrente aquae effusae largissimae, ita ut omnis exercitus sufficienter haberet. [Col. 0052C] Destructo fano, rex super Wiseram fluvium venit, et ibi cum Saxonibus placitum habuit, et accepit 12 obsides, et reversus est in Franciam, et celebravit natalem Domini in Heristellio, et pascha similiter.

Anno Dominicae incarnationis 773 rex pervenit ad hyemandum in Theodonis villa, ubi eum adiit missus Adriani papae nomine Petrus, invitans eum una cum Francis, ut pro Dei amore, seu pro justitia sancti Petri acquirenda super Desyderium et Langobardos veniret. Venit praefatus legatus per mare usque in Massiliam, inde per terram usque ad regem, et ideo per mare venit, quia viae clausae fuerunt a Langobardis Romanis. Tunc rex fideles consuluit, utrum petitionibus apostolici assensum [Col. 0052D] praeberet; omnibus hoc collaudantibus, illis in partibus profectus est, Genevamque civitatem veniens synodum tenuit, et ibi exercitum divisit in duas partes. Ipse cum una parte per montem Cinysium perrexit, et misit Bernardum avunculum suum cum reliqua parte per montem Jovis. Conjunxerunt autem se uterque exercitus ad clusas. Quod cum cognovisset Desyderius, regi et Francis cum armatis occurrit [18 1Kb] . Tunc rex castra posuit ad easdem clusas, et misit occulte unam scaram de electis viris per montana. Hoc sentiens Desyderius statim clusas [Col. 0053A] reliquit, et quam citius potuit, Papiam ingressus est. Rex autem cum omnibus auxiliante Domino, et intercedente beato Petro, sine laesione Italiam ingressus est, et cum ad Papiam pervenisset, Desyderium intrinsecus latitantem obsedit, ibique in sua castra celebravit natalem Domini, et pascha in Roma.

Anno Dominicae incarnationis 774 rex dum in illis partibus pro hujusmodi negotio moram faceret, Saxones occasione accepta, postpositis sacramentis, in finibus Francorum impetum fecerunt, et usque ad castrum quod nominatur Buriaburg venerunt; quorum adventum incolae loci praesentientes, in jam dictam munitionem se receperunt. Igitur cum praefata gens saeviens coepisset forinsecus villarum [Col. 0053B] aedificia concremare, venerunt ad quandam basilicam in loco qui dicitur Friedislar, quam sanctae memoriae Bonifacius martyr consecravit, atque per prophetiae spiritum praedixit quod nunquam incendio cremaretur. Coeperunt autem praefati Saxones omni intentione certare adversus eandem basilicam, quemadmodum eam per quodlibet ingenium igne cremare potuissent. Et dum haec agerent, apparuerunt quibusdam Christianis qui erant in castello, simul quibusdam paganis qui in eodem erant exercitu, duo juvenes in albis vestimentis, qui ipsam basilicam ab igne protegebant, et propterea non potuerunt neque interius neque exterius ignem accendere. Interea nutu divino majestatis pavore perterriti, in fugam conversi sunt, nemine persequente. [Col. 0053C] Inventus autem est postea unus ex eisdem Saxonibus mortuus juxta ipsam basilicam, flexis genibus, acclinis supra pedes, habens ignem et ligna in manibus, et velut ore flaret ipsam basilicam crematurus. Dum haec aguntur, Carolus a Roma reversus venit Papiam, ipsamque civitatem armis cepit, insuper Desyderium regem cum uxore sua et filia, omnemque thesaurum palatii, ibique venientes omnes Langobardi de cunctis civitatibus Italiae, ejus se subdiderunt dominationi. Adalgisus vero filius Desyderii regis, fuga lapsus mare introivit, et Constantinopolim perrexit. Carolus subjugata Italia et ordinata, custodiam Francorum in Papia dimittens cum magno triumpho in Franciam reversus est; et cum venisset in locum qui dicitur [Col. 0053D] Hengilinheim, misit quatuor scaras in Saxoniam: tres pugnam cum Saxonibus inierunt, et Deo auxiliante victores extiterunt; quarta vero scara non habuit pugnam, sed capta praeda magna reversi sunt in Franciam, et celebravit rex natalem Domini in Carisiaco, et pascha similiter.

Anno Dominicae incarnationis 775 rex habuit synodum in villa quae dicitur Duria, et inde Saxoniam pergens Sigiburgh castrum cepit, Heresburgh reaedificavit, super Wisaram fluvium venit in locum qui dicitur Brunisberg, ubi occurrerunt ei Saxones volentes [Col. 0054A] ripam supradicti fluminis defendere: auxiliante Domino et Francis decertantibus, fugatis Saxonibus, Franci ambas ripas occupaverunt, et multi Saxones occisi sunt. Tunc rex, dividens exercitum, sumpsit secum partem, perrexitque usque ad Obaccrum fluvium, ubi omnes orientales Saxones venientes cum Hassinone duce eorum, dederunt obsides juxta quod placuit regi, et juraverunt sacramenta. Simul eo revertente venerunt Angrarii in pago qui dicitur Bucki una cum Brunone duce eorum, et fecerunt sicut orientales Saxones fecerant. Interea cum Francis qui super fluvium Wisaram remanserant, Saxones pugnam commiserunt, et, Deo largiente, Franci victoria potiti sunt, et plures ex Saxonibus interfecti sunt. [Col. 0054B] Haec audiens rex, iterum super Saxones cum exercitu irruens multam stragem fecit, et praedam copiosam cepit super Westphalos, et coacti obsides dederunt. Obsidibus itaque receptis, et praeda multa capta, rex in Franciam reversus, ubi nuntiatum est ei, quod Rotgaudus Langobardus postponens fidem et sacramenta adversus eum rebellare disponeret; statim illis in partibus iter arripuit, et celebravit natalem Domini in villa quae dicitur Sclezistadt in Elisacio.

* [Eodem [19 1Kb] tempore Veneciae dux propter invidiam et insidias aliquantorum Venetiarum, dantes occasionem ei, ut Carolo regi Veneciam tradere vellet, a suis hominibus [20 1Kb] captus est, et Constantinopolim ad Constantinum imperatorem in exilium transmissus est. [Col. 0054C] Quam rem idem imperator diligenter exquirens et fraudulentas insidias Venetiarum aperte cognoscens, illorum incusationes pro nichilo duxit, et eundem ducem Anthipatrum patricii fecit. Quem cum legato et epistola sua ad Venetiam remisit, et in propria sede eum honorabiliter restituit. Nam post mortem ejusdem Constantini praedicti rebelles ducem interimere conabantur. Quorum consilium dux procaciter praevidens, Nicoforo imperatori ilico nunciandum misit; animadvertens autem imperator hoc facinus, mox Nicetam patricium ad investigandam causam in Venetiam misit; qui illo veniens, patefactis culpis, duodecim ex illis infidis comprehendit; quos secum reducens jussu imperatoris in ergastulum cum vita destinavit. 7.]

[Col. 0054D] Anno Dominicae incarnationis 776 Carolus rex Italiam ingressus, Forojulianorum partes petivit, Rotgaudum rebellem captum decollari jussit, ad Tarvisium civitatem venit, ibique pascha celebravit, et ordinatis rebus, derelictis custodibus ex Francis in civitatibus quae adversus cum senserant, in Franciam cum prosperitate reversus est. Interea Saxones, cognita absentia regis, more solito ruptis sacramentis in unum conglobati, Heresburgh castrum aggrediuntur, fraudulenter Francis suadent, ut de castro exeant, et cum pace in patriam pergant. Sed cum illi fallacibus monitis minime assensum [Col. 0055A] praeberent, machinas praeparant, munitionem obsidione cingunt, et summis viribus certant, sed nihil proficiunt. Quadam itaque die cum iterum redivivo certamine bellum parassent, apparuit gloria Dei manifeste supra domum ecclesiae, quae erat infra ipsum castrum, videntibus multis, tam Christianis quam paganis. Nam duo scuta apparuerunt supra praefatam basilicam sanguineo colore flammantia, et velut in praelio quibusdam motibus agitantia. Itaque pagani hoc signum aspicientes, timore et formidine repleti mox in fugam conversi sunt, et in tantam amentiam devenerunt, ut, strictis gladiis, mutuis se armis confoderent. Quanto vero illi plus pavore perterriti fugerunt, tanto magis Christiani confortati omnipotentem Dominum laudabant, qui salvos facit [Col. 0055B] sperantes in se. Ex praedicto igitur loco cum tanta confusione discedentes, venerunt ad aliud castrum quod appellatur Desuburgh [(13) 1Kb] , ubi voluerunt similiter facere, sed, Deo auxiliante Francisque eis viriliter repugnantibus, nihil praevaluerunt. Oppidani vero persecuti sunt eos usque ad flumen quod Lippa dicitur, et multos ex eis interfecerunt. Itaque rex Wormatiam veniens, synodum placitumque publicum ibi tenuit, et, concilio soluto, mox Saxonum fines penetravit, et velut ingens tempestas omnia prosternit, munitiones irrumpit; Saxones perterriti ad locum ubi Lippa oritur venerunt, ibi se et suam patriam regi tradiderunt, et spoponderunt se Christianos esse debere. Tunc rex una cum Francis restauravit Heresburgh castrum et aliud castrum super [Col. 0055C] Lippam, ubi venientes Saxones una cum uxoribus et parvulis innumerabilis multitudo baptizati sunt in nomine sanctae Trinitatis. Posthaec obsides quantos rex expetiit dederunt; reformatis autem castellis custodiisque dispositis, Carolus in Franciam revertitur, et celebravit natalem Domini in Heristellio et pascha in Noviomago.

Anno Dominicae incarnationis 777 rex Saxoniam ingressus placitum tenuit in loco qui dicitur Padresbrunna, ubi omnes Saxones convenerunt, excepto Witichindis, qui cum paucis Saxonibus in partibus Nortmanniae confugit. In eodem etiam loco venerunt Sarraceni de partibus Hispaniae, quorum haec sunt nomina, Ibina, Larabi et filius Devizefi, qui jam Joseph nominabatur, et gener ejus, ubi etiam multitudo [Col. 0055D] Saxonum baptizata est et sacramenta secundum consuetudinem dederunt, ut perderent ingenuitatem et omnem haereditatem, nisi conservarent susceptam Christianitatem et promissam fidelitatem regis et filiorum ejus, nec non etiam et Francorum. Carolus in Franciam reversus celebravit natalem Domini in Duciaco, et pascha in Aquitania in villa quae dicitur Casinogilo.

Anno Dominicae incarnationis 778 Carolus cum exercitu Hispaniam ingressus est, venit vero primo ad Pampilonem civitatem, deinde ad Caesaraugustanam [Col. 0056A] urbem perrexit, ubi innumerabilis multitudo de partibus Burgundiae et Austrasiae vel Bajoariae seu Provinciae et Septimaniae, pars etiam Langobardorum in auxilium Francorum convenerunt. Obsidione itaque cincta civitate territi Sarraceni, obsides dederunt et immensum pondus auri. Ejectis itaque Sarracenis de Pampilona, murisque ejusdem civitatis dirutis, Vasconibusque subjugatis, in Franciam revertitur.

Interea Saxones audientes quod Carolus cum Francis tam longa terrarum spacia ab eis esset separatus, suadente Widichindo secundum consuetudinem iterum rebellati sunt, et ad Duriam castrum, quod Coloniae civitati contiguum est, usque venerunt, caedibus, rapinis et incendiis omnia devastantes. [Col. 0056B] Quod cum nuntiatum esset regi revertenti et jam commoranti Autisiodoro civitati, misit idem princeps scaram unam ex electis viris, quae eorum violentiae resisteret. Saxones audientes incolumitatem regis et adventum Francorum, in fugam conversi sunt; quos Franci e vestigio sequentes, repererunt eos super fluvium cujus vocabulum est Adarna, in loco qui dicitur Lihesi; ubi pugna coepta et finita, Franci auxiliante Domino victores extiterunt, et multitudo Saxonum est ibi occisa. Et celebravit rex natalem Domini in Heristellio et pascha similiter.

Anno Dominicae incarnationis 779 Carolus venit in villam, quae dicitur Compendium, ubi se obtulit Hildebrandus [Spoletanorum] dux cum muneribus, ejusque dominationi se subdidit. Eodem anno synodum [Col. 0056C] tenuit in Duria, et post haec Saxoniam ingressus usque ad Lippam venit. Conati sunt autem Saxones resistere in loco qui dicitur Buochol, sed nihil praevaluerunt. Aperta autem via Westfaluvos subjugaverunt et omnes Saxones qui ultra Wisaram commorabantur. Veniens autem rex in loco qui vocatur Medofulli, accepit obsides et sacramenta a Saxonibus, qui ab eo defecerant, et reversus est in Franciam, et celebravit natalem Domini in Wormatia civitate, et pascha similiter.

Anno Dominicae incarnationis 780 Carolus Saxoniam ingressus ad Heresburgh venit, et inde ad locum ubi Lippa consurgit, et ibi synodum tenuit. Inde progressus ad Albiam fluvium venit, et in ipso itinere Bardogavenses et multi de Nortliudis baptizati [Col. 0056D] sunt in loco qui dicitur Horheym, ultra Obaccrum fluvium, et pervenit usque ad locum ubi Jora confluit in Albia. Dispositis itaque tam Saxonibus quam Sclavis, in Franciam reversus est. Inito autem consilio, ut Romam pergeret orationis causa una cum conjuge Hildegarda, celebravit natalem Domini in Papia civitate.

Anno Dominicae incarnationis 781 Carolus iter pergens celebravit pascha in Roma, et ibi baptizatus est filius ejus Pippinus ab Adriano papa, qui et ipse eum de sacro fonte suscepit, et duo filii ejus a [Col. 0057A] supradicto pontifice inuncti sunt in reges, idem Pippinus super Italiam, Ludowicus super Aquitaniam. Inde reversus venit Mediolanum, ubi baptizata est filia ejus Gisla ab archiepiscopo Thoma, qui et ipse eam a sacro fonte levavit. His ita peractis, reversus est in Franciam. Per id tempus legati apostolici, Formosus et Damasus episcopi, cum missis regis, Siculfo capellano et Euvardo magistro directi sunt ad Thassilonem ducem, commonentes et contestantes ex auctoritate apostolica, ut recordaretur priorum sacramentorum, et non aliter faceret, nisi sicut jurejurando jam dudum promiserat Pippino regi et filiis ejus. His admonitionibus consensit Thassilo, et sumptis obsidibus a rege, venit Wormatiam. ubi renovavit sacramenta, et dedit duodecim obsides; [Col. 0057B] [sed non diu praefatus Thassilo promissa conservavit.] Celebravit autem rex natalem Domini in Carisiaco, et pascha simul.

Anno Dominicae incarnationis 782, Carolus Coloniam veniens, Rhenum transiit et synodum tenuit ubi Lippa consurgit; ubi omnes Saxones convenerunt, excepto rebellis Widichindus. Illuc etiam venerunt legati Godefridi regis Nortmannorum. Altdeni et Hosmundi, nec non etiam legati Avarorum missi a Cacano et Jugorro. Peracto placito, reversus est rex in Franciam. Saxones iterum fidem violant, arma corripiunt, suadente Widichindo. Rex autem ea tempestate miserat nuncios suos Adalgisum et Geilonem atque Conradum viros potentes, ut ducerent exercitum Francorum et Saxonum super Sclavos [Col. 0057C] paucos, qui adhuc rebelles erant. Supradicti vero principes, cum jam in itinere essent audientes quod Saxones rebellassent, super eos arma verterunt, et commisso praelio multos ex eis interfecerunt, in qua pugna duo duces ceciderunt, videlicet Adalgisus et Geilo, in monte qui dicitur Suntdal. Hoc audiens imperator, cum Francis quos sub celeritate congregare potuit illuc perrexit, et pervenit usque ad locum ubi Alara confluit in Wisara. Tunc omnes Saxones iterum convenientes subdiderunt se sub potestate supradicti regis, et reddiderunt seditiosos, qui illam rebellionem maxime terminaverunt, ad occidendum quatuor millia quingentos viros. Widichindus vero partibus Nortmanniae aufugit. Interfectis itaque seditionis exilioque damnatis rex [Col. 0057D] in Franciam reversus est, et celebravit natalem Domini in Theodonis villa, et pascha similiter.

Anno Dominicae incarnationis 783 obiit Hildegardis regina pridie Kalend. Maii, quod evenit tunc in vigilia ascensionis Domini. et rex iterum Saxoniam ingressus est, eo quod Saxones iterum rebellassent, et cum paucis Francis ad Thietmalli venit; ibi Saxones paraverunt pugnam in campo viriliter. Tunc rex cum Francis super eos irruit, et magnam stragem ex eis fecit, ita ut perpauci fuga elaberentur. Post peractam victoriam venit rex ad Paderbrunna. [Col. 0058A] ubi coadunato exercitu, denuo super Saxones irruit, qui se sociaverant super fluvium, cujus vocabulum est Asa. Ibi iterum pugna inita, non minor numerus Saxonum cecidit, quam in superiori praelio ceciderat. Tunc rex Wisaram transiit, et ad Albiam usque pervenit, post haec in Franciam revertitur. Eodem anno obiit Bertha regina 4 Id. Julii: et cum Wormatiam pervenisset rex, sociavit sibi in matrimonium Fastradanam reginam; et celebravit natalem Domini in Heristellio, et pascha similiter.

Anno Dominicae incarnationis 784 Carolus ingressus est Saxoniam, eo quod iterum rebellassent et cum eis aliqua pars Fresonum, et pervenit usque ad Huculvi, circueundo et vastando omnia. Erat autem nimia inundatio aquarum. Ipse igitur per [Col. 0058B] Thuringiam ab orientali parte intravit super Hostfalaos, porro filium suum Carolum dimisit cum valida manu contra Westfalaos. Itaque rex Thuringiam ingressus, pervenit usque ad fluvium Albiae, et inde ad Tagnfurt, deinde ad Scaininge, ex quo loco reversus est in Franciam. Westfalai vero congregaverunt se juxta Lippam, quibus occurrit filius regis in pago qui dicitur Dragini, et inierunt pugnam, quibus viriliter superatis, reversus est Wormatiam ad genitorem suum. Rex itaque consultis fidelibus, iterato hyemis tempore Saxoniam intravit, et celebravit natalem Domini Skidrioburch Wizzagawi super fluvium Ambra, in villa quae dicitur Liuhidi.

Anno Dominicae incarnationis 785 rex usque Adrine venit super fluvium Wisara, ubi confluit [Col. 0058C] Wachna, et propter nimiam inundationem aquarum inde reversus est Heresburgh, ubi uxorem suam Fastradanam cum filiis et filiabus venire jussit, et ibi tota hyeme resedit, ibi etiam pascha celebravit, et multis vicibus scaras super Saxones misit, et eorum castra depraedatus est, et in Maio synodum ad Paderbrunna habuit, et inde iter pergens, nullo contradicente, totam Saxoniam circuivit. Venit autem in Bardengawi, et inde misit post Widichindum et Abbionem [20* 1Kb] , et utrosque ad se fecit venire, quos sacramento firmavit, ut in Franciam ad eum venirent. Qui, acceptis obsidibus, ad Attiniacum ad regem venerunt, ibique baptizati sunt, et tunc tota Saxonia subjugata est Francis; et in eadem villa celebravit rex natalem Domini, et pascha similiter.

[Col. 0058D] Anno Dominicae incarnationis 786 Carolus misit exercitum suum partibus Britanniae una cum misso suo Odulpho principe cocorum, ubi multa castella adquisierunt Franci, et eorum primates repraesentaverunt Wormatiam regi in publico conventu. Tunc rex videns se ex omni parte pacem habere, Romam perrexit orationis causa, et ut ibi cum missis imperatoris colloquium haberet, et celebravit natalem Domini in Florentia civitate.

Anno Dominicae incarnationis 787 Carolus Romam venit, et a pontifice Adriano honorifice susceptus [Col. 0059A] est, ubi aliquot dies moratus est. Quod cum audisset Heregisus dux Beneventanorum, timore perterritus, misit Romaldum filium suum cum magnis muneribus ad regem, postulans pacem, et promittens se omnem voluntatem ejus facturum. Sed his suasionibus minime apostolicus credidit, sed magis hortatus est regem, ut Beneventi fines intraret, quod et fecit. Et cum Capuam venisset, Herigisus reliquit Beneventum et in Salernum secessit, ibique se munivit. Exinde misit filium suum Grimaldum (nam Romaldum rex secum retinebat) cum magnis muneribus, offerens obsides et promittens omnem fidelitatem, tantum ut ab impugnatione cessaret. Tunc rex cum consultu fidelium et sacerdotum, ne penitus episcopia et monasteria devastarentur, elegit duodecim [Col. 0059B] obsides, et tertium decimum filium supradicti ducis Grimaldum, et accepta munera, juraverunt ei omnes Beneventani, et reversus est Romam, ibique celebravit pascha cum praesule sedis apostolicae. Venerunt etiam in eodem loco missi Thassilonis Arnus episcopus et Henricus abbas, rogantes papam, ut pacem faceret, litemque terminaret inter Carolum regem et Tassilonem ducem. Ex qua causa multum decertavit apostolicus. Rex autem ad postulata respondit, se per multa tempora quaesisse, sed minime obtinere potuisse: ne tamen inobediens videretur esse monitis apostolicis, asseruit se in ejusdem papae praesentia cum eisdem missis pacem velle firmare. Illis autem renuentibus, atque dicentibus non se audere pro seniore diffinitivam proferre sententiam, [Col. 0059C] neque se ad hoc destinatos esse, videns apostolicus facta mendacia, et cognoscens instabilitatem ducis, iratus anathematizavit praedictum Thassilonem et omnes illi faventes, nisi fidelitatem quam regi Pippino et filio ejus Carolo promiserat, per omnia observaret; contestans per eosdem missos eundem virum, et monens ne per ejus obdurationem et perfidiam sanguis Christianorum funderetur, et terra devastaretur. Et si ipse dux nullatenus obedire vellet, tunc Carolus et exercitus ejus absoluti essent a Deo et sancto Petro, et quicquid in ducatu ejus perpetratum esset incendiis et homicidiis vel qualicunque malicia, totum hoc super Thassilonem et socios ejus verteretur, et rex et Franci essent innoxii. His verbis absolutis missis Thassilonis, rex oratione [Col. 0059D] ad limina apostolorum completa, et benedictione percepta, in Franciam gressum dirigit, et Wormatiam ubi erat Fastradana conjux ejus pervenit, ubi synodum congregavit, et manifestavit sacerdotibus et optimatibus regni causas itineris, et qualiter versutia Thassilonis coram summo pontifice esset deprehensa. Misit itaque cum consultu fidelium ad eundem Thassilonem monens, ut apostolicis adhortationibus obtemperaret; qui cum nollet obedire, rex partibus Bajoariae exercitum movit, et venit in loco qui dicitur Lechfeld, super civitatem Augustam, et venerunt orientales Franci et Thuringi et Saxones super Danubium in locum qui dicitur Faringa. Porro Pippinus rex de Italia cum exercitu venit ad Trientum. [Col. 0060A] Tunc perspiciens se Thassilo ex omni parte esse circundatum, et videns quod Bajoarii magis essent fideles Carolo quam sibi, undique coarctatus venit ad eum tradens se manibus ejus ad servitium, reddensque ducatum sibi commissum a Pippino rege, et se in omnibus peccasse et male egisse confessus est; et denuo renovans sacramenta dedit duodecim obsides electos, et tredecimum filium suum Theodonem. Rex, receptis obsidibus, reversus est in Franciam, et celebravit natalem Domini in Engilinheim, et pascha similiter.

Anno Dominicae incarnationis 788 rex congregavit synodum in praefata villa, ibique venit Thassilo, coeperunt autem eum Bajoarii accusare, quod fidem promissam violasset, suadente uxore Liutberga. Et [Col. 0060B] objecta Thassilo denegare non potuit, sed comprobatus est se ad Avaros postea transmisisse, et in vitam fidelium regis consiliasse. Ad ultimum confessus est se dixisse, etiam si decem filios haberet, omnes mallet amittere. quam ita manere sicut juraverat. Ex his et aliis multis ab omnibus dijudicatus est ad mortem. Et cum omnes capitalem sententiam proclamarent, rex misericordia motus, eo quod consanguineus ejus esset, obtinuit ab ipsis Dei suis fidelibus ne moreretur. Interrogatus ergo a rege quid agere vellet, terrae prostratus licentiam in monasterium intrandi expetiit, ut ibi peccata sua deplorare potuisset. Similiter et filius ejus Thiodo fecit. Igitur attonsi sunt, et in monasterium missi. Pauci Bajoarii qui cum Thassilone senserant, in exilium sunt missi. [Col. 0060C] Eodem anno commissum est bellum inter Graecos et Langobardos, ducibus Hildebrando de Spoleto, et Grimaldo de Benevento, et Winegiso a rege directo cum Francis, et fugati sunt Graeci, et victores extiterunt Franci et Langobardi. Per idem tempus pugna commissa est inter Avaros et Francos, qui Italia habitabant, et, Deo largiente, victoriam obtinuerunt Franci. Tertia pugna commissa est inter Avaros et Bajoarios in campo Iborae, et fuerunt ibi missi regis Grahamanus et Odocar cum aliquibus Francis, et Deo auxiliante victoria fuit Francorum seu Bajoariorum. Haec omnia supradictus Thassilo et uxor ejus Liuthirga terminaverunt. Quarta pugna fuit contra Avaros, qui voluerunt vindicare eos qui in praelio superius dicto ceciderunt, sed, Deo adjuvante, victoria [Col. 0060D] Christianis cessit. Post haec Carolus ad Reganesburg venit, ibique marcas et fines Bajoariorum disposuit, indeque reversus est in Franciam, et celebravit natalem Domini in Aquis palatio, et pascha similiter.

Anno Dominicae incarnationis 789 rex Rhenum ad Coloniam transiit, et Saxoniam ingressus, ad Albiam fluvium venit; ibique duos pontes construxit, et ex utraque parte pontis castra aedificavit ex lignis et terra, et inde progressus Sclavorum fines intravit, et Sclavos cognomento Wiltzi suo dominio subjugavit. Fuerunt cum eo in eadem expeditione Franci et Saxones, Fresones autem navigio venerunt per Habola fluvium. Fuerunt etiam cum eo Sclavi Survi [Col. 0061A] et Abotridi, quorum princeps vocabatur Wisan. Obsidibus itaqua receptis, reversus est in Franciam, et celebravit natalem Domini Wormatiae, et pascha similiter.

Anno Dominicae incarnationis 790 nullum iter fecit rex, sed in supradicta civitate rex celebravit natalem Domini, et pascha similiter.

Anno Dominicae incarnationis 791 Carolus partibus Bajoariorum perrexit, et ad Reganesburg venit, ubi et exercitum suum convenire jussit; ibique cum consilio optimatum regni disposuit ire in Avarorum regnum propter maliciam intolerabilem, quam in Galliorum populos commiserunt et in ecclesiis Dei. Venit ergo cum exercitu usque ad Anisum fluvium, ubi triduanum jejunium cum letaniis fecerunt, [Col. 0061B] postulantes pro salute exercitus, et adjutorio Dei, et vindictam inimicorum. Rex itaque litora Danubii de australi parte tenuit, Saxones autem cum quibusdam Francis, et plurima multitudine Fresonum de aquilonali, et ita pergentes venerunt ubi jam dicti Avares munitiones habebant paratas, de australi parte ad Chumberch, de aquilonali vero ripa in loco qui dicitur Camp; sic enim nominatur ille fluvius qui ibi influit in Danubium. Itaque Avares cum ex utraque ripae parte vidissent exercitum, et classem per medium fluvium venientem, tantus error, Deo faciente, super eos cecedit, ut, dimissis praesidiis munitionum, fugae latibula quaererent, et sic Christo duce uterque exercitus absque laesione Pannoniam introivit. Pervenit autem rex usque ad fluvium qui vocabatur [Col. 0061C] Raba, omnia caedibus incendiis, rapinisque devastans, et inde reversus Reganesburgh celebravit ibi natalem Domini, et pascha similiter.

Anno Dominicae incarnationis 792 Feliciana haeresis condempnata est, quem Felicem Engilbertus in praesentiam Adriani pontificis adduxit, et post confessionem haeresim abdicavit. Eodem anno nulla expeditio facta est, sed tantum pons super naves ad flumina transeunda compactus est anchoris et funibus, ita cohaerens, ut jungi et dissolvi possit, et celebravit rex natalem Domini in eodem loco idem Reganasburgh.

Anno Dominicae incarnationis 793 Carolus de Reganesburgh proficiscens, ad fossatum magnum inter fluvios Alcmonia et Radenza venit, ibique summi [Col. 0061D] pontificis missi cum magnis muneribus in praesentiam ejus venerunt; ibi etiam nunciatum est ei, Saxones iterum more solito fidem et promissa violasse. Inde navigio per Radenza Mohin ingressus, natalem Domini celebravit in Wurzaburhc.

Anno Dominicae incarnationis 794 celebravit rex pascha in Franconofurt, ibique congregavit synodum magnam episcoporum Galliarum, Germanorum et Italorum, ubi fuerunt missi apostolici Theophilus et Stephanus episcopi. In hac synodo tertio condemnata est haeresis Feliciana, quam damnationem per auctoritatem sanctorum Patrum in libro conscripserunt, quem librum omnes sacerdotes manibus propriis conscripserunt. Eodem tempore obiit Fastradana regina, [Col. 0062A] et in monasterio sancti Albani honorifice sepulta est. Pseudosynodus Graecorum, quam pro adorandis imaginibus fecerunt, a pontificibus rejecta est. Post haec rex, diviso in duas partes exercitu, Saxoniam ingressus est: ipse per Thuringiam, Carolus vero filius ejus ad Coloniam Rhenum transivit. Saxones vero congregantes se in loco Finisfelt, praeparaverunt se ad pugnam. Cum vero audissent se ex duabus partibus esse circundatos, dissipavit Deus consilia eorum, et quamvis fraudulenter Christianos se esse et fideles regi fore promiserunt. Rex in Franciam reversus, celebravit natalem Domini in Aquis palacio, et pascha similiter.

Anno Dominicae incarnationis 795 rex venit Mogontia, ibique tenuit placitum suum in villa quae dicitur [Col. 0062B] Cuffinstein, in suburbio ejusdem urbis. Audiens vero quod Saxones secundum consuetudinem promissionem suam, quam de observanda Christianitate et fidelitate regis tenenda fecerant, irritam fecissent, cum exercitu Saxoniam intravit, et usque ad fluvium Albia pervenit ad locum qui dicitur Hliuni, in quo hisdem diebus Wizzam Abrotidorum rex a Saxonibus occisus fuerat: ibi etiam venerunt missi Thudun, qui in gente et regno Avarorum magnam potestatem habebat, affirmantes quod idem Thudun cum terra et populo suo se regi dare vellet, et ejusdem ordinatione Christianam fidem suscipere. Rex itaque afflictis magna ex parte Saxonibus eorumque terra vastata, acceptis obsidibus in Franciam rediit, et celebravit nat. Dom. Aquis, et pascha similiter.

[Col. 0062C] Anno Dominicae incarnationis 796 Adrianus papa obiit, et Leo mox in pontificatu successit, statimque misit regi legatos cum muneribus, claves etiam confessionis sancti Petri et vexillum Romanae urbis direxit. Henricus, dux Forojulanorum, missis hominibus suis cum Wonomiro Sclavo in Pannonia, Iringum gentis Avarorum principem, longis retro temporibus qui eum civili bello fatigatis inter se principibus, improvise expoliavit. Caganus et Jugoro intestina clade interempti sunt, thesaurum priscorum regum multa seculorum prolixitate collectum idem dux Carolo ad Aquis palatium misit; quo accepto, peracta largitori omnium bonorum gratiarum actione, magnam partem inde Romam ad limina apostolorum misit per Engilbertum abbatem. Porro reliquam partem optimatibus. [Col. 0062D] clericis sive laicis, caeterisque fidelibus suis largitus est. Per idem tempus Thudun secundum promissionem suam cum magna parte Avarum ad regem venit, et se cum populo suo et patria regi tradidit; et ipse et populus ejus baptizatus est, et muneribus susceptis redierunt ad propria. Eo tempore rex cum exercitu Saxoniam ingressus est, et Pippinus rex in Pannoniam cum exercitu introivit. Venit autem legatio Pippini regis ad patrem in Saxoniam, quae dixit, quod Avares post interfectionem priorum ducum super se constituissent regem nomine Kaiam, et Pippinus contra eum certare disponeret. Rex peragrata Saxonia in Franciam se recepit, et in Aquis palatio filium suum Pippinum a Pannonia redeuntem et partem [Col. 0063A] thesauri quae remanserat adducentem laetus aspexit. [Et celebravit in eodem loco natalem Domini et pascha similiter.]

Anno Dominicae incarnationis 797 Barcilona civitas Hispaniae, quae jam pridem a Francis disciverat, per Thatim, praefectum ipsius, Francis est reddita. Nam ipse ad palatium veniens, et civitatem cum semetipso regi tradidit. Eo tempore expeditio facta est in Saxoniam, et usque ad oceanum trans omnes paludes et invia loca pertransiit exercitus, et rex de Adulo hoc regressus---hoc enim loco nomen est, ubi oceanus Saxoniam alluit,---tota Saxonum gente in deditionem per obsides accepta, in Aquis palatio reversus est, ubi Abdellam Sarracenum, filium Ibin magni regis, qui a fratre regno pulsus in Mauritania [Col. 0063B] exulabat, ipse semetipso commendante suscepit. In eodem loco et legatus Nicetae qui tunc Siciliam regebat, nomine Theophilus, venit imperatoris epistolam portans, quem honorifice suscipiens, post aliquot dies absolvit. Ipse vero Novembri mense mediante, ad hyemandum cum exercitu Saxoniam intravit, positisque castris juxta Wisaram fluvium, locum castrorum Heristellium vocari jussit. Illuc legati gentis Avarorum cum muneribus magnis venerunt. De eodem loco Abdellam Sarracenum cum filio suo Ludowico in Hispaniam ire jussit, et filium suum Pippinum in Italiam remisit, ipse ad disponendum Saxoniam totum hyemis tempus impendens, ibi natalem Domini, ibi pascha celebravit.

Anno Dominicae incarnationis 798 venit ad regem [Col. 0063C] legatus Haldifonsi, regis Galliciae et Asturiae, nomine Frola, papilionem mirae magnitudinis praesentans. Et in ipso paschae tempore, Nordliudi trans Albiam sedentes, seditione commota legatos regios qui tunc ad justitias faciendas apud eos conversabantur, comprehenderunt, quosdam ex eis trucidaverunt, caeteros ad redimendum servaverunt. Rex itaque collecto exercitu, de Heristelli ad locum qui Minda dicitur perrexit, et facto consilio, in desertores arma corripuit, et totam inter Albiam et Wisaram Saxoniam depopulando peragravit. Nortliudi contra Transachonem, ducem Abrothidorum, et Hebruinum, legatum regis, commisso praelio victi sunt. Caesa sunt ex eis in eo praelio quatuor milia; caeteri qui fugerunt, de pacis conditione tractare coeperunt. Rex, [Col. 0063D] acceptis obsidibus a Saxonibus, in Franciam reversus est, et Aquis perveniens legationem Graecorum Constantinopoli missam suscepit. Erant enim legati Michahel patritius quondam Phrygiae, et Theophilus presbyter, epistolam Hirenae imperatricis ferentes. Nam filius ejus Constantinus imperator a suis comprehensus et excaecatus est. Haec tamen legatio tantum de pace fuit; quos cum absolvisset, absolvit etiam cum eis et Sisinnium fratrem Tharasii, Constantinopolitani episcopi, jam dudum in Italia praelio captum. Hoc anno sidus Martis in toto coelo non comparuit. Insulae Baleares a Mauris et Sarracenis depraedatae sunt. Aldefonsus, rex Galliciae et Asturiae, praedata Olisipona ultima Hispaniae civitate, loricas, [Col. 0064A] mulos captivosque Mauros regi per legatos, Frojam et Basilicum, hyemis tempore misit, et celebravit natalem Domini in eodem loco, et pascha similiter.

Anno Dominicae incarnationis 799 Romani Leonem papam letania majore captum excaecaverunt, ac linguam ejus radicitus absciderunt; qui in custodia missus noctu per murum evasit, et ad legatos regis, qui tunc apud basilicam sancti Petri erant, Wirundum scilicet abbatem, et Winigisum Spolitanorum ducem veniens, Spoletum ductus est. Rex Saxoniam ingressus, apud Paderbrunna castris positis consedit, et inde diviso exercitu, Carolum filium suum cum medietate ad colloquium Sclavorum, et ad recipiendos Saxones qui ex Nortliudis venerunt, in Bardengavi [Col. 0064B] direxit. In eodem loco Leonem papam summo cum honore suscepit, ibique reditum Caroli filii sui expectans, Leonem pontificem simili quo susceptus erat honore dimisit, qui statim Romam profectus est. Recepto cum prosperitate filio, Aquis repedavit, ubi legatus Michaelis Siciliae praefecti, nomine Danihel, ad eum venit, atque inde cum magno honore dimissus est. Eodem anno gens Avarum a fide quam promiserat defecit, et Einricus, dux Forojulanorum, post tot victorias prospere gestas juxta Tharsicam, Liburniae civitatem, insidiis civium oppressus est. Per idem tempus Geroldus, cum esset comes et Bajoariae praefectus, commisso cum Avaribus praelio interficitur [et in Augia sepelitur] de quo in visione Witini legitur, quod inter martyres [Col. 0064C] sit adnumeratus. Insulae Baleares quae a Mauris et Sarracenis depraedatae sunt, postulato et accepto a Francis auxilio, a praedonum incursione defensati sunt, signa quoque Maurorum in pugna sublata regi praesentata sunt. Wido comes, qui Marcam contra Britones tenebat, cum sociis Britanniam ingressus totamque perlustrans, in deditionem recepit, et regi de Saxonia revertenti arma ducum qui se tradiderant inscriptis singulorum nominibus praesentavit. Tota itaque Britannia, quod nunquam antea fuit, Francis subjugata est. Eodem anno monachus quidam de Hierosolymis veniens, reliquias multas attulit regi ex parte patriarchae Hierosolymitani. Azan, praefectus civitatis quae dicitur Oscaclavis, regi munera misit. Celebravit rex natalem Domini in [Col. 0064D] eodem palatio.

Anno Dominicae incarnationis 800 rex absolutum Hierosolymitanum monachum, misit cum eo Zachariam presbyterum, de palatio suo, et per illum multam pecuniam misit per illa sancta loca ubi Dominus conversatus est corporaliter. Ipse medio Martio de Aquis egressus, litus oceani Gallici perlustratus est, et in ipso mari quod tunc a piratis infestabatur, classem instituit et praesidia disposuit. Pascha apud sanctum Richarium celebravit: indeque iterum per litus oceani ad Rothomagum civitatem pervenit, ibique Sequana amne transmisso, Turonis ad sanctum Martinum orationis causa profectus est, ibique aliquot dies moratus est, propter adversam Liutkardae [Col. 0065A] conjugis valetudinem, quae ibidem et defuncta et humata est. Obiit autem pridie Non. Junii. Inde per Aurelianis ac Parisius regressus, Aquis palatium venit. Eodem anno pridie Non. Junii, contra morem et naturam aspera et gelu concreta fuit pruina, et 7 Id. Julii similiter, sed tamen nullam incommoditatem fructibus attulit. Mense Aug. Mogontia placitum tenuit, et inde movens cum exercitu Ravennam venit, ubi 7 dies moratus, Romam gressum direxit, filio suo Pippino cum exercitu in Beneventum misso. Itaque cum Romam venisset, occurrit ei pridie Leo papa et senatus Romanorum apud Nomentum, duodecimo ab Urbe lapide, et summa eum humilitate summoque honore suscepit, prandens cum eo in eodem loco. Igitur statim eum ad Urbem praecessit, et [Col. 0065B] in crastinum in gradibus basilicae beati Petri apostoli stans, missis obviam Romanae urbis vexillis cum crucibus atque reliquiis, ordinatis etiam atque dispositis per congrua loca tam peregrinorum quam civium turmis, qui venienti laudes dicerent, ipse cum clero et episcopis ante gradus ecclesiae eum humiliter suscepit, dataque benedictione in basilicam beati Petri apostoli cunctis psallentibus introduxit. Hoc autem factum est 8 Kal. Decemb. Post 7 vero dies rex concione vocata, cur Romam venisset patenter indicavit, et inde cotidie ad ea quae venerat facienda operam dedit, inter quae, quod maximum et difficillimum erat, de discutiendis criminibus quae summo pontifici objecta erant. Causa itaque ventilata, cum nullus probator aut testis legitimus appareret, qui [Col. 0065C] locum controversiae subire praesumeret, praefatus pontifex coram omni populo in domo sancti Petri evangelium portans ambonem conscendit, invocatoque sanctae Trinitatis nomine, jurejurando ab objectis se criminibus purgavit. Eadem die Zacharias presbyter cum duobus monachis, uno de monte Oliveti, altero de Bethleem, Romam venit, quos episcopus Hierosolymorum ad regem direxit, qui benedictionis causa claves sepulcri Domini ac loci calvariae, claves etiam civitatis cum vexillo detulerunt; quos rex benigne suscipiens, aliquot dies secum detinuit, et mense Aprili remuneratos absolvit. Et celebravit ibi rex natalem Domini.

Anno Dominicae incarnationis 801 cum rex ipso die natalis Domini ante confessionem sancti Petri ab oratione [Col. 0065D] surgeret, Leo papa coronam capiti ejus imposuit, et a cuncto Romanorum populo ter acclamatum est: Carolo Augusto a Deo coronato, magno et pacifico imperatori Romanorum, vita et victoria! Et post laudes more antiquorum principum adoratus est, et ablato patricii nomine Imperator et Augustus est appellatus. Post paucos autem dies jussit eos, qui anno superiori pontificem deposuerant, exhiberi, et habita de eis quaestione secundum legem Romanam, ut majestatis rei capitali sententia damnati sunt, pro quibus tamen papa pio affectu apud imperatorem intercessit. Nam vita et membrorum integritas eis concessa est, caeterum pro facinoris magnitudine exilio deportati sunt. Hujus factionis fuere principes [Col. 0066A] Paschalis numiculator, et Campullus sacellarius, et multi alii nobiles Romani, qui omnes eadem sententia damnati sunt. Ordinatis itaque Romanae urbis totius Italiae, non tantum publicis, sed etiam ecclesiasticis rebus et negotiis, missaque iterum super Beneventanos cum Pippino filio hostili expeditione, ipse post pascha 4 Kalend. Maii Romam egressus est, et venit Spoletum, et dum ibi moraretur, 2 Kalend. Maii, hora noctis secunda terraemotus ingens factus est, quo tota Italia graviter concussa est; quo motu tectum basilicae beati Pauli apostoli magna ex parte cum suis trabibus corruit. Eodem anno loca quaedam circa Rhenum et in Gallia et in Germania terrae motu tremuerunt, et pestilentia propter mollitiem hyberni temporis facta est. Imperator de [Col. 0066B] Spoleto Ravennam veniens, aliquot dies ibi moratus, Papiam perrexit. Ibi nunciatum est ei, legatos Aaron Amirmulin, regis Persarum, portum Pisae intrasse, quibus obviam mittens, inter Vercellas et Eboreiam eos sibi fecit praesentari. Unus enim ex eis erat Persa de oriente, legatus regis Persarum, alter Sarracenus de Africa, legatus Admirati Habraham, qui in confinio Africae in Fossato possidebat, qui Isaac Judaeum, quem imperator ante quadriennium ad regem Persarum cum Lantfrido et Sigimundo miserat, reversum cum magnis muneribus nuntiaverunt. Nam Lantfridus et Sigimundus in itinere defuncti sunt. Misit itaque rex Herchenbaldum notarium in Liguriam ad naves parandas, ubi elephans et ea quae deferebantur, subveherentur, ipse vero [Col. 0066C] celebrato die nativitatis sancti Joannis baptistae apud Heboreiam, Alpes transgressus in Galliam reversus est. Ipsa aestate capta est civitas Barcilona Hispaniae, jam tunc minus plus biennio obsessa; Zatun praefectus ejus et alii quam plures Sarraceni comprehensi sunt. Et in Italia Theate civitas similiter capta et flammis exusta est, ejusque praefectus Rotselmus comprehensus est. Castella quae ad illam civitatem aspiciebant, in deditionem recepta sunt. Zatun et Rotselmus exilio damnati sunt. Mense Octobrio Isaac Judaeus de Africa cum elefanto regressus, portum Veneris intravit, et quia propter nives Alpes transire non potuit, Vercellis hyemavit. Imperator Aquis natalem Domini celebravit.

Anno Dominicae incarnationis 802 Hirene imperatrix [Col. 0066D] de Constantinopoli misit legatum nomine Leonem ad imperatorem de pace confirmanda inter Francos et Graecos, et imperator Constantinopolim misit Jesse episcopum Ambianensem, et Elingaudum comitem, ut pacem cum ea statuerent. Pascha celebratum est in eodem palatio. Eodem anno 13 Kalend. Aug. venit Isaac cum elefanto et caeteris muneribus a rege Persarum missis in praesentiam imperatoris; nomen elefantis erat Ambulator. Ostona civitas in Italia in deditionem recepta est. Luceria quoque frequenti obsidione fatigata, et ipsa in deditionem venit, praesidiumque Francorum in ea positum est. Imperator aestatis tempore in Arduenna venationibus operam dedit, et misso in Saxoniam [Col. 0067A] exercitu, transalbianos Saxones vastavit. Grimaldus Beneventanorum dux, in Luceria Winigisum comitem Spoleti, qui praesidio praeerat, adversa valetudine fatigatum obsedit, et in deditionem accepit, captumque cum magno honore tenuit. Imperator Aquis natalem Domini celebravit.

Anno Dominicae incarnationis 803 terrae motus Aquis palatio factus est, et mortalitas subsecuta est, Winegisus a Grimaldo redditus est. Missi imperatoris a Contantinopoli regressi sunt, et venerunt cum eis legati Nicofori imperatoris, qui tunc rem publicam regebat, quorum haec sunt nomina: Michael episcopus, Petrus abbas, Calistus et Candidatus, qui venerunt ad imperatorem in Germania super fluvium Sala, in loco qui dicitur Saltz, et pactum [Col. 0067B] faciendae pacis in Christo susceperunt; inde dimissi cum epistola imperatoris Romam venerunt, inde Constantinopolim regressi sunt. Imperator autem Bajoariam profectus est, et dispositis Pannoniarum causis, Aquis reversus est, ibi natalem Domini celebravit.

Anno Dominicae incarnationis 804 imperator Aquis hyemavit, aestate vero in Saxoniam cum exercitu perrexit, omnesque qui trans Albiam et in Wibmohdi habitabant Saxones cum mulieribus et infantibus transtulit in Franciam, et pagos transalbianos Abrotidis dedit. Eodem tempore Godefridus, rex Danorum, venit cum classe sua et omni equitatu regni sui ad locum qui dicitur Sliestorp, in confinio regni sui et Saxoniae; promisit enim se ad colloquium imperatoris [Col. 0067C] venturum, sed consilio suorum territus, propius non accessit, sed quicquid voluit per legatos mandavit. Nam imperator super Albiam fluvium sedebat, in loco qui dicitur Holdunsteti, et missa ad Godefridum legatione pro fugitivis retentis, mediante Septembrio Coloniam venit, deinde Arduenna ingressus, venationum jocis exercitatus Aquis reversus est. Medio Novembrio nunciatum est ei, Leonem papam cum eo natalem Domini celebrare velle ubicunque illi placuisset, quod gratanter suscepit. Et statim misso filio suo Carolo ad sanctum Mauritium, eum suscipere honorifice praecepit, ipse vero obviam illi Remorum civitate profectus est, ibique susceptum ad Carisiacum usque perductum, cum eo ibi natalem Domini celebravit, deinde Aquis perduxit, [Col. 0067D] et honoratum magnis muneribus per Bajoariam ire volentem, a suis deduci fecit usque Ravennam. Causa autem adventus ejus haec fuit: nunciatum est imperatori, Jesu Christi Domini nostri sanguinem in Mantua civitate fuisse repertum; imperator ad papam direxit, rogans ut veritatem rei perquireret; qui, accepta occasione Roma exeundi, primo in Langobardiam, quasi pro inquisitione praedicta profectus est, deinde arrepto itinere subito ad imperatorem usque pervenit, mansitque apud illum dies octo, et, sicut dictum est, Romam repedavit.

Anno Dominicae incarnationis 805 Cacanus, princeps [Col. 0068A] Avarorum, imperatorem adiit, postulans sibi locum dari ad habitandum inter Sabariam et Carantanum, quia propter infestationem Sclavorum in pristinis sedibus manere non poterat; quem imperator benigne suscepit, ejusque precibus favit. Eodem tempore misit exercitum cum filio suo Carolo super Sclavos qui vocantur Boemi; qui omnem terram eorum depopulantes, ducem eorum qui appellabatur Letho occiderunt. Imperator Theodonis villam venit, indeque ad Romarici montem usque profectus, ibi venationibus exercitatus est, inde Theodonis villam reversus natalem Domini celebravit.

Anno Dominicae incarnationis 806 venerunt Wilharius et Beatus duces Venetiae, nec non et Paulus dux Iadorae, atque Donatus ejusdem civitatis episcopus, [Col. 0068B] legati Dalmatiae, in praesentiam imperatoris cum magnis donis, et ordinatis tam Venetiis quam Dalmatiis, eorum missis absolutis, imperator cum primoribus et optimatibus Francorum de pace constituenda et conservanda inter filios suos, et de partitione regni placitum habuit. Et divisione facta, in tres partes imperium suum partitus est inter tres filios, ut scilicet unusquisque sciret quam partem tueri et regere debuisset, si illum [patrem] superviveret. De hac divisione testamentum fecit, et sacramentis interpositis a Francis confirmatum est, et Leoni papae transmissum, ut haec decreta manu sua firmaret; quod et factum est. Posthaec imperator dimisso utroque filio in regnum sibi deputatum, Pippino scilicet et Ludowico, de Theodonis villa profectus, [Col. 0068C] navigio per Mosellam Rhenum ingressus, ad Niumagam in Batua venit, ibique tota quadragesima fuit, et sanctum pascha celebravit; et inde Aquis rediens, Carolum filium in terra Sclavorum quae dicitur Sorabi, super Albiam fluvium cum exercitu misit, in qua congressione Miliduoc Sclavus occisus est, duoque castella ab exercitu constructa sunt, unum super ripam fluminis Salae, alterum super Albiam. Sclavisque compressis, ex hac parte in Behemicum cum Bajoariis atque Alamannis ingreditur, eorumque terram ex maxima parte vastavit. Eodem anno in Corsicam insulam contra Mauros qui eam vastabant, classis de Italia a Pippino missa est, cujus adventum Mauri non expectantes abscesserunt. Unus tamen ex Francis Hademarus nomine, [Col. 0068D] comes civitatis Genuae, cum imprudenter pugnaret, occisus est a Mauris. In Spania vero Navarri et Pampilonenses, qui superioribus annis ad Sarracenos transierant, in fidem recepti sunt. Classis a Nicophoro imperatore, cui Geta patricius [21 1Kb] praeerat, ad recipiendam Dalmatiam mittitur, et legati qui fere annos quatuor ad regem Persarum missi sunt, per ipsas Graecarum navium stationes transvecti, ac Tarvisium nullo adversariorum sentiente pervenerunt. Imperator celebravit natalem Domini Aquis palatio. Eodem anno fuit eclypsis lunae, 4. Non, Septembr.; erat statio solis tunc in 16 parte Virginis, [Col. 0069A] luna autem morabatur in 16 parte Piscium.

Anno Dominicae incarnationis 807 eclipsis solis facta est 3 Idus Februar., stante utroque sidere in 25 parte Aquarii, et in eodem mense 4 Kalend. Martii, eclipsis lunae facta est, et in eadem nocte apparuerunt acies in coelo mirae magnitudinis, sole morante in undecima parte Piscium, et luna in 11 parte Virginis. Iterum 11 Kalend. Septemb. eclipsis lunae facta est hora noctis tertia, sole posito in 5 parte Virginis, et luna in 5 Piscium. Ratbertus missus imperatoris, qui de oriente revertebatur, defunctus est, et legatus regis Persarum nomine Abdella, cum monachis de Hierusalem qui legatione Thomae patriarchae fungebantur, quorum nomina fuere [Col. 0069B] Georgius et Felix. Georgius abba erat de monte Oliveti, et erat natione Germanus, et a parentibus Engilbaldus vocatus est. Pervenerunt itaque Aquis ad imperatorem munera ferentes, quae praedictus rex caesari miserat, scilicet papilionem et tentoria atrii, vario colore respersa, mirae magnitudinis et pulchritudinis. Erant enim omnia byssina, tam tentoria quam et funes eorum diversis tincta coloribus. Fuerunt etiam munera praefati regis pallia oloserica multa et valde pretiosa, et odoramenta, et balsamum atque unguenta. Misit praeterea horologium ex aurichalco arte mechanica mirifice compositum, in quo 12 horarum cursus ad clepsydram vertebatur, cum totidem aereis pilulis, quae ad completionem horarum decidebant, et casu suo subjectum sibi cymbalum [Col. 0069C] resonare faciebant, additis in eodem horologio ejusdem numeri equitibus, qui per duodecim fenestras completis horis exibant, et in cursu egressionis suae totidem fenestras quae prius erant apertae, claudebant: nec non et alia multa erant in praefato horologio. Fuerunt etiam inter praedicta munera duo candelabra ex aurichalco mirae magnitudinis et proceritatis, quae omnia Aquis reposita sunt. Imperator legatum et monachos per aliquot tempus secum retinens, postmodum eos in Italiam direxit, atque ibi tempus navigationis expectare jussit. Eodem anno Burchardum comitem stabuli sui, quod corrupte constabulum appellamus, cum classe misit in Corsicam, ut eam a Mauris defenderet, qui praedas illic exercebant. Qui juxta consuetudinem suam de Hispania [Col. 0069D] egressi, primo Sardiniam appulsi sunt, ibique cum Sardis praelio commisso, et multis suorum amissis---nam tria milia ibi cecidisse perhibentur---in Corsicam recto cursu pervenerunt; ibi iterum in quodam portu ejusdem insulae cum classe cui Burchardus praeerat, praelio decertarunt, victique ac fugati sunt, amissis tredecim navibus et plurimis suorum interfectis. Adeo illo anno in omnibus locis adversa fortuna fatigati sunt, ut ipsi sibi idcirco hoc accidisse testati sint, quod anno superiori contra omnem justitiam de Patalaria insula 60 monachos asportatos in Hispania vendiderunt; quorum aliqui per liberalitatem imperatoris iterum in sua loca reversi sunt. Niceta patritius, qui cum classe Constantinopolitana [Col. 0070A] sedebat in Venetia, pace facta cum Pippino rege, et induciis usque ad mensem Augustum acceptis, statione soluta Constantinopolim regressus est, et celebravit imperator natalem Domini Aquis, et pascha similiter.

Anno Dominicae incarnationis 808 hyems mollissima et pestilens fuit. Vere inchoante imperator Niumaga profectus est, et celebrato ibi pascha, iterum Aquis repedavit; ubi nuntiatum est ei, Godefridum regem Danorum copias in Abrotides trajecisse, adversus quem Carolum filium suum cum exercitu misit, jubens vesano regi resistere, si Saxoniae terminos aggredi temptaret. Godefridus expugnatis aliquantis Sclavorum castellis, cum magno copiarum suarum detrimento in patriam reversus [Col. 0070B] est. Nam licet Drasconem ducem Abrotidorum loco pepulisset, Godelaibum alium ducem dolo captum patibulo suspendisset, Abrotidorum duas partes sibi vectigales fecisset, optimos tamen militum suorum et manu promptissimos amisit, et cum eis filium fratris sui nomine Reginbaldum, qui in oppugnatione cujusdam oppidi cum plurimis Danorum primoribus interfectus est. Imperatoris filius Albiam ponte junxit, et exercitum cui praeerat Hilinones et Smeldingos, qui et ipsi ad Godefridum regem defecerant, quanta potuit celeritate transposuit, depopulatisque circumquaque eorum agris, transito iterum flumine, cum incolumi exercitu in Saxoniam se recepit. Fuerunt cum Godefrido in praedicta expeditione Sclavi qui dicuntur Wiltzi, qui propter antiquas inimicitias [Col. 0070C] quas cum Abrotidis habere solebant, sponte se corpus eorum junxerunt, ipsoque in regno revertente, cum praeda quam inter Abrotides coeperant et ipsi domum reversi sunt. Godefridus vero, priusquam reverteretur destructo emporio quod in oceani littore constitutum erat, et lingua Danorum Rerich dicebatur, et magnam regno illius commoditatem vectigalium persolutione praestabat, translatisque inde negotiatoribus soluta classe, ad portum qui Liestorph dicitur, cum universo exercitu venit; ubi per aliquot dies moratus, limitem regni sui qui Saxoniam respicit, vallo munire constituit, et modo ut ab orientali maris sinu quem illi Hostarsal dicunt, usque ad occidentalem oceanum totam Egidorae fluminis aquilonarem ripam munimentum valli praetexerat, una [Col. 0070D] tantum porta dimissa, per quam carra et equites emitti et recipi potuissent. Diviso itaque opere inter duces, domum reversus est. Interea rex Nortdanibrorum de Britannia insula nomine Eardulf, regno et patria pulsus, ad imperatorem dum adhuc Niumaga moratur venit, et patefacto adventus sui negotio, Romam proficiscitur, Romaque rediens per legatos Romani pontificis et imperatoris in regnum suum reducitur. Fuit autem legatus apostolici Adulphus diaconus de Britannia, natione Saxo, et cum eo ab imperatore missi abbates duo, Rotfridus notarius et Nantharius de sancto Othmaro. Imperator, aedificatis per legatos suos super Albiam duobus castellis, praesidioque in eis contra Sclavorum incursiones [Col. 0071A] disposito, Aquis natalem Domini celebravit, et pascha similiter.

Anno Dominicae incarnationis 809 classis de Constantinopoli missa, primo Dalmatiam, deinde Venetiam appulit, cumque ibi hyemaret, pars ejus ad Cumaculam insulam venit, commissoque praelio contra praesidium quod in ea positum erat, a civibus victi atque fugati sunt. Dux autem qui classi praeerat, nomine Paulus, cum de pace inter Francos et Graecos constituenda, quasi sibi hoc esset injunctum, apud Pippinum regem agere moliretur, Willario et Beato Venetiarum ducibus omnes conatus ejus impedientibus, atque ipsis etiam insidias parantibus, cognita eorum fraude, discessit. Dum haec in Italia aguntur, Ludowicus rex in occiduis partibus cum [Col. 0071B] exercitu Hispaniam ingressus, Dertosam civitatem super ripam Iberi fluminis sitam obsedit, consumptoque in expugnatione illius aliquanto tempore, postquam eam tam cito capi non posse vidit, dimissa obsidione cum incolumi exercitu in Aquitaniam se recepit. Postquam Eardulfus rex Nortdanibrorum in regnum suum restitutus est, cum missi reverterentur, Adulphus diaconus captus est a piratis, sed postea redemptus est Romamque reversus. In Tuscia Populonium, civitas maritima, a Graecis qui Orobitae vocantur, depraedata est; Mauri quoque de Hispania Corsicam ingressi, in ipso sabbato sancto paschae civitatem quandam depraedati sunt, et praeter episcopum et paucos senes atque infirmos nihil in ea reliquerunt. Interea Godefridus, rex Danorum, per [Col. 0071C] quosdam negotiatores mandavit duci qui Fresiam providebat, audisse se quod ei imperator esset iratus, eo quod in Abrotides duxisset exercitum, et suas ultus esset injurias, addens se velle denegare quod ei objiciebatur, quod foedus promissum irrupisset; petivit etiam ut mitteret imperator suos missos trans Albim juxta terminos regni sui, et ipse cum suis ibi veniret, invicemque discussis causis, quaeque emendationis digna erant, absque contradictione ibi corrigerentur. Quod cum imperatori nuntiatum esset, non abnuit, colloquiumque est habitum cum primoribus Danorum trans Albiam, multisque hinc inde prolatis, minime ad effectum res perducta est. Thrasco dux Abrotidorum, postquam filium suum postulanti Godefrido obsidem dederat, collecta manu, et auxilio [Col. 0071D] a Saxonibus contracto, vicinos suos Wiltzos aggressus, agros eorum ferro et igne vastavit, regressusque domum cum ingenti praeda, accepto iterum a Saxonibus validiori auxilio, Smeldingorum maximam civitatem expugnat, atque his prosperis successibus omnes qui ab eo defecerant, ad suam societatem redire coegit. Imperator itaque, cum ei multa de jactatione et superbia regis Danorum nuntiarentur, statuit trans Albiam civitatem aedificare, Francorumque in ea ponere praesidium; cumque ad hoc per Galliam atque Germaniam homines congregasset, [Col. 0072A] armisque ac caeteris ad usum necessarium rebus instructos, ad locum destinatum ducere per Fresiam jussisset, Thrasco, dux Abroditorum, in emporio Rerich ab hominibus Godefridi dolo interfectus est. Imperator, postquam locus civitati constituendae fuerat exploratus, Egbertum comitem huic negotio exequendo praeficiens, Albiam trajicere, et locum jussit occupare. Est autem locus super ripam Sturiae fluminis, vocabulo Essesfelt. Occupatus est itaque ab Egberto et comitibus Saxonibus, et circa Idus Martii muniri coeptus. Dum haec circa Danos aguntur, Aureolus comes, qui in confinio Hispaniae atque Galliae trans Pyreneum contra Oscam et Caesaraugustam residebat, defunctus est, et Amoroz praefectus in locum ejus intravit, missaque ad imperatorem [Col. 0072B] legatione, se cum suis omnibus ejus obsequio traditurum promisit. Eclipsis lunae accidit 7 Kalend. Januar.

Anno Dominicae incarnationis 810 Amoroz praefectus colloquium imperatoris expetiit in confinio Gallici et Hispanici limitis; in eo colloquio se promisit cum suis omnibus imperatoris manibus commendaturum, quod licet imperator annuisset, multis intervenientibus causis, remansit infectum. Mauri, de tota Hispania maxima classe collecta, primo Sardiniam, deinde Corsicam applicuerunt, nulloque in ea invento praesidio, insulam pene totam depopulati sunt. Dum haec aguntur, Pippinus rex perfidia ducum Venetiorum incitatus, ipsam insulam bello terra marique vexabat, subjectaque Venetia ac ducibus [Col. 0072C] ejus in deditionem receptis, eandem classem ad Dalmatiae littora vastanda misit. Sed cum Paulus, Cefalaniae praefectus, cum orientali classe ad auxilium Dalmatiis ferendum adventaret, regia classis ad propria regreditur. Ruodthrud, filia imperatoris quae natu major erat, 8 Idus Jun. moritur. Imperator Aquis morabatur, ubi nuntiatum est ei, classem ducentarum navium de Nortmania in Fresiam applicuisse, ternaque praelia cum Fresonibus commisisse, Danosque victores tributum victis imposuisse, et jam 100 libras argenti a Fresonibus esse solutas, regemque Godefridum haec omnia agere dixit. Qui nuntius adeo imperatorem concitavit, ut missis in omnibus circunquaque regionibus ad congregandum exercitum nuntiis, ipse sine mora palatio exiens, illas in partes [Col. 0072D] tendere coepit. Transito itaque Rheno flumine in loco qui Lippa dicitur, copias quae nondum convenerant statuit opperiri. Ubi cum aliquot dies moraretur, elefas ille, quem ei Aaron rex Sarracenorum transmiserat, subita morte periit. Congregatis tandem copiis, quanta potuit celeritate ad Alarum fluvium contendit, castrisque positis minarum Godefridi regis praestolabatur eventum; nam ille tyrannus superbiae spiritu inflatus [22 1Kb] , se jactavit arroganter, quod cum imperatore congredi vellet. Sed cum imperator in loco memorato sederet, diversarum rerum legationes [Col. 0073A] ad eum perferuntur; nam et classem quae Fresiam vastabat domum reversam, et Godefridum a quodam suo satellite interemptum, et castellum vocabulo Huobbuocki, Albiae flumini contiguum, in quo Odo legatus imperatoris erat, et erat orientalium Saxonum praesidium, a Wiltzis captum, et Pippinum filium ejus, regem Italiae, 8 Idus Julii de corpore migrasse, duasque legationes de diversis terrarum partibus, unam de Constantinopoli, alteram de Corduba, adventare pacis causa nuntiabatur. Quibus ille acceptis, disposita pro temporis conditione Saxonia, Aquis revertitur. Tanta in ea fuit expeditione boum pestilentia, ut pene nullus tanto exercitui superesset, quin omnes usque ad unum perirent, et non solum ibi, sed etiam per omne imperium hujus generis animalia [Col. 0073B] perierunt. Aquis veniens mense Octobris, memoratas legationes suscepit, pacemque cum Nicophoro imperatore et cum Abulaz, rege Hispaniae, fecit; siquidem Venetiam Nicophoro reddidit, et Heinricum comitem dudum a Sarracenis captum Abulaz remittente recepit. Eo anno sol et luna bis defecerunt, sol 5 Idus Jun. et pridie Kal. Decem., luna 11 Kal. Julii, et 9 Kal. Januar. Corsica insula iterum a Mauris vastata est. Amoroz et Abdiraman, filius Abulaz, de Caesaraugusta expulsus, et Oscam intrare compulsus est. Godefrido, ut diximus, mortuo, Hemmingus, filius fratris ejus, in regnum successit, pacemque cum imperatore fecit.

Anno Dominicae incarnationis 811 absoluto atque dimisso, Arsafio spatario, legato Nicofori augusti, [Col. 0073C] ejusdem pacis confirmandae gratia legati ab imperatore Constantinopolim mittuntur, Haido episcopus Basiliensis, et Hug comes de Turonis, et Aio Langobardus de Forojulio, et cum eis Leo quidam spatarius natione Siculus, et Willarius dux Venetiae, quorum alter ante annos 10 Romae ad imperatorem, cum ibi esset, de Sicilia profugit, et redire volens patriam remittitur; alter propter perfidiam honore spoliatus Constantinopolim ad dominum suum duci jubetur. Condicta ab imperatore et Hemmingo, rege Danorum, pax propter hyemis asperitatem quae inter partes commeandi viam claudebat, in armis tantum jurata servatur, donec redeunte veris temperie, viis apertis, advenientibus ex utraque parte, Francorum scilicet et Danorum, duodecim primoribus, super [Col. 0073D] fluvium Agidoram, datis vicissim secundum ritum ac morem suum sacramentis, pax confirmaretur. Proceres autem de parte Francorum hi fuere, Walach, Burchardus, Bernhardus, Egbertus, Theodericus, Ano, Osdag, Wichman, omnes comites: de parte vero Danorum in primis fratres Hemmingi, Ancwin et Anganseo, deinde caeteri honorabiles inter suos viri, quorum nomina superfluum duximus annotare. Imperator itaque pace cum Hemmingo firmata, et placito generali secundum consuetudinem Aquis habito, in tres partes regni sui totidem exercitus misit, unum trans Albiam in Linones, qui et ipsos vastavit, et castrum Hohbuochi superiori anno a Wiltzis destructum restauravit, alterum in Pannoniam [Col. 0074A] ad controversias Hunorum ac Sclavorum finiendas direxit, tertium super Brittones ad eorum perfidiam puniendam misit; qui omnes rebus prospere gestis, domum reversi sunt. Ipse autem imperator ad classem videndam, quam praecedenti anno fieri et fabricari jusserat, ad Bonnoniam venit, farumque ibi ad navigantium cursus dirigendos antiquitus constitutam restauravit, et in ejusdem summitate nocte ignem accendit, inde ad Scalt fluvium veniens, in loco qui vocatur Gant, naves ad eandem classem aedificatas aspexit, et circa medium Novembrium Aquis venit, ubi obviaverunt ei legati Hemmingi regis, Aovin et Hebbi, munera regis et verba pacifica deferentes. Fuerunt etiam Aquis adventum ejus praestolantes, qui de Pannonia venerunt, Canizauci [Col. 0074B] princeps Avarum, et Thudun, et alii principes ac duces Sclavorum circa Danubium habitantium, qui a ducibus Francorum qui in Pannonias fuerunt missi, ad praesentiam principis jussi sunt venire. Interea Carolus, filius imperatoris qui major natu erat, obiit 2 Non. Decembris.

Anno Dominicae incarnationis 812 Hemmingus Danorum rex moritur, cui cum Sigefridus nepos Godefridi, et Anilo nepos Herioldi succedere voluissent, neque inter eos de divisione regni conveniret, comparatis copiis et commisso praelio ambo moriuntur. Pars tamen Anilonis adepta victoria, fratres ejus Heroldum et Reginfridum reges sibi constituit, quam necessario pars victa secuta, eosdem sibi imperare non abnuit. In eo praelio 10,940 viri cecidisse memorantur. [Col. 0074C] Nicoforus imperator post multas et insignes victorias, in Moesia provincia, commisso cum Bulgaris praelio, moritur, et Michael, gener ejus, imperator factus, legatos domni imperatoris qui ad Nicophorum imperatorem missi fuerunt, suscepit in Constantinopolim, et absolvit; cum quibus et suos legatos direxit, Michaelem scilicet episcopum et Arsafium, atque Theognostum protospatarium, et per eos pacem a Nicophoro ceptam confirmavit; nam Aquisgrani ubi ad imperatorem venerunt, conscriptum pactum ab eo in ecclesia susceperunt, more suo, id est graeca lingua, laudes ejus dixerunt, imperatorem eum et Basileum appellantes: et in revertendo Romam venientes, in basilica sancti Petri apostoli eundem pacti seu foederis [Col. 0074D] libellum a Leone papa denuo susceperunt. Quibus dimissis, imperator generali conventu Aquis sollempniter habito, Bernhardum filium Pippini nepotem suum in Italiam misit, et propter famam classis quae de Africa et Hispania ad vastandum Italiam ventura dicebatur, Wallonem filium Bernhardi patruelis sui cum illo esse jussit, quousque rerum eventus securitatem suis adferret. Haec classis partim in Corsicam, partim in Sardiniam venit, et ea quidem pars quae ad Sardiniam venit, pene deleta est. Classis Nortmannorum Hyberniam insulam agressa, commissoque cum Scotis praelio, multis ex eis interfectis, caeteri fuga lapsi sunt. A Grimaldo, duce Beneventanorum, 25 milia solidorum auri pro tributo imperatori [Col. 0075A] soluta sunt. Eodem anno expeditio facta est in Wiltzos, et ab eis obsides accepti. Herioldus et Reginfridus, reges Danorum, missa ad imperatorem legatione, pacem petunt, et fratrem suum Hemmingum sibi remitti rogant. Hoc anno Idus Maii post meridiem solis eclypsis fuit.

Anno Dominicae incarnationis 813 imperator Aquis hyemavit, et incipiente vernali tempore Hamalarium qui episcopatum Treverensem tenebat, et Petrum abbatem monasterii de Nonantulas, propter pacem cum Michaele confirmandam Constantinopolim misit; ac deinde habito generali conventu, evocatum ad se de Aquitania Ludowicum filium, coronam illi imperialis dignitatis imposuit, Bernhardum nepotem suum Italiae praefecit, regemque appellari jussit. Concilia [Col. 0075B] quoque jussu ejus super statum ecclesiarum per totam Galliam ab episcopis celebrata sunt, quorum unum Mogontia, alterum remis, tertium Turonis, quartum Caballonis, quintum Arelatum congregatum est, et constitutiones quae in singulis factae sunt, ab imperatore confirmatae sunt; quas qui nosse voluerit, in supradictis civitatibus invenire poterit, quanquam et earum exemplaria in archivo palatii habeantur. Eodem tempore missi sunt trans Albiam quidam Francorum et Saxonum proceres ad terminos Nortmanorum, qui pacem cum eis secundum petitionem ipsorum facerent, et fratrem regum eis redderent; juramentis itaque ex utraque parte datis, pax firmata est. Tamen ea tempestate reges domi non erant, sed ad Westerfalt cum exercitu perrexerant, quae [Col. 0075C] regio ultima regni illorum erat, inter septentrionem et occidentem sita, contra aquilonem Brittaniae summitatem respicit, cujus principes ac populus eorum dominationem dedignabantur; quibus perdomitis eum reversi essent, et fratrem ab imperatore missum recepissent, filii Godefridi regis et nonnulli ex primoribus Danorum, qui jam dudum relicta patria apud Sueones exulabant, attractis undique copiis bellum eis intulerunt, et confluentibus ad se passim ex omni Danorum terra populorum turmis, commisso cum eis praelio, eos regno paterno expulerunt. Eodem anno Carolus imperator obiit, et Aquis in basilica sancti Salvatoris, et sanctae Dei genitricis Mariae honorifice sepultus est, quam basilicam ipse mirifico opere a fundamento aedificare fecit. Ludowicus, [Col. 0075D] filius ejus, imperialia sceptra suscepit.

[Col. 0076A] Haec quae supra expressa sunt, in quodam libello reperi, plebeio et rusticano sermone composita, quae ex parte ad Latinam regulam correxi, quaedam etiam addidi quae ex narratione seniorum audivi. Caetera quae sequuntur, meae parvitatis studio descripta sunt, prout in chronicorum [23 1Kb] libris adnotata inveni, aut ex relatione patrum auditu percipere potui [24 1Kb] . Et de Ludowici quidem imperatoris temporibus perpauca litteris comprehendi, quia nec scripta reperi, nec a senioribus, quae digna essent memoriae commendanda, audivi; de Hlotharii vero imperatoris et fratrum ejus, regum Francorum, gestis plura descripsi; ubi vero ad nostra tempora ventum est, latius sermonem narrationis protraxi: aliter enim, ut Hieronymus ait, narrantur visa, aliter audita: quae melius [Col. 0076B] scimus, melius et proferimus.


DCCCXVIII.

Anno Dominicae incarnationis 818 Bernhardus filius Pippini, rex Italiae, Aquis evocatus ad imperatorem dolo capitur, et primo oculis, post vita privatur. Habuit autem iste Bernhardus filium nomine Pippinum, qui tres liberos genuit, Bernhardum, Pippinum et Heribertum; qui Heribertus Rodulfum [25 1Kb] comitem, filium Balduini [26 1Kb] interfecit nostris temporibus, et non multum post occisus est a Balduino, satellite Balduini, fratris [27 1Kb] Rodulfi, qui Balduinus hucusque [(14) 1Kb] in Flandris ducatum tenet.


DCCCXXIX [28 1Kb] .

Anno Dominicae incarnationis 829 Tancradus, [Col. 0076C] secundus abba Prumiensis [29 1Kb] [(15) 1Kb] monasterii, obiit, et Marcwardus [30 1Kb] [(16) 1Kb] ei in regimine successit, vir prudens et sacrae religioni deditus.


DCCCXXXVI [(17) 1Kb] .

Anno Dominicae incarnationis 836 Brittones foedera violant [31 1Kb] , et rebellare incipiunt cum duce suo nomine Murmano; contra quos imperator exercitum producit, sed non adeo praevaluit.


DCCCXXXVII [(18) 1Kb] .

Anno Dominicae incarnationis 837 Murmanus rex Brittonum moritur, et Numenoio [32 1Kb] apud Ingelenheim ab imperatore ducatus ipsius gentis traditur.


DCCCXXXVIII [(19) 1Kb]

[Col. 0076D] Anno Dominicae incarnationis 838 Hludowicus a [Col. 0077A] suis imperio privatur, et privatus custodiae traditur, regnique monarchia Hlothario, filio ejus, per electionem Francorum datur [33 1Kb] ; rursumque a filio Hludowico et a Francis de custodia eruitur, ac in imperiali sede restituitur. Fuit autem haec dejectio ex permaxima [34 1Kb] parte facta propter multimodam fornicationem Judith, uxoris ejus.


DCCCXXXIX [(20) 1Kb] .

Anno Dominicae incarnationis 839 Hlotharius, derelicta Francia, Italiam petiit. Ebbo, episcopus Remorum, in generali synodo deponitur, ac multi alii exilio damnantur, qui in dejectione imperatoris conspiraverant.


DCCCXL.

Anno Dominicae incarnationis 840 Hludowicus [Col. 0077B] imperator, dum filium Hludowicum trans Rhenum persequitur, morbo gravatur, et in navim missus, per Moinum [35 1Kb] fluvium in Rhenum deducitur, ibique in insula juxta Ingelenheim vita decedit. Inde Mediomatrico [36 1Kb] deportatus, in basilica sancti Arnulfi [37 1Kb] honorabiliter sepulturae mandatur. Statimque [38 1Kb] Hlotharius Italia [39 1Kb] regressus [40 1Kb] , imperium arripuit.


DCCCXLI.

Anno Dominicae incarnationis 841 Hludowicus et Carolus, indigne ferentes quod regno paterno per omnia privati essent, exercitum undequaque contrahunt, ac mox fratrem bello aggrediuntur [41 1Kb] apud Fontaniacum; in qua pugna ita Francorum vires attenuatae sunt ac famosa virtus [42 1Kb] infirmata, ut [Col. 0077C] non modo ad [43 1Kb] amplificandos regni terminos, verum etiam nec ad proprios tuendos imposterum sufficerent. Tandem non sine [44 1Kb] gravi dispendio suorum Carolus et Hludowicus vicerunt.


DCCCXLII.

Anno Dominicae incarnationis 842 tres supradicti fratres imperium Francorum inter se diviserunt; et Carolo occidentalia regna cesserunt, a Britannico oceano usque ad Mosam fluvium, Hludowico vero orientalia, scilicet omnis Germania usque Rheni [Col. 0077D] fluenta, et nonnullae civitates cum adjacentibus pagis [Col. 0078A] trans Rhenum [45 1Kb] propter vini copiam. Porro Hlotharius, qui et major natu erat et imperator appellabatur, medius inter utrosque incedens regnum sortitus est, quod hactenus ex ejus vocabulo Hlotharii [46 1Kb] nuncupatur, totamque Provinciam, nec non et omnia [47 1Kb] regna Italiae cum ipsa Romana urbe, quae et modo ab omni sancta Ecclesia propter praesentiam apostolorum Petri et Pauli speciali quodam veneratur privilegio, et quondam propter Romani nominis invictam potentiam orbis terrarum domina dicta fuerat [48 1Kb] .


DCCCXLVII [49 1Kb] .

Anno Dominicae incarnationis 847 Hetti [50 1Kb] [(21) 1Kb] , Trevirorum episcopus [51 1Kb] , ex hoc seculo transiit, et Thietgaudus [52 1Kb] kathedram ejus obtinuit.


[Col. 0078B] DCCCLI [53 1Kb] .

Anno Dominicae incarnationis 851 obiit Hirmingardis [54 1Kb] regina [(22) 1Kb] , conjux Hlotharii imperatoris, venerabilis et Deo acceptabilis matrona, quae tres filios Hlothario genuerat [55 1Kb] , videlicet Hludowicum, Hlotharium et Carolum.


DCCCLIII [(23) 1Kb] [56 1Kb] .

Anno Dominicae incarnationis 853 Nordmanni [57 1Kb] Britannicum mare navigio girantes, hostia Ligeris fluminis occupaverunt, et repentina irruptione civitatem Namnetis [58 1Kb] invadunt, omniaque caedibus, incendiis ac rapinis depopulantes, pontificem civitatis ipso die sabbato sancto [59 1Kb] paschae, cum baptismum ex more celebraret, in basilica interficiunt, clerumque [Col. 0078C] trucidant; omnemque circumquaque regionem devastantes, primum [60 1Kb] Andegavensem, deinde Turonicam occupant urbem, ac velud inmanis tempestas cuncta prosternit, ita cuncta consumunt. Templum etiam praecellentissimi pontificis Martini incendio cremant. [61 1Kb] Tunc primum Nordmannorum classis, ut aiunt, Ligeris attigit litora.

Eodem anno Egil abba monasterii Prumiensis [62 1Kb] constituitur. Circa haec tempora [(24) 1Kb] Carolus Pippinum, regem Aquitaniae, nepotem suum cepit, [Col. 0078D] ipsis Aquitanis eum prodentibus, eo quod pace soluta [Col. 0079A] eadem provincia a suis indigenis devastaretur, et multa illic mala impune patrarentur, et captum cum consilio episcoporum ac procerum attondit, et habitu monachico indutum Suessionis in monasterium sancti Medardi misit. Inde, duobus monachis [63 1Kb] consentientibus simul et opem ferentibus, fuga dilapsus est; sed iterum captus, in Silvanectis [64 1Kb] [(25) 1Kb] castro munitissimo custodiae mancipatur. Fuit vero iste Pippinus filius Pippini, filii Hludowici imperatoris, de quo ferunt, quod eum pater, videlicet Hludowicus imperator, dum adhuc puerilis esset aetatis [65 1Kb] , voluerit ad clericatus officium promovere, ac Drogoni episcopo Mettensi [M., fratri suo, patruo scilicet pueri, 7-12], avunculo videlicet suo, commendare [66 1Kb] , erudiendum [67 1Kb] liberalibus simul [Col. 0079B] et ecclesiasticis disciplinis. Sed paternis votis Hlotharius ejusdem pueri frater obvius [68 1Kb] , nequaquam permisit eum attondi, sed vi abstraxit de manu patris. Erat enim isdem puer, ut aiunt, ingentis [mirae, 7-12] pulchritudinis, cui postmodum Hludowicus imperator [69 1Kb] , pater suus, cum inter filios suos imperium [70 1Kb] divideret, Aquitaniam tantum provinciam concessit. Sed non ei in prosperum cessit, quod a Dei cultura et servitio [71 1Kb] revocatus est [72 1Kb] ; ebrietatibus enim et comessationibus die noctuque vacans, ad extremum mente captus, in maniacam [73 1Kb] incidit passionem, et praesentem vitam cum dedecore amisit, successorem relinquens Pippinum filium, de quo paulo [74 1Kb] superius mentionem fecimus.


[Col. 0079C] DCCCLV.

Anno Dominicae incarnationis 855 Hlotarius, convocatis primoribus regni, imperium filiis suis divisit [75 1Kb] ; Hludowico Italiam tradidit, eumque imperatorem appellari fecit, aequivoco vero, id est Hlothario, regnum quod ex suo nomine vocatur concessit, Carolo autem, qui junior natu erat, Provinciae regnum largitus est. Dispositis itaque atque ordinatis regni negotiis, valedicens suis, reliquid [76 1Kb] seculum, atque in Prumia monasterio [77 1Kb] veniens, comam capitis deposuit, habituque sanctae conversationis [Col. 0080A] suscepto, in religionis professione diem clausit extremum, 3 Kal. Octobris.


DCCCLVI.

Anno Dominicae incarnationis 856 [78 1Kb] Hlotharius rex Thietbirgam [79 1Kb] reginam sibi in matrimonium junxit; ex qua conjunctione maxima ruina non illi solum, sed etiam omni regno ejus accidit, sicut in subsequentibus [80 1Kb] luce clarius apparebit.


DCCCLVIII [(26) 1Kb] .

Anno Dominicae incarnationis 858 [81 1Kb] Carolus rex, filius Hlotharii imperatoris, moritur; qui Provinciam regebat, et ex regno quod tenuerat, facta est non modica controversia inter Hlotharium regem et avunculum [patruum, 4, 7-12] ejus Carolum.


[Col. 0080B] DCCCLIX.

Anno Dominicae incarnationis 859 Hlotharius Hucberto [82 1Kb] abbati ducatum [83 1Kb] inter Jurum et montem [84 1Kb] Jovis commisit, eo quod tunc fidelissimus putaretur, utpote affinitate conjunctus propter sororem Thietbirgam.


DCCCLX.

Anno Dominicae incarnationis 860 Egil [85 1Kb] abbatiam Prumiensem sua sponte dimisit, et Ansbaldus [86 1Kb] [(27) 1Kb] in regimine successit, vir omni sanctitate et bonitate conspicuus. His [(28) 1Kb] temporibus Hludowicus senior, frater Hlotharii imperatoris, plurima bella strenuissime gessit adversus Sclavorum gentes; siquidem Marahensium [87 1Kb] regna ingressus, armis cuncta perdomuit, capto eorum principe nomine [Col. 0080C] Rastiz [88 1Kb] , cui etiam propter violata foedera oculos effodere [erui, 7-12] jussit [89 1Kb] .

Ea tempestate [(29) 1Kb] inter principes Caroli magnum discordiarum ac litium eferbuit incendium. [90 1Kb] Denique Lambertus, qui ducatum tenebat inter Ligerim et Sequanam, Vivianum [91 1Kb] [(30) 1Kb] potentem virum dolo interfecit; rursus eundem Lambertum [(31) 1Kb] Gauzbertus [92 1Kb] comes cum aliis aeque dolo [93 1Kb] trucidavit. Isdem Gauzbertus [(32) 1Kb] jussu Caroli decollatus est. Destitutam terram principibus et consilio nudatam perspicientes Brittones, arma corripiunt, fines regni [Col. 0081A] Francorum invadunt, Ligerim transeunt, et usque Pictavis progrediuntur, caedibus, rapinis, et incendiis omnia depopulantes, oneratique ingenti praeda ad propria redeunt. Ad [(33) 1Kb] compescendam vero hujus praesumptionis insolentiam Carolus cum magno exercitu Britanniam intravit. Pugna committitur, Saxones [(34) 1Kb] qui conducti fuerant, ad excipiendos velocium equorum anfractuosos recursus in prima fronte ponuntur, sed primo impetu, spiculis Brittonum perterriti, in acie se recondunt. Brittones more solito huc illucque cum equis ad hujuscemodi conflictum exercitatis discursantes [94 1Kb] , modo confertam [95 1Kb] Francorum aciem impetunt, ac totis viribus in medio [96 1Kb] spicula torquent, nunc fugam simulantes [97 1Kb] , insequentium nihilominus pectoribus [Col. 0081B] spicula figunt. Franci qui cominus [98 1Kb] strictis gladiis pugnare consueverant, attoniti stabant, novitate ante inexperti [99 1Kb] discriminis perculsi, nec ad insequendum idonei, nec in unum conglobati tuti. Nox superveniens bellum [100 1Kb] diremit. Multi ex Francis interfecti, quamplurimi vulnerati, innumerabiles equi perierunt. Sequenti die rursus pugna inchoatur, sed graviori infortunio [101 1Kb] finitur. Quod cernens Carolus, nimio terrore dissolutus, nocte inscio exercitu clam aufugit, derelicto papilione, tentoriis, et omni regio apparatu. Mane facto, cum exercitus fuga lapsum regem comperisset, nimia formidine repletur, nihilque aliud nisi de fuga meditatur; Brittones cum clamore irruunt, et castra Francorum omnibus divitiis referta [102 1Kb] invadunt, omnemque belli [Col. 0081C] copiam capessunt, fugientia Francorum agmina insecuntur, obvios quosque aut ferro caedunt, aut vivos capiunt; reliquos fuga servavit. Ditati itaque Brittones opibus Francorum armisque instructi, in sua se recolli unt.


DCCCLXI [(35) 1Kb]

Anno Dominicae incarnationis 861 [103 1Kb] Carolus [104-105 1Kb] placitum habuit in Compendio, ibique cum optimatum consilio Rodberto [106 1Kb] comiti ducatum inter Ligerim et Sequanam adversum Brittones commendavit, quem cum ingenti industria per aliquod tempus rexit.


DCCCLXII [(36) 1Kb] .

Anno Dominicae incarnationis 862 [107 1Kb] . Nomenoius [Col. 0082A] [108 1Kb] rex Brittonum moritur, divino nutu percussus. Nam cum ecclesias Dei devastaret, et confinia crudeliter depopularetur, eo quod Carolo debitam fidelitatem servarent, quadam die, cum equum ascendere vellet, ut coeptam maliciam consumaret, repente vidit ante se sanctum [109 1Kb] Maurilionem [110 1Kb] episcopum astare, sibi haec torvo vultu et terribilibus oculis ingeminantem: Desine jam, crudelis praedo, ecclesias Dei devastare. His dictis, baculum quem manu gestabat elevans, eum in capite percussit; qui a suis in domum reportatus, vitam cum regno finivit. Fuit autem iste Maurilio [111 1Kb] episcopus Andegavensis urbis [112 1Kb] , cujus civitatis termini cohaerebant finibus Brittaniae, et ideo ab eis graviter depopulabantur [113 1Kb] . Filius Nomenoi, Herispoius [114 1Kb] , regnum paternum [Col. 0082B] obtinuit.


DCCCLXIII [(37) 1Kb] .

Anno Dominicae incarnationis 863 Carolus [115 1Kb] iterum cum immenso exercitu fines Brittonum intravit, sed minime ut optaverat praevaluit; novissime autem [116 1Kb] cum eis pacem fecit. Datis itaque ex utraque parte obsidibus et sacramentis, Herispoius rex ad eum venit, ejusque dominationi se subdidit. Carolus magnis muneribus honoratum Herispoium in regnum abire permisit; ipse [117 1Kb] in Franciam revertitur.


DCCCLXIV.

Anno Dominicae incarnationis 864 Hlotharius rex coepit [(38) 1Kb] occasiones quaerere, qualiter Thietbirgam reginam a suo consortio separare potuisset, quam exosam habebat propter Waldradam [118 1Kb] , quae ejus [Col. 0082C] fuerat concubina, cum adhuc adolescens esset in domo paterna. Hanc siquidem, diabolo inflammante, nimio diligebat amore. Guntharium itaque, Coloniensis urbis pontificem, qui eo tempore erat archicapellanus, rex primo per subintroductos missos, deinde per semetipsum super hujuscemodi dissidio omni arte aggreditur, et ut facilius assensum praeberet, promisit se ejusdem episcopi neptem in matrimonium accepturum, tantum ut praedictam Thietbirgam ejus aliorumque episcoporum auctoritate et licentia repudiare quacumque ratione [119 1Kb] potuisset. Qui, ut erat levis animo ac inconsideratus actione, protinus omni intentione [120 1Kb] in rem [121 1Kb] introducitur, vana spe, ut postea claruit, seductus. Rursus idem [Col. 0083A] Guntharius Thietgaudum, archiepiscopum Trevirensem, hac de causa alloquitur, et sciens [122 1Kb] esse virum simplicem, nec adeo in divinis Scripturis eruditum canonicisque sanctionibus exercitatum, ex utriusque Testamenti paginis quasdam sententias profert, quas aliter quam ecclesiastica regula docet edisserens, virum improvidum secum in foveam trahit, caecus caeco ducatum praestans. Quid plura? facta sunt omnia, quae huic commento videbantur esse necessaria. Concilium Mettis [(39) 1Kb] convocant [123 1Kb] , reginam quasi canonice evocatam [124 1Kb] in medio statuunt, testes producunt una cum scriptis, qui valde gravia crimina imponentes [125 1Kb] , inter alia protestati sunt, quod eadem Thietbirga confessa fuisset, semetipsam fratris germani incestuoso concubitu esse pollutam. Continuo [Col. 0083B] statuta patrum de incestuosis recitantur, et non solum a legitimo viro separatur, verum etiam omnis copula maritalis inhibetur, poenitentia juxta modum culpae indicitur, et tali nefaria [126 1Kb] machinatione diu exoptata voluntas regis adimpletur.

Non multo post interjecto tempore [(40) 1Kb] iterum conventum sinodalem Aquisgrani [127 1Kb] coadunant, ubi rex libellum suae proclamationis obtulit, ubi continebatur, qualiter in quadam foemina Thietbirga nomine, factiosis perfidorum hominum argumentis fuerat defraudatus, imo non mediocriter repetivit, quod judicio episcoporum dissidii sententiam pertulisset. Quae si idonea esset conjugali thoro, et pestifera incestus pollutione foedata non fuisset, nec vivae vocis confessione publice condemnata, sponte eam [Col. 0083C] retineret: porro se incontinentem esse professus est, et sine copula juvenilis aetatis ardorem ferre non posse. Allatis [128 1Kb] itaque diversorum conciliorum voluminibus, multa de incestuosis replicata sunt; quibus recitatis, hanc diffinitivam sententiam protulerunt: »Credimus illam non fuisse idoneam ac legitimam conjugem, neque a Deo [129 1Kb] praeparatam esse uxorem, quae publica confessione incestuoso fornicationis crimine denotata probatur. Quocirca glorioso principi nostro pro sua in divino cultu devotissima affectione [130 1Kb] atque victoriosissima regni tuitione, cui non solum nos, verum etiam (omnis 7-12) canonica [131 1Kb] auctoritas interdixit incestuosum conjugium, legitimum matrimonium a Deo illi concessum [Col. 0083D] non denegamus, juxta indulgentiam dicentis Apostoli: Melius est nubere quam uri.« His ita patratis, [Col. 0084A] Waldrada jam in publicum procedit stipata obsequentium multitudine, omnisque regia aula resultat, Waldradam reginam esse. Guntharii [132 1Kb] episcopi neptis ad regem accersitur, ac semel, ut aiunt, ab eo constupratur, atque cum cachinno et omnium derisione ad avunculum remittitur. Igitur agentibus fratribus Thietbirgae reginae, haec omnia ad notitiam Nicolai papae deferuntur, qui eo tempore Romanae praesidebat Ecclesiae.


DCCCLXV [(41) 1Kb] .

Anno Dominicae incarnationis 865 missi sunt Hagano [133 1Kb] et Rodoaldus [134 1Kb] , apostolicae sedis legati, in Galliam, ad discutiendum, utrum res ita se haberet, sicut [135 1Kb] summo pontifici nunciata fuerat: qui in Francia venientes, pecunia corrupti, magis faverunt [Col. 0084B] iniquitati quam aequitati. Tamen ad regem pervenientes, cum ei declarassent legationis suae causas, tale responsum ab eo acceperunt, se nihil aliud egisse, nisi quod episcopi ipsius regni in generali synodo sibi agendum praemonstrassent [136 1Kb] . Dederunt autem idem legati consilium regi, ut illos episcopos [137 1Kb] qui illi [138 1Kb] sinodo praefuerant, ad sedem apostolicam destinaret, qui verbis ac scriptis universali papae satisfacerent. Legati immensis ditati opibus, Romam regressi sunt, nunciaveruntque praesuli quae in Galliis viderant et audierant, adjicientes [139 1Kb] se nullum [140 1Kb] sapientem episcopum in regno Hlotharii invenisse, qui ad liquidum canonicis [141 1Kb] esset institutus disciplinis. Interea [(42) 1Kb] Thietgaudus et Guntharius archiepiscopi Romam profecti sunt, ea animi [Col. 0084C] intentione, ut et regem innoxium in supradicto facto demonstrarent [142 1Kb] , et se cum caeteris coepiscopis ecclesiastica atque apostolica [143 1Kb] exercuisse decreta, stultitiae (quidem 7-12) elogio [144 1Kb] denotandi, qui illam (beati 6, 7-12) Petri [145 1Kb] sedem aliquo pravo dogmate fallere posse arbitrati sunt, quae nec fefellit [146 1Kb] , nec ab aliqua haeresi unquam falli potuit. Itaque cum in praesentiam [147 1Kb] Nicolai papae venissent, libellum obtulerunt, in quo continebantur gesta synodalia, quae in Mediomatrico et Aquis [148 1Kb] ab eis statuta fuerant. Qui cum a notario coram omnibus recitatus esset, interrogavit pontifex, si haec scripta verbis confirmarent [149 1Kb] ? Responderunt, inconveniens videri, ut quod propriis manibus roboraverant, verbis infirmari [150 1Kb] mallent. Et sic nec repulsa nec admissa [Col. 0084D] eorum assertione, jussi sunt ire ad hospitia [Col. 0085A] sua, quousque revocarentur. Paucis ergo interpositis diebus [151 1Kb] , ad synodum quam papa congregaverat sunt accersiti, ubi eorum damnata et anathematizata sunt scripta, et ipsi, omnibus adjudicantibus episcopis, presbyteris ac diaconibus [152 1Kb] , sunt depositi et omni ecclesiastica dignitate privati. Qui tam turpiter dehonestati, Hludowicum imperatorem, fratrem Hlotharii regis, adeunt, qui ea tempestate Beneventanis morabatur in partibus, scriptis ac dictis vociferantes, se injuste esse depositos, ipsi imperatori et omni sanctae ecclesiae injuriam esse factam, cum numquam auditum sit vel uspiam lectum, quod ullus metropolitanus [153 1Kb] sine conscientia principis vel praesentia aliorum metropolitanorum fuerit degradatus. Adjecerunt insuper multa alia, blasphemantes [Col. 0085B] eundem papam, quae hic superfluum duximus enumerare, existimantes ejusdem se imperatoris adminiculo simul et intercessionis ope et criminis objecti abolere [154 1Kb] notam, et pristinae dignitatis recuperare statum. Sed spes eorum frustrata est, quamvis imperator omnibus votis illis opitulari voluisset. Thietgaudus depositionis suae a sede apostolica prolatam sententiam patienter ferens, juxta praecedentem consuetudinem nihil omnino de sacro ministerio contingere praesumpsit; Guntharius vero superbiae spiritu inflatus, vetitum sibi officium usurpare ausu temerario non expavit, parvipendens apostolicam excommunicationem. Revertuntur igitur in Franciam debita confusione respersi [155 1Kb] . Et dum iterum ac tertio [156 1Kb] sedem apostolicam ob reparationis [Col. 0085C] et restitutionis gratiam, [157 1Kb] adissent, novissime in Italia [158 1Kb] infirmitate praeventi, peregrini et exules moriuntur, communione laicali sibi tantum concessa.


DCCCLXVI.

Anno Dominicae incarnationis 866 Arsenius [(43) 1Kb] episcopus, apocrisiarius [(44) 1Kb] et consiliarius Nicolai papae, vice ipsius directus est in Franciam; quo perveniens tanta auctoritate et potestate usus est, ac si idem summus praesul advenisset. Convocato denique episcoporum conventu, Hlotharium regem alloquitur, ut unum e duobus eligat, aut propriae reconcilietur uxori, abdicato Waldradae pellicis consortio, aut protinus anathematis gladio feriretur, ipse omnesque ei in hoc scelere favorem praestantes. Hac necessitate [Col. 0085D] constrictus [159 1Kb] , vellet nollet, Thietbirgam reginam in [Col. 0086A] matrimonium recepit, interposito jurisjurandi sacramento, se illam ita in reliquum habere, sicut aequitatis jura dictant legitimam uxorem esse tenendam, nec eam a se separaret, nec ipsa vivente aliam super eam induceret. Posthaec Waldradam ex auctoritate Dei et sancti Petri et verbo domni apostolici Romam ire jubet, ut pro se rationem reddere studeat [160 1Kb] . Engildrudam quoque [161 1Kb] , uxorem quondam Bosonis [162 1Kb] comitis, a sede apostolica excommunicatam esse, omnibus declaravit, quia proprium deseruerat maritum, et Wangerum, suum vasallum, in Gallias secuta fuerat [163 1Kb] ; quam excommunicationem cum omnibus qui aderant episcopis renovavit.

Post haec eadem Engildrudis [164 1Kb] praedicto Arsenio in Wormatia civitate se repraesentavit, in quo loco [Col. 0086B] praefatus episcopus Hludowico regi occurrerat. Juravit igitur in praesentia ipsius missi sacramentum, hunc modum continens: »Ego Engildrudis, filia quondam Mathfridi comitis, quae fui uxor Bosonis comitis, vobis [165 1Kb] domno Arsenio episcopo, misso et apocrisiario summae sanctae catholicae [166 1Kb] atque apostolicae sedis, et per vos domno [167 1Kb] meo Nicolao, summo pontifici et universali papae, juro per Patrem et Filium et Spiritum sanctum, et per haec quattuor Christi dei [168 1Kb] Evangelia [169 1Kb] , quae ore osculor [170 1Kb] et manibus propriis tango [171 1Kb] , quia amodo relictam illam maliciam [172 1Kb] quam in praenominato Bosone viro meo exercui, ut ovis quae perdita fuit, ad [173 1Kb] sanctam catholicam atque apostolicam [174 1Kb] , sub eadem obligatione qua domnus Nicolaus, summus pontifex et [Col. 0086C] universalis papa, me obligavit, revertar Ecclesiam, et in Italico regno [175 1Kb] , aut vobiscum aut ante vos, quoquomodo provideritis, ibo, et quicquid domnus apostolicus [176 1Kb] jusserit vel terminaverit adimplebo, vel perficere [177 1Kb] non recusabo.« Sed tam horribile jusjurandum non adimplevit. Siquidem usque Danubii fluenta cum eodem Arsenio perrexit, ibique ad quempiam consanguineum pro caballorum adminiculo [178 1Kb] ire condixit, et ad Augustam civitatem ad eundem missum se reversuram [179 1Kb] pollicita est. Tali occasione gressum retorquens [180 1Kb] , ex Alamannia in Franciam repedavit; quod cum supradictus [181 1Kb] Arsenius cognovisset, epistolam misit omnibus archiepiscopis et episcopis [presbyteris 7], atque omnibus sanctae Dei Ecclesiae fidelibus Galliae, Germaniae ac [Col. 0086D] Neustriae [182 1Kb] commorantibus, obtestans omnes per [Col. 0087A] auctoritatem Dei omnipotentis et beatorum [183 1Kb] principum Petri et Pauli, et domni pontificis et universalis papae [Nicolai 8-10, 12], ut nullus eam in suam parrochiam reciperet, sed eam funditus in omnibus ecclesiis suis praedicarent excommunicatam, et ab omni christianorum communione sequestratam, insuper et anathematis vinculo innodatam [184 1Kb] , et inter impias et scelerosas damnatam, donec de pestiferis factionibus suis atque perpetrato perjurio ante domni apostolici praesentiam dignam acciperet poenitentiam.

His summatim commemoratis, revertamur ad Hlotharii regis ingemiscendam causam. Legatus itaque apostolicae sedis, compositis [185 1Kb] in Gallia rebus, Romam unde venerat reversus est. Rursusque [Col. 0087B] Waldrada ejusque complicibus decertantibus, regis animus adversum Thietbirgam commovetur, excitantur irae, et in sopitis discordiarum et odiorum cineribus denuo copiosus ignis accenditur. Despicitur, abhominatur reicitur [186 1Kb] , adulterii crimen inpingitur, omnique ingenii arte exquiritur, qualiter puniri quasi rea possit. Illa praevidens imminere sibi mortis periculum, latenter aufugit, et ad Carolum perveniens, ejus se tuitioni commisit; quod cum, fama divulgante, Nicolaus [187 1Kb] papa cognovisset, misit Carolo regi epistolam collaudatoriam [188 1Kb] [(45) 1Kb] , haec continentem:

»Inter alios sanctae Ecclesiae religiosos propugnatores, et veritatis [189 1Kb] strenuos defensores neminem [Col. 0087C] magis super Thietbirgae, gloriosae reginae, contritione sollicitum, neminem magis ipsius incommoditatibus condoluisse quam vestrae pietatis affectum recolimus.« Et post congruentem exhortationem addidit: »Excellentiam vestram nolumus ignorare, adeo Hlotharium regem Thiebirgam, conjugem suam, diversis afflictionibus subdidisse, et innumeris pressuris contra praestita juramenta [190 1Kb] subegisse, ut nobis coacta nunc scriberet, regia se velle exui dignitate seu copula [191 1Kb] , et sola [192 1Kb] privata vita fore contentam. [193 1Kb] Cui nos scripsimus [194 1Kb] , non hoc aliter fieri posse, nisi eandem vitam conjux ejus Hlotharius [195 1Kb] elegisset. Verum, sicut multorum relatu [196 1Kb] didicimus, ipse Hlotharius conventum celebrare disposuit [197 1Kb] , et eandem Thietbirgam examini proprio et [Col. 0087D] judicio [198 1Kb] subicere meditatur. Et siquidem eam praestigiis falsitatis suae vel argumentosis ambagibus [Col. 0088A] potuerit exhibere, quasi non fuerit legitima sua uxor, vult eam penitus a se sequestrare. Sin autem vult eam tanquam propriam quidem uxorem admittere [199 1Kb] , sed deinde quasi moechata fuerit, insimulare, atque propter hoc [200 1Kb] hominem suum et hominem Thietbirgae ad monomachiam [201 1Kb] impellere, et si homo ipsius reginae ceciderit, disponit hanc sine dilatione perimere. Quae quantum sint omni divinae legi contraria, magnitudo prudentiae vestrae, credimus, jam advertit. Sed et nos hinc aliquid strictim volumus demonstrare, prius asseverantes, quod de retroacta controversia Thietbirga non debet ulterius ad iteratam responsionem provocari, quoniam quod bene semel definitum est et interpositis sacramentis deliberatum, nulla debet iteratione, nisi fortassis ubi [202 1Kb] [Col. 0088B] fuerit major auctoritas, retractari. Deinde quod ecclesiae refugium quaerens, ecclesiasticum judicium semper expetens, submitti non debet seculari [203 1Kb] judicio. Post haec vero, cum nos ex utraque parte, id est tam [204 1Kb] [205 1Kb] a Hlothario quam a Thietbirga, fuerimus provocati judices, nosque amborum controversiam executi simus, ad nullos alios convenit super hoc negocio judices convolare, cum secundum sacros canones a judicibus quos communis consensus elegerit, non liceat provocare, et ubi concessa est provocatio, non nisi ubi major est auctoritas [206 1Kb] , liceat provocare [207 1Kb] . Itaque, cum non sit apostolicae sedis auctoritate, quae amborum negotium executa est, usquam major auctoritas, nescimus si alicui liceat de ejus judicio judicare, [Col. 0088C] vel ejus retractare sententiam.« Et post pauca: »Illud vero quod Hlotarius Thietbirgam de adulterio criminatur, quis non videat dolo esse plenum? Denique, si, ut ipse jactat, uxor ejus non est, quid pertinet [208 1Kb] ad eum illi de adulterio calumniam texere, cum nec moechari potuit [209 1Kb] , si alicujus uxor non extitit [210 1Kb] : porro si a Hlotario de adulterio accusatur, et, si convicta [211 1Kb] fuerit, ultio praeparatur, necesse est, ut fateatur uxorem.« Et quibusdam interpositis: »Praeterea sive de conjugii foedere, sive de adulterii crimine judicium sit agitandum, nulla ratione patet Thietbirgam cum Hlotario posse legalem inire conflictum, vel legitimum controversiae subire certamen, nisi prius ad tempus suae fuerit reddita potestati, sed et suis [212 1Kb] consanguineis libere sociata; inter [Col. 0088D] quos etiam locus providendus est, ubi nulla sit vis [213 1Kb] multitudinis formidanda, et non sit difficile testes [Col. 0089A] producere vel caeteras personas, quae tam a sanctis canonibus quam a venerandis Romanorum legibus in hujuscemodi controversiis requiruntur. Verum haec non ut fiant dicimus, quae sine decreto et ordinatione nostra fieri non posse supra docuimus.«

Accensus itaque idem sanctissimus pontifex zelo Dei, quo fuerat Finees [214 1Kb] sacerdos quondam inflammatus, Waldradam ipso die purificationis sanctae Dei genitricis Mariae, in basilica excommunicavit, et ab omni Christianorum consortio separavit, destinavitque [215 1Kb] epistolam omnibus episcopis per Germaniam et Gallias constitutis causas et modum excommunicationis continentem [(46) 1Kb] . Cujus sensum quam verborum seriem causa brevitatis potius [216 1Kb] placuit [217 1Kb] ponere.

[Col. 0089B] »Decreveramus quidem circa Waldradam, moecham et pertinaciter in impoenitentia permanentem, vindictae modum minus districte temperare, et juxta quod merebatur, non ita pro tanto scelere [218 1Kb] sententiam in eam justae punitionis proferre, nisi obstinato animo in moechiae [219 1Kb] volutabro perenniter permanere proposuisset. Igitur, quia monita nostra et crebras exhortationes contempsit, quia culpam suam nec dum cognovit nec confessa est, nec missa nobis legatione, qui causam ipsius exequendam suscepimus, veniam postulavit postremo cum recto itinere nos illi fuerat adeundum, et beati Petri apostoli suffragia requirenda, retro est conversa post Sathanam, necnon et Thietbirgae reginae dolos struere, coepta interitus meditatione, non cessat [220 1Kb] : [Col. 0089C] cum egregio apostolo dicimus, quod contra eam contraque ejus similes saepius replicandum est, quia secundum duritiem suam et cor inpoenitens thesaurizat sibi iram in die irae. Idcirco nos eam de factis suis excommunicamus [221 1Kb] , donec ecclesiae Christi, nobisque praecipue, qui ejus principaliter curam gerimus, quique causam ipsius exequi ac investigare coepimus, satisfecerit, donec etiam sinistram omnem suspicionem consilium nostrum suscipiens adimat, a pretiosi [222 1Kb] corporis et sanguinis Domini perceptione, atque ab omnimodo consortio sanctae ecclesiae [223 1Kb] , sancti Spiritus beatorumque apostolorum Petri et Pauli judicio, et nostrae mediocritatis, fecimus prorsus [224 1Kb] cum universis complicibus et [Col. 0089D] communicatoribus fautoribusque suis prorsus extorrem. Hanc [225 1Kb] sententiam 4. Non. Februarii a nobis promulgatam meminimus, eamque scripto vobis destinavimus, et ne labor noster inanis [226 1Kb] [Col. 0090A] constituatur, spiritualia nobiscum [227 1Kb] vestra fraternitas adversus jam dictam moecham et communicatores ejus arma sustollat, et in parrochia sua excommunicatam hanc fautoresque suos viva voce [228 1Kb] unusquisque denunciet, donec nostro speciali judicio [229 1Kb] dignae se poenitentiae submittat.«

Direxit etiam Hlothario regi idem reverendissimus pontifex epistolam [(47) 1Kb] , haec continentem: »Audito revertente [230 1Kb] misso nostro correctionis tuae, ut ita dicamus, initio, gratias Deo condignas egimus, et ut tibi quoque grates competibiles [231 1Kb] referremus, animum praeparavimus. Sed, heu! adversa nuntia venientia [232 1Kb] hujus intentionis nostrae proposito celeriter obviarunt. [233 1Kb] Quapropter compulsi sumus mutare vocem, et qui ad gratiarum actiones [Col. 0090B] os aperire [234 1Kb] disposueramus, in [235 1Kb] luctus et increpationes adhuc [236 1Kb] officium linguae coacti dirigimus. Didicimus enim, te qui prolixo tempore in scelere permanens, Ecclesiae Dei non modicum nocuisti, nocere adhuc, et qui in sordibus eras, sordescere adhuc. Siquidem, ut opinamur, tibi non sufficit solum adulterium perpetrasse, nisi apponas, ut etiam animas [237 1Kb] hominum perjurii laqueis irretitas in extremum demergas interitum. Sed quid mirum, si paucorum animabus per perjurium exitium [238 1Kb] acquisisti, quando in tanta sublimitate positus, per exemplum tuae moechiae [239 1Kb] tot hominum milia in perditionis chaos praecipitaveris? Illud autem, quod Thietbirga, quasi Waldradae testimonium dicens, eam fuisse tuam legitimam uxorem volens aut invita [Col. 0090C] frustra conatur astruere, quandoquidem illius nullo prorsus [240 1Kb] hinc testimonio quis indigeat, cum magis nos ita sentiamus quod justum est, et intelligamus quod aequum, ut etiam [241 1Kb] Thietbirga mortua, tu nullis legibus, nullis regulis unquam Waldradam in uxorem possis aut permittaris assumere. Utrum ergo Waldrada legitima tua fuerit aliquando conjunx, ecclesia Dei satisfactione Thietbirgae non eget. Unum tamen scimus [242 1Kb] , quoniam [243 1Kb] nec nos nec eadem Ecclesia Dei, auctore Deo [244 1Kb] qui adulteros judicabit, te, si [245 1Kb] Waldradam quandocumque resumpseris, etiam Thietbirga decedente, dimittet modis omnibus impunitum.« Et post pauca: »Itaque summo studio praefatam [246 1Kb] Thietbirgam, conjugem tuam, tanquam propriam carnem fovere ac diligere [Col. 0090D] procurato, et ne illam a te separare ullo pacto consentias, vigilanter attende; unde si vult a te discedere, corripe, immo corrige [247 1Kb] eam, et a tali [Col. 0091A] intentione per omnia revocare satage. Jam vero si amore pudicitiae separationem quaerat, et conjugalis connubii solutionem efflagitet [248 1Kb] , certum est apostolo dicente: »Quoniam mulier sui corporis potestatem non habet, sed vir;« verum si et ipse pudicitiam sectatus religionis obtentu copulam dissolvere vis, tantum ne simulate fiat, concedimus. Nam licet sit scriptum: Quod [249 1Kb] Deus conjunxit, homo non separet; Deus tamen, et non homo separat, quando divini amoris intuitu, ex consensu utriusque conjugis matrimonia dissolvuntur. Si ergo hoc modo vis, gratuito permittimus animo, celeremque praebemus assensum; aliter autem fieri mutuam vestram separationem prohibemus. Porro si sterilitas accusatur, cogites Saram nonagenariam, Annam [Col. 0091B] quoque, simul et Helisabeth [250 1Kb] ; quam tamen sterilitatem fortasse non facit infoecunditas [251 1Kb] , sed iniquitas. Ergo, gloriosissime rex, esto propria contentus uxore, et praeter illius, alterius ne quaeras consortium. Igitur consilium nostrum accipe, et monita nostra tanquam affectuosi patris amplectere, atque ab omni pravitate mentem, linguam, corpusque refrena, praecipue Waldradae pellicis tuae et dudum a te repudiatae communionem declinans, et ejus consortium perpetuae oblivioni [252 1Kb] tradens. Excommunicata est enim, et usque ad praesentiam nostram ab omni Christianorum contubernio sequestrata, sicut totus jam novit occidens, et jam jamque [253 1Kb] per missos nostros minime cum plagis caeteris oriens ignorabit. Quamobrem cavendum est, [Col. 0091C] ne cum ea pari mucrone percellaris sententiae, ac pro unius mulierculae passione et brevissimi [254 1Kb] temporis desiderio, vinctus et obligatus ad sulphureos foetores et ad perhenne traharis exitium. »Et paucis interpositis epistolam sic concludit: [255 1Kb] « Haec autem nos tibi nunc scripsisse, et quasi inter nos et te nostra verba excessus tuos corripientia discurrisse sufficiat; caeterum praecave, ne quando nobis [256 1Kb] secundum Domini praeceptum [257 1Kb] duos aut tres testes adhibeamus, immo vero ne hoc ecclesiae sanctae dicamus, et, quod non optamus, de caetero fias sicut ethnicus et publicanus.«

Ecce ex multis pauca notare curavimus, ut sic nescientibus ex parte fierent cognita, ut tamen scientibus non per omnia essent onerosa. Qualem [258 1Kb] vero [Col. 0091D] exitum hujus pestiferi morbi pernicies attulerit apostolico renuens mederi antidoto, quantaque [259 1Kb] regni dispendia ex hac mortifera contagione, sicut supradictus [Col. 0092A] sanctissimus papa [260 1Kb] Spiritu sancto afflatus praedixerat, illata sint, in subsequentibus [261 1Kb] suo in loco demonstrabitur [262 1Kb] .

Circa [(48) 1Kb] haec tempora Hludowicus rex fratris sui [263 1Kb] Caroli regnum cum exercitu ingressus est, gestiens occidentalia regna suo subjugare dominatui, fratrisque praeripere [264 1Kb] debitam portionem, quae ei sorte ac funiculo haereditatis competenter acciderat, oblitus germanitatis ac consanguinitatis foedera, oblitus pacti, quod jam dudum mutua conventione pepigerant [265 1Kb] , immemor etiam sacramentorum, quibus se cum magnis execrationibus coram Deo obligaverat. Praebuerant [266 1Kb] ad hoc facinus peragendum talia [267 1Kb] occasionum [268 1Kb] incitamenta fomitem. Carolus, ut [269 1Kb] praemisimus, quosdam ex nobilioribus regni aut publice [Col. 0092B] adjudicatos gladio percussit, aut dolo deceptos [270 1Kb] perdidit. Caeteri formidantes ne similia paterentur, Hludowicum regem trans Rhenum commorantem sollicitant, ejusque [271 1Kb] animum ad obtinendum fratris regnum illiciunt, promittentes semetipsos una cum regno ejus ditioni tradituros [272 1Kb] . Hac persuasione, ut animi regum avidi et semper inexplebiles sunt, facile in spem introductus, cum valida manu, ut diximus, terminos regni intravit. Carolus, sentiens vires [273 1Kb] regni a se defecisse, in ultimis finibus Aquitaniae fugae latibulum [274 1Kb] quaesivit. Hludowicus, ut coeperat, regnum obtinuit, ac usque Senonis civitatem [275 1Kb] pervenit. Dimisso vero exercitu in Germaniam ad propria redire, cum optimatibus regni coepit negotia disponere; sed subito fortuna mutatur. Nam [Col. 0092C] principes qui eum in regnum introduxerant, videntes quod [276 1Kb] longe aliter incederet erga eos [277 1Kb] , quam existimaverant, poenitudine tacti ad Carolum revertuntur. Carolus ex desperatis rebus vires se recepisse congaudens, contractis undique copiis, fratrem bello aggredi tentat. Ille intuens, et a suis quos secum adduxerat, et ab his quos ibi acquisisse visus fuerat, se esse destitutum, maturius fugam arripuit, et cum debita confusione fines regni [278 1Kb] excessit.

Hac tempestate Hucbertus [279 1Kb] abba, frater Thietbirgae reginae, contra Hlotharium regem rebellare exorsus est; collecta quippe praedonum valida manu, rapinas coepit exercere, interfectisque aut fugatis Hlotharii fidelibus, qui finitima possidebant loca, agros villasque eorum suae factionis sectatoribus distribuit. [Col. 0092D] Ad hujuscemodi temeritatem comprimendam Hlotharius rex semel, iterum atque tertio exercitum produxit, frequenter etiam cum ducibus armatorum [Col. 0093A] multitudinem direxit; sed minime hanc praesumptionem extinguere potuit, quia loca inaccessibilia inter [280 1Kb] Jurum [281 1Kb] et Alpes Penninas [282 1Kb] seditiosis munitissimum praebebant receptaculum, et regi exercituique ejus, propter concava vallium et praerupta montium, artissima [283 1Kb] itinera et difficilem [284 1Kb] ingressum [285 1Kb] . Attamen idem acephala [(49) 1Kb] Hucbertus novissime a Conrado [286 1Kb] comite peremptus est juxta castrum, quod Urba [(50) 1Kb] dicitur.

Anno Dominicae incarnationis 866 [287 1Kb] [(51) 1Kb] . Herispoius [288 1Kb] , rex Brittonum, a suis interficitur, et Salomon dux in loco ejus subrogatur. Erat enim isdem vir [289 1Kb] strenuus et bellicosus, et tam forma quam animo ad regni gubernacula coaptatus [(52) 1Kb] . Carolus tertio super Brittones cum exercitu irruere disponit, [Col. 0093B] sed cum ad terminos gentis appropinquasset, audito quod ad resistendum totis viribus parati essent, subito mutata voluntate, magis elegit pacem suscipere quam bellum inferre; facta itaque pactione cum Salomone, quam dudum cum Herispoio fecerat, discessit [290 1Kb] .


DCCCLXVII.

Anno Dominicae incarnationis 867 Nordmanni [(53) 1Kb] oram [291 1Kb] Ligeris fluminis occupantes, Namnetensem [292 1Kb] , Andegavensem, Pictavensem atque Turonicam provinciam iterato crudeliter depopulari coeperunt; contra quos Ruotbertus [293 1Kb] qui marcam [294 1Kb] tenebat, et Ramnulfus [295 1Kb] dux Aquitaniae, collecta multitudine aciem dirigunt. Illi sentientes se ab exercitu [296 1Kb] insequi, cum summa acceleratione ad classem repedare [Col. 0093C] contendunt; sed cum appropinquare insequentium multitudinem cernerent, cognoscentes se effugere non posse, quandam villam ingrediuntur, ubi se, quantum hora permisit, communiunt. Erat autem in eadem villa basilica pergrandis ex lapide constructa, in qua maxima pars Nordmannorum introivit cum duce eorum nomine Hastingo. Ruotbertus et Ramnulfus cum sociis super eos irruunt [297 1Kb] , quoscumque extra basilicam reppererunt [298 1Kb] , absque mora trucidant. Ad ecclesiam [vero 7-12] pervenientes, cum vidissent locum munitum, et animadvertissent [Col. 0094A] non modicam turbam paganorum intrinsecus latitantem, parumper deliberantes, castra in circuitu statuunt, tentoria figunt, ut in crastinum, exstructis aggeribus applicatisque machinis, hostes totis viribus expugnarent; declinabat quippe jam sol ad occasum. Ruotbertus [quoque 7, 9-12] nimio calore exaestuans, galeam et loricam deposuit, ut aura collecta paulisper refrigeraretur [299 1Kb] , cumque unusquisque in positione castrorum intenderet, repente Nordmanni a munitione exiliunt, et cum ingenti clamore super Ruotbertum ac socios [300 1Kb] impetum faciunt. [301 1Kb] Sed quamvis repentini et subitanei casus etiam fortissimos viros in bello conturbare soleant, tamen arma quam citius [302 1Kb] corripiunt, hostes viriliter excipiunt, et cedentes in basilicam redire compellunt. [Col. 0094B] Ruotbertus absque galea et lorica accurrens, cum incautius dimicaret, et inimicos ultro [303 1Kb] insequeretur, interfectus est in introitu ipsius ecclesiae; ejus corpus jam exanime Nordmanni, intrinsecus trahunt. Porro Ramnulfus, cum eminus stans eventum rei specularetur, a quodam Nordmanno per fenestram basilicae sagittae ictu graviter vulneratus est, et a suis ex certamine eductus [304 1Kb] , vix triduo supervixit. Tali infelici infortunio pugna commissa est et [305 1Kb] finita; exercitus amisso capite errore [306 1Kb] pariter ac moerore repletus, solvit eadem hora obsidionem, et ad propria revertitur; Nordmanni ovantes ad classem dirigunt gressum [307 1Kb] .

[(54) 1Kb] Non multo [308 1Kb] post interjecto tempore Hugo [309 1Kb] abba in locum Ruotberti substitutus est, vir strenuus, [Col. 0094C] humilis, justus, pacificus, et omni morum honestate fundatus; si quidem Odo [310 1Kb] et Ruotbertus, filii Ruotberti, adhuc parvuli erant, quando pater extinctus est, et idcirco non est illis ducatus commissus.

Per idem [311 1Kb] tempus gens Sarracenorum in Benevento [312 1Kb] ex Africa veniens, universam pene regionem illam invaserunt, caedibus, rapinis ac incendiis omnia depopulantes. Contra [(55) 1Kb] quos Hludowicus imperator exercitum contrahit, et veritus ne forte adversus innumerabilem hostium multitudinem vires [Col. 0095A] regni non sufficerent, ad Hlotharium [313 1Kb] fratrem in Gallias legatos mittit, omnino exposcens, ut ad praefatae nequissimae gentis vires extenuandas audaciamque refrenandam sibi cum Dei auxilio, virtute quoque Francorum, opitularetur. Qui nihil cunctatus, exercitum cum ingenti industria undequaque contrahit, fratrique quanta potuit celeritate in adjutorium venit. Ubi plurima bella gesta sunt, non solum fortiter, sed etiam feliciter, Deo opem ferente, inter haec exercitus Hlotharii gravi peste fatigatur; ex [(56) 9Kb] insueto quippe calore et intemperie aeris dissolutus, dysenteriae vel lienteriae [314 1Kb] morbo corripitur, ex qua plaga innumerabilis multitudo extincta est; plurimi etiam aranearum [315 1Kb] morsibus perierunt, ut jam tunc daretur intelligi, quod propter duritiam [Col. 0095B] [cordis 8---12] et cor impoenitens Deus non solum Hlothario, verum etiam omni regno ejus adversaretur. Revertitur itaque in Franciam non sine gravi, ut dictum est, dispendio suorum.


DCCCLXVIII.

Anno Dominicae incarnationis 868 Nicolaus, sanctissimus et beatissimus papa, post multos pro Christo labores et post multa [316 1Kb] pro sanctae ecclesiae in violabili statu certamina, migravit [(57) 1Kb] ad coelestia regna, recepturus pro administrata fideliter sibi credita dispensatione a largissimo Domino immarcescibilem gloriae coronam: de cujus Deo placitis actibus plura poterant dici relatu digna, nisi brevitati studentes, causas rerum magis summatim notare quam explanare [317 1Kb] proposuissemus. Denique post beatum Gregorium [Col. 0095C] usque in praesens nullus praesul in Romana urbe pontificali honore sublimatus illi videtur aequiparandus. Regibus ac tyrannis imperavit, eisque ac si dominus orbis terrarum auctoritate praefuit; episcopis et sacerdotibus religiosis ac Domini mandata observantibus humilis, blandus, pius [318 1Kb] , mansuetus apparuit, irreligiosis et a recto tramite exorbitantibus terribilis atque austeritate plenus extitit, ut merito credatur alter Helias, Deo suscitante, nostris in temporibus exsurrexisse [319 1Kb] , et si non corpore, tamen spiritu et virtute [320 1Kb] .

Huic sanctissimae memoriae viro Adrianus in pontificatu successit. Quod cum Hlotharius rex certa relatione [321 1Kb] comperisset, ei talia scripta direxit: [Col. 0095D] »Infausta relatio et inambigua [322 1Kb] hactenus manens, ut ita dicamus, acriter nostrae serenitatis transverberavit aures, intimando quod beatae recordationis [Col. 0096A] domnus Nicolaus ab hac lachrymarum valle vocante Christo decesserit, cum sanctis ut credimus inaestimabiliter coronandus. Nec differt, ut omnis christiana religio de tanto pontifice doleat, et [323 1Kb] omnis ordo ecclesiasticus [324 1Kb] de prudentissimo papa ingemiscat; revera nos potius deflemus, qui causas nostrae calumniae et fraudulentas aemulorum nostrorum querimonias tam benigno patri aequitatis ac justitiae lance ponderandas ac determinandas [325 1Kb] ad tempus et in parte commisimus; sed, quod lugubriter [326 1Kb] replicamus, plus apud sanctitatem illius valuere nostrorum [327 1Kb] inimicorum insidiae et simulatae deceptiones, quam nostra simplex et pura defensio. Nos enim litteris et verbis indesinenter proclamantes et diversis legationibus eadem repetentes, [Col. 0096B] humiliter postulavimus, ut nos et accusatores nostri juxta divinas et humanas leges sui pontificii [328 1Kb] audientiam mereremur, ut ratio docet, nostram praesentiam exhibendo: sed semper repulsi sumus.« Et [329 1Kb] post pauca: »Sed quia Deus omnipotens, princeps pastorum, in illa sancta sede vestri pontificatus apicem sublimavit, si tempus arriserit [330 1Kb] , vestrum multipliciter desideramus conspectum, et vestris [331 1Kb] Deo dignis animari colloquiis, ac melliflua benedictione potiri [332 1Kb] .« Et in fine ipsius epistolae: »Interea modis omnibus obsecramus, ut de vestra optabili prosperitate litteris vestris celsitudinem nostram certam reddentes, carae filiationis munus nobis impartiri [333-334 1Kb] dignemini.«

Ad haec supradictus papa rescripsit, sedem sancti [Col. 0096C] Petri semper paratam esse dignam satisfactionem suscipere [335 1Kb] , nec quod divinae humanaeque leges juste decernunt, unquam repulisse; itaque si se immunem ab objectis sciret, cum omni fiducia sedem apostolicam oporteret adire, ut expetitam benedictionem perciperet; si autem culpam recognosceret, nihilominus absque haesitatione venire festinaret, condigna poenitentiae remedia suscepturus.

His temporibus [(58) 1Kb] gens Vulgarum [336 1Kb] ferocissima ac bellicosa, relictis idolis abrenuntiatisque gentilium superstitionibus, in Christum ex permaxima [337 1Kb] parte credidit, et abluta salutari baptismatis unda, in religionem christianam transiit. Directi sunt autem a sede apostolica in eandem gentem sacerdotes [Col. 0096D] ac viri religiosi [(59) 1Kb] , qui populum adhuc rudem divinis informarent praeceptis, et incultam barbariem sacris dogmatibus excolentes, Christo gratum habitaculum [Col. 0097A] praepararent. Ut hujus vere sanctae devotionis opus prosperum obtineret effectum. Hludowicus, christianissimus rex, qui Germanis imperabat, non mediocre praebuit supplementum [338 1Kb] . Ferunt autem de hujus gentis rege, quod a tanta [339 1Kb] perfectione post perceptam baptismi gratiam coeperit, ut diebus ornamentis regiis indutus coram populo procederet, noctibus vero sacco vestitus [340 1Kb] latenter ecclesiam intrans, super pavimentum ipsius basilicae, substrato tantum sibi cilicio, prostratus in oratione jaceret. Non post multum tempus divina inspiratione commonitus [341 1Kb] regnum terrenum dimisit, ut in coelis aeternaliter regnaret cum Christo; et ordinato in suo loco in [342 1Kb] regem [343 1Kb] filio suo majore [344 1Kb] natu, comam capitis deposuit, habituque sanctae conversationis [Col. 0097B] suscepto, monachus [(60) 1Kb] effectus est, eleemosynis, vigiliis et orationibus die noctuque intentus. Interea filius ejus quem regem constituerat, longe a paterna intentione et operatione recedens, praedas coepit exercere, ebrietatibus, comessationibus et libidinibus vacare, et omni conamine ad gentilitatis ritum populum noviter baptizatum revocare; quod cum pater audisset, nimio zelo accensus, sacrum habitum deposuit, et militiae cingulum resumpsit, et cultu regio indutus, adsociatis sibi Deum timentibus, filium persecutus est: quem mox absque difficultate cepit, oculosque ejus effodit [345 1Kb] , et in carcerem misit; deinde convocato omni regno suo, filium juniorem regem constituit, interminatus coram omnibus similia fore passurum, si in aliquo a recta christianitate [Col. 0097C] deviaret. His ita patratis, deposito cingulo et resumpto sanctae religionis habitu, monasterium ingressus [346 1Kb] , in sancta conversatione reliquum vitae praesentis [347 1Kb] tempus duxit [348 1Kb] .


DCCCLXIX.

Anno Dominicae incarnationis 869 Hlotharius Romam [349 1Kb] profectus est, quo cum pervenisset, ab Adriano pontifice honorifice susceptus est. Qui ab eodem praesule sciscitatus, si monita pii patris domni Nicolai cum omni vigilantia hactenus observata [350 1Kb] haberet et praestitum jusjurandum inviolato foedere custoditum [351 1Kb] , ab illo deceptus qui in veritate non stetit, qui non solum mendax est, sed etiam pater omnis mendacii, respondit se ita omnia observasse, ac si divinitus sibi essent imperata. Cumque proceres [Col. 0097D] et optimates qui cum eo venerant, eadem testificarentur, [Col. 0098A] nec ulla opposita persona inveniretur, quae adversus regiam auctoritatem legitimum auderet controversiae inire certamen, universalis papa talia prosequitur: »Si vestrae testificationis verbis veritas suffragatur, cum omni alacritate mentis omnipotenti Deo multiplices gratiarum actiones referimus. Restat ergo, fili karissime, ut ad confessionem sancti Petri accedas, ubi Deo propitio salutarem hostiam pro tua non tantum [352 1Kb] corporis quam animae incolumitate immolabimus, ex qua te nobiscum participare oportet, ut per hanc participationem membris Christi, unde abscisus videbaris [353 1Kb] , merearis incorporari.« Finita igitur missarum sollempnia [354 1Kb] , invitat summus pontifex eundem regem ad mensam Christi; acceptoque in manibus corpore et sanguine [Col. 0098B] Domini, ita eum alloquitur: »Si innoxium te recognoscis a prohibito atque interdicto tibi a domno [355 1Kb] Nicolao adulterii scelere, et hoc fixa mente statutum habes, ut nunquam diebus vitae tuae Waldradae, pellicis tuae, dudum a te repudiatae, miscearis nefario concubitu, fiducialiter accede, et sacramentum salutis aeternae tibi ad remissionem peccatorum profuturum percipe: si autem tua conscientia te accusat et letali [356 1Kb] vulnere sauciatum proclamat, aut iterum redire mente disponis in moechiae volutabro [357 1Kb] , nequaquam sumere praesumas, ne forte ad judicium et condemnationem tibi eveniat [358 1Kb] , quod fidelibus ad remedium praeparavit divina providentia.« Qui mente captus, obduratus pariter et obcaecatus, absque retractatione communionem corporis [Col. 0098C] et sanguinis Domini [359 1Kb] de manu pontificis sumpsit, non expavescens illam sententiam quae dicit: Horribile est [360 1Kb] incidere in manus Dei viventis. Qui enim manducat et bibit indigne, judicium sibi manducat et bibit. Deinde conversus idem praesul [361 1Kb] ad sequaces ac fautores regis, unicuique communionem obtulit in haec verba: »Si domino ac regi tuo Hlothario in objecto adulterii crimine favorem [362 1Kb] non praestitisti, neque consensum praebuisti, et Waldradae et aliis ab hac sede apostolica excommunicatis non communicasti, corpus et sanguis Domini nostri Jesu Christi prosit tibi in vitam aeternam!« Igitur quisquis in his se laesum sciens ausu temerario communionem sub tali contestatione porrectam sumere praesumpsit, divino judicio percussus, ab [Col. 0098D] hac luce subtractus est, antequam subsequentis [Col. 0099A] anni rediret principium; perpauci qui se a communione substraxerunt, vix mortis periculum evaserunt [363 1Kb] .

Porro Hlotharius Roma egressus, morbo corripitur, et Placentia civitate [364 1Kb] perveniens, diem clausit extremum 6 Idus August. Tanta autem strages in praefati regis populo facta est, ut non peste perisse, sed hostili gladio corruisse virtus ac nobilitas totius regni videretur, quae eo tempore tantae foecunditatis erat, ut in modum densarum segetum pullulans, veluti quodam examine [365 1Kb] imperii fines [366 1Kb] repleverit.

Carolus [367 1Kb] , certa relatione comperiens Hlotharium regem obisse, mox regnum illius occupare [368 1Kb] nititur, Mettisque [369 1Kb] perveniens, ad Adventio, praefatae [Col. 0099B] urbis episcopo, et nonnullis [370 1Kb] aliis primoribus favorabiliter exceptus, in regnum sublimatur [371 1Kb] , indeque digrediens, Aquisgrani palatium ingressus est, eo quod sedes regni [372 1Kb] esse videretur. Ubi multo plures ad eum confluxerunt [373 1Kb] .

Carebat autem ea tempestate urbs Trevirorum et Colonia Agrippinensis pontificibus; siquidem, ut praemisimus, amborum praesules in Italia ab hac luce subtracti sunt. Inito autem rex cum optimatibus consilio, Bertulfum, nepotem [374 1Kb] supradicti Adventii episcopi, ecclesiae Trevirorum praefecit. Actum [375 1Kb] est autem, ut iste vir episcopalem obtineret dignitatem, interventu et ope praedicti Adventii, qui eo tempore [376 1Kb] plurimum apud regem poterat [377 1Kb] , eo quod illi assentando in adipiscendis regni negotiis [Col. 0099C] ambitiosius faveret.

Porro Coloniae Agrippinae rex Hilduinum [378 1Kb] abbatem praeponere [379 1Kb] tentavit in pontificali cathedra, fecitque a Francone [380 1Kb] , episcopo Tungrensis [381 1Kb] dioceseos, in Aquis palatio presbyterum ordinari ad titulum sancti Petri praedictae metropolis.

Dum haec in regno Hlotharii aguntur, Hludowicus rex infirmitate detentus, in Bajoariorum finibus lecto decumbebat. Audiens itaque a fratre saepedictum regnum taliter invasum, aegre tulit, et cum omni festinatione legatos direxit, qui eum obnixe rogarent, ut ab hac temeraria invasione cessaret, nec solus [382 1Kb] indebita praesumptione usurparet, quod utrisque haereditario jure aequaliter competebat; regno [383 1Kb] [Col. 0099D] decederet [384 1Kb] , quousque Deo pristinam sospitatem [385 1Kb] [Col. 0100A] reddente, venire posset, ut pariter colloquerentur, et de ejusdem regni statu [386 1Kb] . quod justitiae et aequitatis jura dictabant, pari voluntate decernerent. His cum tali mandato praemissis, interim Liudbertum [387 1Kb] , archiepiscopum Magontiacae [388 1Kb] urbis, occulte Coloniam dirigit, hortaturque, ut omni arte satageret ordinationem Hilduini praevenire, et ex ipsius civitatis clero episcopum consecrare studeret [389 1Kb] per electionem civium. Qui, assumptis secum aliis episcopis, recto itinere Diuza [390 1Kb] castrum pervenit, et formidans ne forte insidiae sibi a Caroli fautoribus molirentur [391 1Kb] , nequaquam Rhenum transiit, sed destinatis missis, mandavit ut honestiores ex clero et nobiliores ex populo sibi ad idem castrum occurrerent. Illis jussa complentibus, episcopus ex parte [Col. 0100B] regis eos alloquitur, ut sibi consulerent, et quam citius ex proprio grege [392 1Kb] praesulem eligerent; se ad hoc destinatum esse, ut quemcumque communi consilio praeficiendum decernerent, statim consecraret. Ad haec illi respondent, Hilduino episcopatum [393 1Kb] esse datum, jamque presbyterum ad ipsam sedem ordinatum, omnesque pene manibus datis ejus dominationem susceptam haberent, nulla ratio permitteret [394 1Kb] ut alium eligerent. Quibus ille econtra: Si electionem vobis [395 1Kb] a rege concessam despicitis, in arbitrio et potestate regis est, quem vobis velit dare episcopum [396 1Kb] ; tamen pro certo scitote, quod ante triduum alium quam Hilduinum habebitis [397 1Kb] episcopum. His auditis unaminiter elegerunt Willibertum, venerabilem virum, quem nimium renuentem ac refugientem [Col. 0100C] ordinavit [(61) 1Kb] praedictus [398 1Kb] antistes, cum aliis consacerdotibus, et cum omni clero et populo Rheni fluenta transfretavit, et eum honorifice in sede [399 1Kb] pontificali imposuit, omnibusque rite peractis, sub [400 1Kb] omni [401 1Kb] celeritate recessit. Carolus comperta ordinatione nimio furore accenditur, ac mox Coloniam proficiscitur; quippe dum haec agerentur a missis Hludowici, Hilduinus apud Aquis [402 1Kb] palatium in regio [403 1Kb] obsequio morabatur. Willibertus episcopus et omnes qui in ejus ordinatione [404 1Kb] consenserant, Rhenum transeuntes saevitiam regis declinaverunt. Rex cum neminem reperisset, in quem suas injurias ultum ire posset [405 1Kb] , via qua venerat regressus est. Interea iterum legati a Hludowico [Col. 0100D] mittuntur, orantes ut a regno discederet; sed cum [Col. 0101A] minime acquiesceret, novissime Liudbertum archiepiscopum et Altfridum [406 1Kb] episcopum [(62) 1Kb] de Saxonia [407 1Kb] , prudentissimum virum, Hludowicus legatos dirigit, mandans ut unum e duobus eligeret, aut cito a regno recederet [408 1Kb] , aut sibi cum fratre pugnandum foret. Qui eum tanta ingenii arte tantaque constantia aggrediuntur, ut absque dilatione recederet, et in proprio regno se reciperet. Post haec supradicti reges conventum celebrare disponunt, in loco qui dicitur Marsana [(63) 1Kb] , juxta Mosam.


DCCCLXX.

Anno Dominicae incarnationis 870 [409 1Kb] Hludowicus et Carolus una cum optimatibus et proceribus suis ad Marsanam venientes, regnum quondam Hlotharii aequis partibus inter se [410 1Kb] diviserunt. Qualiter [411 1Kb] [Col. 0101B] autem haec divisio [412 1Kb] facta sit, quia omnibus pene notum est [413 1Kb] , supervacuum diximus adnotare.

Carolus, conventu absoluto, ad Heristellium [414 1Kb] perrexit, quia ei idem [415 1Kb] palatium in parte acciderat; Hludowicus vero ad Aquis [416 1Kb] palatium rediit, ubi duobus fere mensibus lecto decubuit, adversa valitudine praeventus.

Denique cum a partibus orientis veniens Ribuariorum terminos intrasset, in quandam regiam villam, nomine Flameresheim [417 1Kb] [(64) 1Kb] , ad hospitium divertit, cumque solarium domus conscendisset stipatus obsequentium multitudine, repente ipsum solarium, quod nimia vetustate erat [418 1Kb] putredine resolutum, trabibus fractis corruit, et inter ruinas ejus rex graviter attritus est, ita ut duae costae ejus a sua [Col. 0101C] compage [419 1Kb] disjungerentur. Et cum omnes accurissent, eumque perisse arbitrarentur, ipse a loco in quo ceciderat surgens, suis se repraesentavit, asserens se nihil mali passum, et ultra quam credi potest dissimulato [420 1Kb] languore, sequenti die contra fratrem ad Marsana [421 1Kb] proficiscitur. Tanta hujus principis duritia, tanta animositas fuit, ut cum etiam fragor fractarum costarum adinvicem collidentium a nonnullis audiretur, nemo tamen propterea audierit [422 1Kb] eum suspirium trahentem vel gemitum emittentem.

[Col. 0102A] Per idem tempus [423 1Kb] : [(65) 1Kb] Carolus Carolomannum, filium suum, oculis privavit. Siquidem praedictus rex ex Hirmindrude [424 1Kb] regina tres filios susceperat, Carolum scilicet, Carolomannum et Hludowicum; sed duo ex his infeliciter perierunt; nempe Carolus levitate juvenili ductus, temptare [425 1Kb] volens Albuini, fratris [426 1Kb] Bivini [427 1Kb] et Bettonis audaciam ac saepe laudatam constantiam, alium se esse simulans, cum ex venatione vespertinis horis idem Albuinus quadam die reverteretur, super eum solus impetum fecit, veluti equum in quo sedebat [428 1Kb] violenter ablaturus. Ille nihil minus existimans quam filium regis, evaginato gladio ex adverso eum in capite percussit, moxque terrae prostravit, deinde multis vulneribus confossum semivivum reliquit, arma pariter et caballum [Col. 0102B] secum [429 1Kb] auferens; debilitatis [430 1Kb] ergo membris, ac vultu deformatus, pauco tempore supervixit. Albuinus, cognito quod filius regis [431 1Kb] esset, in quem talia exercuerat, celeriter aufugit mortisque [432 1Kb] periculum declinavit [433 1Kb] .

Porro Carolomannus cum adhuc esset puerulus, jussu patris attonsus, clericus effectus est, dehinc [434 1Kb] procedente tempore ad diaconatus officium, quamvis invitus atque coactus, in praesentia genitoris ordinatus est, legitque publice evangelium, et pontifici missam celebranti juxta morem ministravit. Post haec per apostasiam recedens ab ecclesiastica religione, abiciens ac spernens [435 1Kb] negligenter gratiam quae ei data erat per impositionem manus, alter Julianus efficitur. Collecta quippe praedonum non modica turba, [Col. 0102C] ecclesias Dei coepit devastare, ea quae pacis sunt impugnare, cuncta diripere, et inaudita mala perpetrare; pro quibus cum crebro a patre correptus fuisset, nec tamen ullatenus a coepta pravitate [436 1Kb] cessaret, novissime ex praecepto patris ei oculi eruuntur [437 1Kb] , ut supra meminimus; justo Dei judicio lucem exteriorem amittens, qui interiorem, quae Christus est, a suo pectore effugaverat, in tenebras exteriores missus, qui interioribus sua sponte se tradiderat [438 1Kb] . Orbatus [439 1Kb] itaque Hludowicum avunculum [patruum 4, 7-12] suum adiit, miseriarum [440 1Kb] [Col. 0103A] et calamitatum [441 1Kb] suarum aerumnas apud eum lugubriter deplorans [442 1Kb] ; ille miseratione motus, Absternacum [443 1Kb] [(66) 1Kb] monasterium sancti Willibrordi [444 1Kb] , ei ad subsidium vitae praesentis concessit, ubi non multo post tempore mortuus est et sepultus [445 1Kb] .


DCCCLXXI.

Anno Dominicae incarnationis 871 Adrianus [(67) 1Kb] papa migravit ad Dominum, et Johannes summi pontificii culmen [446 1Kb] adeptus est.

His diebus Adalgisus, dux Beneventanus, Graecorum persuasionibus corruptus, adversus Hludowicum imperatorem manum levavit. Etenim ejus hortatu plurimae civitates provinciarum Samnii, Campaniae et Lucaniae a Hludowico recedentes, Graecorum dominationi se subdiderunt. Quibus cognitis, imperator [Col. 0103B] in provincia Samnitica [447 1Kb] exercitum transfert, petiturus harum provinciarum caput Beneventum [448 1Kb] , ditissimam et opulentissimam civitatem. Adalgisus adventare exercitum sentiens, timore perterritus ad callida argumenta convertitur, et Benevento egressus imperatori ultro se offert, paratum se esse et semper fuisse ad ejus obsequium profitetur, numquam defectoribus se assensum [449 1Kb] praebuisse juramento confirmat; deinde muneribus regem sibi conciliat, ac mox in pristinam recipitur gratiam. Imperator in Campaniam et Lucaniam ad civitates quae defecerant copias transponit, quas absque difficultate in deditionem recepit, excepto [450 1Kb] Capuam, quae, quia quadro [451 1Kb] lapide erat constructa, audaciam repugnandi civibus praebuit. Cingitur [452 1Kb] itaque obsidione, omnisque [Col. 0103C] aditus intrandi vel exeundi [453 1Kb] penitus intercluditur, regio [454 1Kb] in circuitu vastatur, cuncta hostili rapacitate diripiuntur; novissime vites, oliveta [455 1Kb] et ceterae [456 1Kb] fructiferae arbores radicitus exciduntur. Capuani, desperatis rebus, episcopum civitatis adeunt, corpus sancti Germani episcopi, cujus animam venerabilis pater Benedictus in sphaera ignea [457 1Kb] ab angelis in coelum viderat deferri [458 1Kb] , in feretro levant, et sic portis apertis supplices castra imperatoris petunt, orantes ejusdem sancti interventu sibi veniam largiri. Augustus, ut totis pietatis visceribus affluebat, misericordia motus, erratus atque excessus [459 1Kb] benigne indulsit, praecepitque exercitui ab excidio retrahere manum [460 1Kb] . Expulsis itaque Graecis, custodes ex numero satellitum in civitatibus [Col. 0104A] quas receperat locat, et sic Beneventum [461 1Kb] proficiscitur, ubi aliquantisper decreverat immorari. Exercitus longa civitatum obsidione fatigatus, genitale solum coepit suspirare, post emensos labores quietem desiderare [462 1Kb] , conjugum [463 1Kb] ac liberorum dulces amplexus [464 1Kb] ante oculos mentis reducere [465 1Kb] , et hac ex causa paulatim cotidie [466 1Kb] diffluere. Interim Adalgisus [467 1Kb] , ut erat callidus ingenio, imperatorem alloquitur, cur vires suorum, nullis existentibus causis, profligaret, cur agros villasque suae ditioni subditas hostiliter depopulari permitteret; oporteret, ut et fessis optata quies concederetur [468 1Kb] , et regio quae jam pene [469 1Kb] devastata erat, clementia principis salvaretur. Flexus his suggestionibus, imperator exercitum [470 1Kb] pro maxima parte absolvit et ad propria [Col. 0104B] redire [471 1Kb] permisit; ipse cum [472 1Kb] paucis in eodem loco remanet, nil adversi suspicatus [473 1Kb] . Adalgisus regem destitutum suorum viribus [474 1Kb] cernens, jamdudum conceptam iniquitatem parturit, et cum suae conspirationis sectatoribus [475 1Kb] palatium, in quo imperator meridie quiescebat, occupare nititur. Rex a strepitu et clamore irruentium excitatus, lecto desilit, arma corripit, et cum perpaucis corporis sui custodibus ad ostium domus turbatus repentina irruptione, procedit, aditumque ferro intercludens, hostem a liminibus arcet. Adalgisus sentiens non sine discrimine ostia domus, esse penetranda, ab introitu pedem retrahit, palatiumque flammis jubet exuri. Interea rex dextras [476 1Kb] sibi dari petit, pacemque obnixe deposcit; cui responsum est, non aliter petita impetraturum, [Col. 0104C] nisi prius jurejurando devovisset, nunquam se diebus vitae suae Beneventi fines intraturum, neque ex calumnia quam tunc patiebatur, vindictam aliquando exacturum. Allatis itaque sanctorum pignoribus, necessitate constrictus sacramentum quod ab eo exigebatur juravit, statimque postera die a Benevento [477 1Kb] exivit.


DCCCLXXII.

Anno Dominicae incarnationis 872 Hlodowicus [(68) 1Kb] imperator Romam venit, ibique conventum celebrans, coram summo pontifice multa super Adalgisi tyrannide conquestus est. Tunc [478 1Kb] a senatu Romanorum idem Adalgisus tyrannus atque hostis reipublicae declaratur, bellum etiam [479 1Kb] adversus eum decernitur. Joannes [480 1Kb] papa imperatorem a juramento [Col. 0105A] quo se obligaverat, auctoritate Dei et sancti Petri absolvit, adfirmans nihil sibi [481 1Kb] obesse, quod ob mortis periculum evadendum coactus fecerat, nec sacramentum esse dicendum, quod contra salutem reipublicae, quamvis cum multis exsecrationibus, fuerit prolatum [482 1Kb] . His exhortationibus principis animum [483 1Kb] ad rediviva certamina provocat. Tamen, ne a suis perjurus diceretur, nequaquam ipse contra tyrannum procedit, sed reginam cum exercitu dirigit. Adalgisus, certis [484 1Kb] indiciis colligens, bellum adversum se summis viribus [485 1Kb] parari, hostemque se ac tyrannum esse denunciatum, suae nequitiae conscius metu percellitur [486 1Kb] , et spem vitae in fuga ponens, in Corsicam insulam secessit, ibique ad tempus delituit [487 1Kb] .


[Col. 0105B] DCCCLXXIII.

Anno Dominicae incarnationis [488 1Kb] 873, locustarum inaestimabilis multitudo mense Augusto ab oriente veniens, totam pene pervastavit Galliam. Quae majores erant quam caeterae locustae, habebantque [489 1Kb] sena alarum remigia, et, mirum dictu [490 1Kb] , ut castrorum acies distinctis ordinibus per aera ferebantur, vel terrae incumbentes castra metabantur [491 1Kb] . Duces cum paucis exercitum itinere unius diei praeibant, quasi loca apta multitudini provisuri. Circa horam nonam, ubi duces pridie venerant, insidebant, nec a loco occupato movebantur, quousque sol suum repraesentaret ortum; tunc per turmas suas proficiscebantur, ut in parvis animalibus disciplinam militarem cerneres. Segetibus vescebantur, quae ab [Col. 0105C] eis ita depastae sunt, ut veluti immani tempestate consumptae viderentur. Spatium diurni itineris quatuor aut quinque milibus [492 1Kb] extendebatur. Pervenerunt autem usque ad mare Britannicum superficiem [493 1Kb] terrae cooperientes, in quo [494 1Kb] , Deo volente, violento ventorum flattu [495 1Kb] impulsae, atque in profundum absportatae dimersae [496 1Kb] sunt. Aestu vero atque refusione oceani rejectae, litora maritima repleverunt, tantaque congeries facta est, ut ad instar [497 1Kb] montium cumulatae coacervarentur: ex earum foetore ac putredine aer corruptus, diram pestem finitimis generavit, ex qua multi perierunt [498 1Kb] .

Per idem tempus Carolus Andegavensem obsidebat urbem. Denique Nordmanni postquam Rodbertum et Ramnulfum, et alios nonnullos [499 1Kb] generosae stirpis [Col. 0105D] viros, qui patriae terminos armis tuebantur, Deo habitatoribus terrae adversante, occiderunt, cum nemo inveniretur qui eorum violentiae [500 1Kb] resisteret, [Col. 0106A] sollicitati [501 1Kb] paucarum civitatum vel regionum direptione, ex praeda singularum [502 1Kb] , quantae opes universarum essent animo prospicientes, Andegavis civitatem, civibus fuga dilapsis, vacuam reperientes, ingrediuntur; quam cum munitissimam et pro situ loci inexpugnabilem esse vidissent, in laetitiam effusi, hanc suis suorumque copiis tutissimum receptaculum adversus lacessitas bello gentes fore decernunt. Protinus navibus per Medanam [(69) 1Kb] fluvium deductis muroque applicatis, cum [503 1Kb] mulieribus et parvulis veluti in ea habitaturi intrant, diruta reparant, fossas vallosque [504 1Kb] renovant, et ex ea prosilientes, repentinis incursionibus [505 1Kb] circumjacentes regiones devastant. Quod cum Carolo tam perniciosa pestis in visceribus regni interclusa nunciata esset, ilico ex [Col. 0106B] omnibus regnis quae suae ditioni parebant, veluti ad commune incendium exstinguendu mexercitum colligit, atque castris in circuitu positis, civitatem obsidione cinxit. Et quia Medana fluvius a partibus Brittaniae urbis murum adluebat [506 1Kb] , Salomoni regi Brittonum mandat, ut, contractis auxiliis, citius adventaret, ut communem hostem communibus viribus expugnarent. Qui, assumptis secum multis Brittonum milibus, super ripam fluminis Medanae tentoria figit. [507 1Kb] Igitur ex omnibus partibus urbe obsidione circumdata, multis diebus undique summa virtute dimicatur, et nova et exquisita machinamentorum genera applicantur, sed conatus regis prosperitatis effectum [508 1Kb] non obtinuit, quia et loci facies non facilem praebebat accessum, et paganorum valida manus, [Col. 0106C] quia pro vita res erat, summo resistebat conamine. [509 1Kb] Exercitus [510 1Kb] immensae multitudinis cum longae obsidionis taedio, fame et gravi pestilentiae morbo attereretur, cernentes Brittones urbem inexpugnabilem, conati sunt fluvium a suo alveo derivare, ut, exsiccato naturali meatu, naves Nordmannorum invadere possent. [511 1Kb] Coeperunt itaque fossam mirae profunditatis ac latitudinis aperire, quae res tantum formidinis [512 1Kb] metum Nordmannis ingessit, ut absque dilatione ingentem pecuniam Carolo pollicerentur, si, soluta obsidione, eis ex suo regno liberum praeberet egressum. Rex, turpi cupiditate superatus, pecuniam recepit, et ab obsidione [513 1Kb] recedens, hostibus vias [514 1Kb] patefecit. Illi, conscensis navibus, in Ligerim revertuntur, et nequaquam, ut spoponderant, [Col. 0106D] ex regno ejus recesserunt; sed in eodem loco manentes, multo pejora et immaniora, quam antea fecerant [515 1Kb] , perpetrarunt [516 1Kb] .


[Col. 0107A] DCCCLXXIV.

Anno Dominicae incarnationis 874, Hludowicus imperator, qui Italiae regnum regebat, moritur [(70) 1Kb] . Fuit vero iste princeps pius et misericors, justitiae deditus, simplicitate purus, ecclesiarum Dei [517 1Kb] defensor, orphanorum et pupillorum pater, eleemosynarum largus largitor, servis Dei humiliter se submittens [518 1Kb] , ut justitia ejus maneret in seculum [519 1Kb] et cornu ejus exaltaretur in gloria [520 1Kb] .

Eodem anno Salomon, rex Brittonum, a Pasquitano [521 1Kb] et Vurfando [522 1Kb] , ducibus suis, dolo interficitur; post cujus mortem cum hii duo regnum ejus inter se dividere vellent, sed in divisione dissentirent, eo quod maxima pars Pasquitani partibus faveret, bellum ab utrisque summis viribus instauratur. [Col. 0107B] Pasquitanus, quanquam majore multitudine abundaret, Nordmannorum tamen auxilia pecunia conducit, eaque ad supplementum virium suo exercitui miscet, et mox contra aemulum ad pugnam proficiscitur. Vurfandi satellites [523 1Kb] videntes vires regni ad Pasquitanum concessisse, coeperunt ab eo diffugere, ut vix mille cum eo in acie remanerent, qui et ipsi coeperunt suadere ut secederet [524 1Kb] mortisque periculum declinaret; se cum paucis innumeram multitudinem sustinere non posse. Ad haec ille respondit: Absit, inquit, optimi commilitones, ut hodie faciam quod nunquam feci, scilicet ut inimicis meis terga vertam, et gloria [525 1Kb] nominis nostri infametur. Melius est [526 1Kb] nobiliter mori, quam ignominia vitam servare; nec diffidendum de victoria; fortunae vires cum hostibus [Col. 0107C] experiamur. Neque enim salus est in multitudine, sed potius in Deo. Hujuscemodi exhortationibus animatis sociis [527 1Kb] , super triginta et eo amplius, ut ferunt [528 1Kb] , adversariorum milia irruit [529 1Kb] ; clamor in coelum tollitur, pugna summa virtute conseritur. Vurfandus cum suis [530 1Kb] confertissimam [531 1Kb] hostium aciem irrumpit, et veluti herba pratorum recisa ante acumen falcis cadit, et uberrimae segetes, procella tempestatis desaeviente [532 1Kb] , prosternuntur, ita ferro caedit sternitque omnia. Raro in illo [533 1Kb] regno in ullo proelio tantum sanguinis fusum est. Pasquitanus, ut mactari suos more pecudum vidit, cum paucis, quos gladius necdum consumpserat, fugit. Porro Nordmanni, qui in auxilium fuerant convocati, monasterium sancti Melani [534 1Kb] episcopi ingressi sunt, [Col. 0107D] ibique se more solito communiunt, et succedente nocte fuga dilapsi, ad naves revertuntur. Fuit vero [Col. 0108A] gestum hoc praelium in campis juxta civitatem Redonis [535 1Kb] [(71) 1Kb] . Erat hic Vurfandus genere inter suos clarus, sed virtutum experimentis [536 1Kb] nobilitate clarior, quae tanta fuit in illo [537 1Kb] ut animi magnitudine viriumque gloria inter suos, ut diximus, nulli videretur [538 1Kb] esse secundus; ad cujus audaciam mentisque constantiam demonstrandam unum e multis ponere placuit. Nam Salomon [539 1Kb] rex cum [540 1Kb] hyemis tempore aliquando contra Nordmannos castra posuisset, ut ab eorum incursione fines regni sui tueretur [541 1Kb] , ibique multis diebus resideret, quadam die cum sermo inter socios teneretur de audacia et duricia Nordmannorum, praedictus [542 1Kb] Vurfandus se [543 1Kb] ultra vires praesumens arroganter jactavit, si rex cum exercitu recederet, se tantummodo [Col. 0108B] audere cum suis in eodem loco remanere, et tribus diebus post discessum [544 1Kb] regis immorari. Distabant vero castra Brittonum a Nordmannorum classe tantum octo milibus [545 1Kb] . Nuntiata sunt verba quae Vurfandus quasi leviter protulerat, nescio a quo, Hastingo, duci paganorum [546 1Kb] . Non multo post interjecto tempore, datis [547 1Kb] quingentis vaccis, Salomon pacem cum Nordmannis fecit, et acceptis obsidibus cum redire in regnum disponeret, legatus Hastingi eum taliter alloquitur: Nuntiatum est domino meo, te tantum virum habere, qui se jactet, quod, te recedente, solus [548 1Kb] cum suis hoc in loco audeat remanere. Si ergo tantus est quantus sibi videtur, incunctanter remaneat, quia dominus meus vult eum videre, audacisque viri desiderat notitiam habere. Interrogatus [Col. 0108C] autem Vurfandus a rege, utrum tale aliquid professus esset, respondit se talia dixisse, et haec eadem factis velle [549 1Kb] probare; protinusque licentiam ibi remanendi petit. Cum a principe objurgaretur [550 1Kb] , cur tam fatua obstinatione detentus, pro verbis inaniter in ventum [551 1Kb] prolatis vellet mori suosque morti tradere, nullatenus acquievit, asserens, nisi remanendi [552 1Kb] licentiam daret, nequaquam illi fidelis in reliquum foret. Sed cum Salomon inrevocabilem [553 1Kb] ejus animum perspexisset, dare ei solatium ex suis satellitibus voluit; quod renuit suscipere, affirmans, si alios quam suos secum haberet, jam non essent vera quae spoponderat. Rex cum omnibus copiis in regnum recessit, et Vurfandus in eodem loco cum ducentis fere [554 1Kb] viris remansit, ibique quinque [Col. 0108D] diebus expectavit. Sexta nocte Hastingus quendam captivum absolvit a vinculis [555 1Kb] , et eum ad Vurfandum [Col. 0109A] direxit, mandans ut sibi ad vadum cujusdam torrentis inter tertiam et secundam [556 1Kb] supervenientis diei horam [557 1Kb] occurreret, ut mutuis colloquiis fruerentur. Qui, nihil cunctatus, arma corripere sociis imperat, et ad condictum locum absque mora pergit, prospiciensque vadum torrentis inter suos et adversarios quasi limitem fore, nullo modo ibi consistere voluit, sed transvadato gurgite ultro obviam hostibus procedit. Nordmanni admirantes animositatem et audaciam [558 1Kb] viri, ab eo declinaverunt, nec eum bello lacessere [559 1Kb] ausi sunt. Ille autem usque [560 1Kb] ad horam sextam [561 1Kb] intrepidus expectans, cum neminem adversae partis [562 1Kb] venire cerneret, cum suis ad propria reversus est. Nec illi animus minus in mortem invictus quam in hostem fuit. Denique post [Col. 0109B] peractam victoriam morbo gravatus [563 1Kb] ad extremum deducitur; cujus invaletudinem [564 1Kb] cum persensisset Pasquitanus, resumptis viribus fautores ejus bello aggreditur [f. ipsius 6 aggredi parat 6-12]. Qui timore perterriti [565 1Kb] ad ducem confugiunt, et cum lachrymis ei minas Pasquitani aperiunt, petentes contra imminens periculum consilium. At ille hortatur ut adversus hostem audacter [566 1Kb] procedant suum vexillum ferentes, polliceturque victoriam. Qui cum respondissent, sine ejus praesentia non audere cum adversariis congredi, spiritum qui una cum viribus corporis jam pene effugerat resumens, quia nec pedibus neque [567 1Kb] equo poterat ire, jubet se in lecto portari, et ante aciem inimicorum exponi, et sic subire certamen. Quod cum satellites fecissent [568 1Kb] , mox [Col. 0109C] hostes in fugam versi sunt. Patrata victoria, eum cum reportare vellent domum, inter manus militum spiritum, qui tantummodo in pectore palpitabat, exhalavit. Paucis autem interpositis diebus Pasquitanus et ipse defunctus est. Post horum duorum continuas mortes Judicheil [569 1Kb] , ex filia Herispoji [570 1Kb] regis natus, et Alanus, frater memorati Pasquitani, Britanniam inter se partiti sunt; inter quos etiam multa jurgia et bella fuerunt. Sed Judicheile [571 1Kb] in praelio, quod contra Nordmannos magis audacter quam provide gesserat, interempto, in ditione [572 1Kb] Alani omnis Britannia [573 1Kb] concessit, qui et hanc strenue hactenus gubernat [(71*) 1Kb] .

Eodem anno [(72) 1Kb] Carolus Romam perrexit, et datis apostolico Johanni [574 1Kb] et Romanis magnis muneribus, [Col. 0109D] imperator creatur.


[Col. 0110A] DCCCLXXVI.

Anno Dominicae incarnationis 876 [575 1Kb] , Hludowicus rex apud Franconofurt palatium diem clausit extremum 5 Kalendas Septembris, sepultusque [576 1Kb] est in monasterio sancti Nazarii, quod Lorasham [577 1Kb] nuncupatur. Fuit autem iste princeps Christianissimus, fide catholicus, non solum secularibus, verum etiam ecclesiasticis disciplinis sufficienter instructus; quae religionis sunt, quae pacis, quae justitiae, ardentissimus executor [578 1Kb] . Ingenio [579 1Kb] callidissimus, consilio providentissimus, in dandis sive subtrahendis publicis dignitatibus discretionis moderamine temperatus: in praeliis [580 1Kb] victoriosissimus, armorum quam conviviorum apparatibus studiosior, cui maximae opes erant instrumenta bellica, plus diligens ferri rigorem [Col. 0110B] quam auri fulgorem. Apud quem nemo inutilis valuit, in cujus oculis perraro utilis displicuit, quem nemo muneribus [581 1Kb] corrumpere potuit, apud quem nullus, per pecuniam, ecclesiasticam [582 1Kb] sive mundanam dignitatem obtinuit, sed magis ecclesiasticam [583 1Kb] probis moribus et sancta conversatione, mundanam [584 1Kb] devoto servitio et sincera fidelitate. Habuit autem hic gloriosissimus rex, cujus memoria in benedictione est, reginam, nomine Hemmam, sibi in matrimonium [585 1Kb] junctam, quae nobilis [586 1Kb] genere fuit, sed, quod magis laudandum, nobilitate mentis multo praestantior; ex qua tres filios suscepit excellentissimae indolis, videlicet Carlomannum, Hludowicum et Carolum, qui felici sorte post decessum [587 1Kb] patris imperii moderati sunt gubernacula [588 1Kb] .

[Col. 0110C] Carolus, audito [589 1Kb] quod frater a seculo recessisset, nimia, ut aiunt, exultatione perfusus est, arbitratus portionem regni Hlotharii quam idem frater tenuerat, in suos libitos [590 1Kb] concessuram. Exercitum ergo quanta potuit celeritate adunavit, et cum omnibus viribus regnum ingressus, ad Aquis palatium venit; ubi paucis diebus moratus, Coloniam profectus est.

Dum [591 1Kb] haec aguntur in memorato regno, Carlomannus [592 1Kb] , primogenitus Hludowici, Italiae fines intraverat [593 1Kb] , cupiens eam paterno suoque subjugare dominatui. Siquidem Hludowicus imperator jam, ut diximus, ab hac luce subtractus fuerat, et Carolus imperatoris nomen reportans ex Italia recesserat [594 1Kb] Carolus vero, frater ejus, in Alamannia morabatur. [Col. 0110D] Porro Hludowicus, qui ad patris obitum fuerat funerisque [Col. 0111A] ejus obsequia condigno honore celebraverat, apud Franconofurt, principalem sedem orientalis regni, residebat; cui cum nunciatum esset quod Carolus, avunculus [patruus 3, 4, 8] ejus, jam regni paterni terminis occupatis, circa Rheni fluenta [595 1Kb] castra posuisset, nimio furore accenditur, statimque legatos ad eum dirigit, orans ut memor esset germanitatis atque consanguinitatis, memor esset [596 1Kb] nominis domini nostri Jesu Christi, cujus mentionem coram nonnullis testibus facientes ipse et frater, quando regnum inter se diviserunt, terribili essent alternam pacem adinvicem pacto polliciti, et pertimescens tantum nomen [597 1Kb] in vanum accipere, redderet Domino juramenta sua, foedus quod ad alterutrum [598 1Kb] pepigerant inviolabile maneret; parceret gladio, et [Col. 0111B] numanum fundere sanguinem tam dira cupiditate infectus formidolosius exhorresceret; foret sua sorte contentus, et funiculo haereditatis divinitus sibi collato pacifice frueretur [599 1Kb] , aliena jura non invadens, non subtrahens, non perturbans; non esset in tanto viro vanae gloriae typhus [600 1Kb] , non supercilii fastus, non alterius usurpandi terminos ambitio; sed justitia, caritas et concordia regnaret, ac summum pax [601 1Kb] inter illum et nepotes teneret omnino fastigium. Sed hujuscemodi [602 1Kb] monita Carolus sprevit, asserens se cum fratre non cum nepotibus pepigisse. Interim Hludowicus exercitum ex Saxonia, Thuringia [603 1Kb] et orientali Francia congregat, et ut in filio non tantum [604 1Kb] paternos vultus, quantum animi subtilitatem artiumque ingenia recognosceres [605 1Kb] , [Col. 0111C] castra e regione Coloniae contra castra Caroli super ripam fluminis magno apparatu collocat, ipse autem cum omni [606 1Kb] hostili virtute inter Confluentes et Andrenacum [607 1Kb] Rhenum transit [608 1Kb] . Nec defuit [609 1Kb] , qui ad aures Caroli perferret, nepotem cum omnibus copiis Rhenum transisse. Tunc primum animadvertit Carolus se a castris Hludowici esse illusum. Movit ergo [610 1Kb] absque mora exercitum, et cum [611 1Kb] quinquaginta et eo amplius, ut ferunt, milibus in pago Meginense non longe ab Andrenaco [612 1Kb] [(73) 1Kb] castello adversus eum ad pugnam procedit, sed non salvatur rex in multa [613 1Kb] virtute, fallax [Col. 0112A] enim equus ad salutem. Siquidem inito certamine Reginarius comes, qui regium vexillum ferebat, primo impetu extinguitur; confertissimae acies Hludowici a sociis irrumpuntur, et sicut ignis in stipula [614 1Kb] immissus furit [615 1Kb] et in momento cuncta devorat, ita vires adversariorum ferro conterunt [616 1Kb] , terrae prosternunt [617 1Kb] . Exercitus Caroli graviter caesus terga vertit, et Hludowici victoria fuit. Carolus videns suos fugere, et ipse fuga vitam servavit, sero secum revolvens, quanti discriminis sit, aequitatis jura divinarum humanarumque legum institutionibus roborata immoderatae cupiditatis ambitione violari [618 1Kb] velle. Acta est autem haec strages 8 Idus Octobris. Post haec convenerunt [619 1Kb] tres supradicti fratres in loco qui dicitur Sualifelt [620 1Kb] [(74) 1Kb] , et ibi diviserunt [Col. 0112B] paternum regnum. Carlomannus sortitus est Bajoariam, Pannoniam et Carnutum [621 1Kb] , quod corrupte Carantanum dicitur, nec non et regna Sclavorum, Behemensium et Marahensium [622 1Kb] ; Hludowicus orientalem Franciam, Thuringiam, Saxoniam, Fresiam [623 1Kb] , et partem regni Hlotharii: porro Carolo Alamannia in partem [624 1Kb] cessit et aliquae civitates ex regno Hlotharii.


DCCCLXXVII.

Anno Dominicae incarnationis 877, Carolus senior Romam secundo profectus est, ubi jampridem imperatoris nomen a praesule sedis apostolicae Johanne ingenti pretio emerat; regnumque Italiae magis in transeundo vidit, quam fruendo potitus est. Ab urbe Roma in Langobardiam [625 1Kb] reversus, Bosoni [626 1Kb] , [Col. 0112C] germano Richildis [627 1Kb] reginae, Hirmingardem, filiam Hludowici imperatoris, in matrimonium jungit [628 1Kb] . Dies nuptiarum tanto apparatu tantaque ludorum magnificentia celebratus est, ut hujus celebritatis gaudia modum excessisse ferantur. Dedit insuper eidem Bosoni Provinciam, et corona [629 1Kb] in vertice capitis imposita, eum regem appellari jussit, ut more priscorum imperatorum regibus videretur dominari [630 1Kb] . Evolutis deinde paucis diebus, Papiam ingreditur; in qua cum in disponendis [631 1Kb] publicarum rerum negotiis animum intenderet, repente [632 1Kb] nuntiatum est ei, Carlomannum cum ingenti armatorum [Col. 0113A] multitudine Langobardorum terminos [633 1Kb] introiisse. Mox pavore solutus, Ticinum [634 1Kb] , Padumque transit, et summo annisu in Gallias repedare contendit. Sed priusquam Alpium praeeminentia juga angustaque itinera attingeret, aegritudine pulsatur; quam protinus mors subsecuta [635 1Kb] finem vitae imposuit. Est aut fama, quod a quodam Judaeo, qui vocabatur Sedechias [636 1Kb] , poculum mortis ei propinatum sit, qui ei familiarius adhaerebat, eo quod in medendis corporum passionibus singularem experientiam habere diceretur; porro hic sycophanta [637 1Kb] erat, et magicis praestigiis incantationibusque mentes hominum deludebat. Obiit vero pridie Nonas Octobris [638 1Kb] . Corpus ejus levatum in [639 1Kb] feretro, a suis extra Italiam deportatur; sed quia foetor intolerabilis ex putredine [Col. 0113B] cadaveris bajulantes gravabat, compulsi sunt illud terrae commendare [640 1Kb] . Post aliquantos annos ossa ejus translata sunt, et Parisius in monasterio sancti Dionysii honorifice sepulta. Cui successit in regnum filius Hludowicus.


DCCCLXXVIII.

Anno Dominicae incarnationis 878, eclipsis lunae magna facta est mense Octobrio, die 15 [641 1Kb] . Item eodem mense eclipsis solis accidit, die 29 [642 1Kb] circa horam nonam.

Paucis interjectis diebus [(75) 1Kb] , Hludowicus rex, filius Caroli, qui Balbus appellabatur, eo quod impeditioris et tardioris esset eloquii, ab hac luce subtractus est. Fuit vero iste princeps vir simplex ac mitis, pacis, justitiae et religionis amator. Habuit autem, cum [Col. 0113C] adhuc juvenilis aetatis flore polleret, quandam nobilem puellam [643 1Kb] , nomine Ansgard, sibi conjugii foedere copulatam, ex qua duos liberos suscepit elegantis formae ac ingentis animi virtute praestantes: horum unus Hludowicus, alter Carlomannus vocabatur. Sed quia hanc sine genitoris conscientia et voluntatis consensu suis amplexibus sociaverat, ab ipso patre ei postmodum [644 1Kb] est [645 1Kb] interdicta, et interposito jurisjurandi sacramento, ab ejus [646 1Kb] consortio in perpetuum separata. Tradita est autem eidem ab eodem patre Adalheidis [647 1Kb] in matrimonium, quam gravidam ex se reliquit idem rex cum obiret; quae tempore pariendi expleto, enixa est puerum, cui nomen avi imposuit, eumque Carolum vocitari fecit.


DCCCLXXIX.

[Col. 0113D] Anno Dominicae incarnationis 879, [648 1Kb] Boso [649 1Kb] de [Col. 0114A] quo [650 1Kb] paulo superius mentionem fecimus, audita morte Hludowici, a Provincia egreditur, totamque Burgundiam occupare nititur. Denique nonnullos episcopos partim minis, partim suasionibus, in societatis foedera colligit, et Lugdunum ingressus, ab Aureliano, ejusdem urbis metropolita [651 1Kb] , et aliis pontificibus in regem super praefatum Bargundiae regnum inungitur, pro nihilo ducens adolescentes filios Hludowici, et velut degeneres despiciens, eo quod jussu Caroli eorum genitrix spreta atque repudiata fuerit. Quae res illi magis [652 1Kb] attulit continuum cladium [653 1Kb] ac periculorum dispendium, quam gloriae et dignitatis emolumentum. Siquidem jam dicti adolescentes, Hludowicus et Carlomannus, industria ac studio Hugonis abbatis et aliorum procerum in regnum [Col. 0114B] sublimati sunt [654 1Kb] , et eundem Bosonem diebus vitae suae omni instantia sunt persecuti. Nec solum illi, verum etiam alii [655 1Kb] reges Francorum per succedentia tempora adeo graviter nomen ejus [656 1Kb] tulerunt atque exosum habuerunt, ut inrecuperabili ejus dejectione et mortis exitio non modo principes ac duces, sed etiam eorum satellites, sacramentis et exsecrationibus obligarentur. Fuit autem tam perspicacis ingenii, ut cum a multis, ut [657 1Kb] dictum est, regibus et regnis [658 1Kb] assidue insectatus sit, a nullo tamen aut capi aut circumveniri aliquando potuerit; tantae moderationis, ut cum sibi faventes proscriptionibus damnarentur bonisque omnibus privarentur, nunquam insidiis suorum militum fuerit petitus neque fraude proditus, cum utrumque hostes saepe tentassent [Col. 0114C] [659 1Kb] .

Per idem [660 1Kb] tempus Hludowicus qui Austrasiis imperabat, cognita morte aequivoci sui, regnum illius invadere disposuit [661 1Kb] et transvadata Mosa imperii fines occupavit. Cui occurrerunt [662 1Kb] duo memorati fratres [663 1Kb] cum valida manu; sed intercurrentibus vicissim legationibus, nequaquam pugna committitur, sed pax roboratur. Adolescentes, quippe ut [664 1Kb] foederatus ab eis recederet Hludowicus, portionem regni Hlotharii, quam avus paterque tenuerat, ex integro illi concesserunt, addita insuper Atrabatis abbatia sancti Vedasti. Facta itaque pactione datisque sacramentis, cum in regnum idem [665 1Kb] rex reverteretur [(76) 1Kb] , repente obviam habuit Nordmannorum innumeram multitudinem, [Col. 0114D] juxta Carbonariam [666 1Kb] , in loco qui vocabatur Thimiun [Col. 0115A] [667 1Kb] [(77) 1Kb] cum ingenti praeda ad classem repedantem, cum quibus absque mora conflixit, et Deo propitiante maximam ex eis partem gladio prostravit. Reliqui fuga [667* 1Kb] dilapsi, in supradictum [668 1Kb] fiscum regium [669 1Kb] se communiunt, ubi Hugo [670 1Kb] , filius regis ex pellice natus, cum incautius [671 1Kb] dimicaret, graviter vulneratus, ab hostibus rapitur et inter manus adversariorum animam reddidit [672 1Kb] . Rex existimans, quod adhuc filius vivus ab inimicis servaretur, exercitum [673 1Kb] ab impugnationis infestatione jubet cessare, ut quocumque pacto illum incolumem recipere posset. Interea nox superveniens [674 1Kb] , regem cum suis redire ad castra compulit. Nordmanni cadavera suorum flammis exurentes, noctu diffugiunt, et ad classem dirigunt gressum. Rex diluculo consurgens, cum filium extinctum reperisset, nimio dolore afficitur; [Col. 0115B] corpus ejus in loculo compositum [675 1Kb] ad Loresheim [676 1Kb] monasterium imperat deferri, ibique tumulari.


DCCCLXXX.

Anno Dominicae incarnationis 880, Carlomannus rex paralysi dissolutus diem clausit extremum VII Nonas Aprilis, sepultusque est cum debito honore in Baoaria [677 1Kb] , in loco qui dicitur Hodingas [678 1Kb] [(78) 1Kb] . Fuit vero iste praecellentissimus rex litteris eruditus, Christianae religioni deditus, justus, pacificus, et omni morum honestate decoratus [679 1Kb] ; pulchritudo ejus corporis insignis, vires quoque in homine admirabiles fuere; nec inferior animi magnitudine [680 1Kb] . Plurima quippe [681 1Kb] bella cum patre, pluriora sine [Col. 0115C] patre, in regnis Sclavorum gessit, semperque victoriae triumphum reportavit; terminos imperii sui ampliando ferro dilatavit; suis mitis, hostibus terribilis apparuit; alloquio blandus, humilitate ornatus, in ordinandis regni negotiis singulari solertia praeditus, sic prorsus, ut nihil ei [682 1Kb] deesse regiae majestatis competens [683 1Kb] videretur.

Huic ex legitimo matrimonio non est nata soboles propter infoecunditatem conjugis, sed ex quadam nobili femina filium elegantissimae speciei suscepit, quem Arnolfum [684 1Kb] nominari jussit, ob recordationem reverendissimi Arnolfi, Mettensis ecclesiae episcopi, de [Col. 0116A] cujus sancto germine sua aliorumque regum [685 1Kb] . Francorum prosapia pullulaverat; quod [686 1Kb] non casu accidisse, sed quodam praesagio portentoque futurorum actitatum [687 1Kb] videtur. Siquidem ab illo genealogia [688 1Kb] regum coelitus provisa per intervalla temporum secundis incrementorum successibus [689 1Kb] coepit exuberare, quousque in magno Carolo summum imperii fastigium non solum Francorum, verum etiam diversarum gentium regnorumque obtineret. Post cujus decessum [690 1Kb] , variante fortuna, rerum gloria quae supra vota fluxerat, eodem quo accesserat modo coepit [691 1Kb] paulatim diffluere, donec deficientibus non modo regnis, sed etiam ipsa regia stirpe partim immatura aetate pereunte, partim sterilitate conjugum [692 1Kb] marcescente, hic solus de tam numerosa regum posteritate idoneus inveniretur, qui imperii [Col. 0116B] Francorum sceptra susciperet; quod in subsequentibus suo in loco [692* 1Kb] lucidius apparebit.

Hludowicus, comperto [693 1Kb] quod frater ejus [694 1Kb] obiisset, Bajoariam ingressus Reganasburch [695 1Kb] venit, ubi omnes optimates regni ad eum confluentes, ejus ditioni se subdiderunt. Concessit autem idem rex Arnolfo Carantanum [696 1Kb] , quod ei pater jam pridem concesserat, in quo situm est castrum munitissimum, quod Mosaburch [697 1Kb] [(79) 1Kb] nuncupatur, eo quod palude impenetrabili locus vallatus, difficillimum adeuntibus praebeat accessum.


DCCCLXXXI.

Anno Dominicae incarnationis 881, Carolus de Alamannia egressus Langobardorum fines occupavit, [Col. 0116C] ac in paucis diebus totam Italiam in deditionem accepit; et Romam perveniens, a praesule apostolicae sedis Johanne, et senatu Romanorum favorabiliter cum magna gloria imperator creatus est.

Per idem [698 1Kb] tempus Nordmannorum classis Wal [699 1Kb] fluvium ingressa, Niumaga [700 1Kb] palatio regio applicuit, ibique castra posuit. Quod factum cum ad notitiam Hludowici perlatum esset [701 1Kb] , absque dilatione cum exercitu venit, et munitionem obsidione clausit. Conserto nonnullis diebus certamine, non adeo praevaluit, quia palatium ingentis magnitudinis mirique operis hostibus tutissimum praebebat receptaculum. [Col. 0117A] In qua congressione captus est ab adversariis [702 1Kb] , Eberhardus [703 1Kb] Saxo [704 1Kb] , filius Meginhardi [705 1Kb] comitis, et captivus ductus [706 1Kb] ; quem postea [707 1Kb] mater Evesa [708 1Kb] magno pretio dato incolumem recepit. Postremo rex, accepta pollicitatione, quod si ab obsidione cessaret, Nordmanni continuo regno [709 1Kb] ejus decederent, cum omnibus copiis recessit. Illo recedente, pagani palatium una cum munitione exurentes flammis [710 1Kb] , navibus ascensis [711 1Kb] , hostia Rheni repetunt.

Item eodem anno mense Novembrio duo reges Nordmannorum, Godefridus et Sigifridus [712 1Kb] , cum inaestimabili multitudine peditum et equitum consederunt in loco qui dicitur Ahslon [713 1Kb] [(80) 1Kb] , juxta Mosam [714 1Kb] . Et primo quidem impetu finitima loca depopulantes, Leodium civitatem, Trajectum [715 1Kb] [Col. 0117B] castrum, Tungrensem urbem incendio cremant; secunda incursione Ribuariorum finibus effusi [716 1Kb] , caedibus, rapinis ac incendiis cuncta [717 1Kb] devastant, Coloniam Agrippinam, Bunnam [718 1Kb] [(81) 1Kb] civitates cum adjacentibus castellis, scilicet Tulpiacum [719 1Kb] , Juliacum [720 1Kb] et Niusa, igne [721 1Kb] comburunt; post haec Aquis palatium [722 1Kb] , Indam, Malmundarias et Stabulaus [723 1Kb] monasteria in favillam redigunt.


DCCCLXXXII.

Anno Dominicae incarnationis 882. Arduennam percurrentes, Prumiam monasterium ingrediuntur ipso die Epiphaniae Domini, ubi triduo commorantes, omnem in circuitu regionem depopulati sunt. In quo loco innumera multitudo peditum ex agris et villis in unum agmen conglobata, eos quasi pugnatura [724 1Kb] [Col. 0117C] aggreditur. Sed Nordmanni cernentes ignobile vulgus non tantum inerme [725 1Kb] , quantum disciplina militari [726 1Kb] nudatum, super eos cum clamore irruunt, tantaque caede prosternunt, ut bruta animalia, non homines mactari viderentur. His itaque patratis, onerati praeda ad castra redeunt. Illis discedentibus, ignis qui in diversis habitaculis accensus remanserat, cum nullus esset qui eum extingueret [727 1Kb] , monasterium consumpsit.

Dum haec aguntur, Hludowicus rex morbo gravatus, [Col. 0118A] apud Franconofurt moritur 13 Kal. Sept. [(82) 1Kb] , sepultusque est juxta patrem in Lorasham [728 1Kb] coenobio [729 1Kb] . Habuit autem Liutgardam [730 1Kb] reginam in matrimonium copulatam, ex qua filium unicum suscepit, quem nomine suo Hludowicum appellavit. Sed cum [731 1Kb] , ut praemisimus, post obitum fratris ad obtinendem regnum ejus Bajoariam intrasset [732 1Kb] , et Reganesburch moraretur, idem puerulus de fenestra palatii cecidit [733 1Kb] , et confractis cervicibus statim expiravit; quae non tantum inmatura quam inhonesta [734 1Kb] mors [735 1Kb] , non solum regi et reginae, verum etiam omni domui [736 1Kb] regiae maximum luctum ingessit. Nordmanni, audita morte regis, nimio exultant tripudio, et jam non de conflictu, sed de praeda cogitant. Igitur cum omnibus viribus a minutione [737 1Kb] [Col. 0118B] exiliunt [738 1Kb] , et Trevirorum nobilissimam civitatem Galliarum [(83) 1Kb] , Nonis Aprilis, die sacratissimae Coenae Domini occupant, in qua usque sancto die [739 1Kb] Paschae fessa ab itinere corpora recreantes, omne territorium [740 1Kb] urbis circumquaque usque ad solum demoliti sunt; deinde civitatem flammis exurentes, Mediomatrico [741 1Kb] dirigunt aciem. Quod cum comperisset [742 1Kb] ejusdem urbis antistes [743 1Kb] Walo, adjuncto sibi Certulfo [744 1Kb] episcopo [(84) 1Kb] et Adalhardo [745 1Kb] comite, ultro illis obviam ad pugnam procedit. Inito certamine, Nordmanni victores extiterunt. Isdem Wala [746 1Kb] episcopus in praelio [747 1Kb] cecidit, caeteri fugerunt. Pagani iter quod coeperant deserentes, cum ingenti praeda summa celeritate ad classem revertuntur.

[Col. 0118C] Ea tempestate Carolus imperator in Italia morabatur, ubi diversis legationibus Germaniae ac Galliae pulsatur, ut ad suscipienda regna sibi haereditario jure competentia festinaret, et periclitanti imperio succurreret, quod, capite amisso, ludibrio hostibus erat. Qui nihil tardatus, cum omnibus copiis in Franciam venit, et cum Langobardis, Bajoariis, Alamannis, Thuringis, Saxonibus, Fresonibus et omnibus regnis suae ditioni subditis, Nordmannos in supradicto loco obsidere exorsus est; sed conatus [Col. 0119A] ejus parum effectum obtinuit, quamquam, ut diximus, ex diversis regnis et gentibus inaestimabilis multitudo in unum confluxisse [748 1Kb] , indignatione coelesti super populum Christianam religionem profanantem desaeviente. Novissime rex Godofridus Nordmannorum ea conditione Christianum se fieri pollicetur, si ei munere regis Fresia [749 1Kb] provincia concederetur, et Gisla [750 1Kb] , filia Hlotharii, in uxorem daretur. Quae ut [751 1Kb] optaverat [752 1Kb] adeptus, baptizatus est, et ex sacro fonte ab imperatore susceptus. Sigifrido et reliquis Nordmannis immensum pondus auri et argenti expositum est, et tali tenore fines regni excedunt.


DCCCLXXXIII.

Anno Dominicae incarnationis 883 [753 1Kb] Hludowicus [Col. 0119B] rex [754 1Kb] , frater Carlomanni, moritur [(85) 1Kb] apud sanctum Dionysium, ibique honorabiliter tumulatur, quem omnes Galliarum populi nimio planctu lamentati sunt. Fuit enim vir [755 1Kb] virtutis maximae [756 1Kb] , regnumque sibi subditum a paganorum infestatione [757 1Kb] potenter viriliterque defendit. Inter caetera quae strenue gessit, illud praecipue praelium commendatur, quod adversum Nordmannos in loco qui vocatur Sodaltcurt [758 1Kb] [(86) 1Kb] summis viribus exercuit; in quo certamine, ut ferunt, plusquam octo milia adversariorum gladio [759 1Kb] prostravit. Carlomannus frater regnum illius obtinuit. Eodem tempore Bertulfus, Trevirorum episcopus, migravit ad Dominum VI Idus Februar. [760 1Kb] , cui successit in pontificali cathedra per electionem cleri et totius plebis Ratbodus [Col. 0119C] [761 1Kb] reverendissimus antistes, VI Idus Aprilis [762 1Kb] . His etiam diebus Ruodbertus [763 1Kb] praesul ab eodem episcopo [764 1Kb] Ratbodo in Mettensi ecclesia consecratur, X Kalendas Maii.

Circa haec tempora Hugo [765 1Kb] , filius Hlotharii, in spem recuperandi paterni regni ab aliquibus discordiarum ac litium sectatoribus introducitur, omnesque qui justitiam et pacem execrabantur, ad eum confluxerunt, ita ut in paucis [766 1Kb] diebus innumera multitudo praedonum ejus dominationi se submiserit. [767 1Kb] Inter quos etiam nonnulli ex primoribus regni vana spe seducti, manibus datis accedunt [768 1Kb] , videlicet Stephanus, Ruodbertus, Wicbertus [769 1Kb] , Thietbaldus comites, Albricus et frater ejus [770 1Kb] Stephanus [771 1Kb] , tantaque rapina et violentia ab his in regno fit, [Col. 0120A] ut inter horum et Nordmannorum malitiam nil differret, praeter quod a caedibus et incendiis abstinerent. Sic omnipotens Deus iratus regno Hlotharii adversabatur, et talibus incrementorum cladibus vires ejusdem regni radicitus exterminabat, ut prophetia sanctissimi Nicolai papae simul et [772 1Kb] maledictum quod super idem regnum protulerat, adimpleretur.

Hoc etiam tempore idem Hugo Wicbertum comitem, qui ab ineunte aetate sibi faverat [773 1Kb] , interfecit [774 1Kb] ; paucis dehinc interpositis diebus, Bernarium, nobilem virum sibique fidelissimum, dolo trucidari [775 1Kb] jussit, pulchritudine illius captus uxoris, quam absque momento sibi in [776 1Kb] matrimonium jungit. Vocabatur autem mulier Friderada [777 1Kb] , quae antequam [Col. 0120B] Bernario sociaretur, copulata fuerat Engilrammo [778 1Kb] potenti viro, ex quo filiam peperit, quam postmodum Richwinus [779 1Kb] comes in conjugium accepit, quam etiam propter stuprum commissum idem comes decollari jussit.


DCCCLXXXIV.

Anno Dominicae incarnationis 884 Nordmanni qui ab Ahslon [780 1Kb] recesserant, Somnam fluvium [781 1Kb] intrant, ibique consederunt. Quorum creberrimas incursiones cum Carlomannus sustinere non posset, pecuniam pollicetur, si a regno ejus recederent. Mox avidae gentis animi ad obtinendam pecuniam exardescunt, et 12 milia pondera argenti puri atque probati exigunt, totidemque annis pacem promittunt. Accepta tam ingenti pecunia, funes a litore solvunt, [Col. 0120C] naves conscendunt, et marina litora repetunt. Interea Carlomannus venatum perrexit, ubi et ab [782 1Kb] apro graviter vulneratus, post modicum vitam cum regno amisit, sepultusque est apud sanctum Dionysium. Aiunt autem quidam, quod a quodam suo satellite improvide arma ferenti [783 1Kb] vulneratus fuerit, et quia non sponte sed invitus hoc facinus commiserat, iccirco a rege celatum sit [784 1Kb] , ne innoxius morti traderetur.

Nordmanni, cognita morte regis, protinus in regnum revertuntur. Itaque Hugo abba et caeteri proceres legatos ad eos dirigunt, promissionem et fidem datam violatam esse proclamant. Ad haec illi respondent, se cum Carlomanno rege, non cum alio aliquo foedus pepigisse; quisquis ille esset [Col. 0121A] qui [785 1Kb] in regnum ejus succederet, ejusdem numeri et quantitatis pecuniam daret, si quiete ac pacifice imperium tenere vellet. Territi hujuscemodi mandatis, optimates regni ad Carolum imperatorem missos dirigunt, eumque ultro in regnum invitant, eique advenienti ad Gundolfi [786 1Kb] villam obviam procedunt, et manibus sacramentisque juxta morem datis, ejus ditioni se subjiciunt [787 1Kb] .

Eodem anno Nordmanni qui in Chinheim ex Denemarca [788 1Kb] venerant, absentiente Godefrido, Rhenum navigio [789 1Kb] ascendunt, et Diusburch [790 1Kb] oppido occupato, munitionem in eodem loco more solito construunt, et in eo [791 1Kb] tota hieme resident. Contra quos Heinricus dux castra posuit, et nullatenus praedas agere permisit. Redeunte [Col. 0121B] vernali tempore, castris exustis, maritimis locis [792 1Kb] se recipiunt.

[His etiam diebus Nordmanni a Somna [793 1Kb] exeunt, et rursus in regno Hlotharii revertentes, in loco qui dicitur Lovon [794 1Kb] [(87) 1Kb] castrametati sunt in confinio ejusdem regni, et continuis incursionum infestationibus [795 1Kb] utraque regna fatigant: ad quorum malitiam compescendam imperator semel et iterum exercitum misit, sed nihil dignum memoria adversus tantam violentorum [796 1Kb] rapacitatem [797 1Kb] actum est [798 1Kb] .]


DCCCLXXXV.

Anno Dominicae incarnationis 885 Hugo rebellare disponens contra imperatorem, legatos ad Godefridum in Fresia [799 1Kb] occulte dirigit, eo quod illi esset [Col. 0121C] adfinitate conjunctus propter sororem quam in conjugium acceperat, hortaturque ut in patriam mitteret, et auxiliatorum [800 1Kb] validam manum undique contraheret, et cum omnibus viribus sibi opem ferret, quatenus regnum paternum evindicare armis potuisset [801 1Kb] ; et si id ejus industria virtutisque suffragio prosperitatis effectum obtineret, medietatem ipsius regni pro munere pollicetur. His suasionum promissionibus Godefridus veluti veneno infectus, occasionis fomitem inquirit, qualiter ac si justa ratione [802 1Kb] a fidelitate imperatoris se subducere praevaleret, statimque Gerolfum [803 1Kb] et Gardolfum, comites [Col. 0122A] Fresonum, legatos ad Caesarem dirigit, mandatque, si vellet, ut in ea [804 1Kb] quam pollicitus fuerat [805 1Kb] fidelitate perseveraret, finesque regni sibi commissos ab incursione propriae gentis defensaret [806 1Kb] , Confluentes [807 1Kb] Andrenacum et Sincicha [808 1Kb] et nonnullus alios fiscos obsequiis [809 1Kb] imperialibus deditos sibique [810 1Kb] largiretur propter vini affluentiam, quae in his locis [811 1Kb] exuberabat [812 1Kb] , eo quod terra quam ex [813 1Kb] munificentia principis possidendam perceperat [814 1Kb] , minime vini ferax esset. Agebat autem hoc ea animi intentione, ut si petita sibi largirentur [815 1Kb] , suos in visceribus regni immiscere [816 1Kb] posset et varios eventus speculari; si autem et denegarentur [817 1Kb] , nihilominus offensus in sibi prohibitis [818 1Kb] , quasi justitia dictante, rationabilius desaevire [819 1Kb] posset [Col. 0122B] rebellionisque causas [820 1Kb] suscipere. Quorum callida machinamenta et factionum conspirationes cum persensisset imperator, cum Heinrico, viro prudentissimo, altiori consilio pertractat, quo ingenio hostem quem in regni extremitatibus introduxerat, extinguere posset, et sciens esse loca [821 1Kb] inaccessabilia exercitui propter diversarum aquarum innumeros decursus et impenetrabiles paludes, magis in arte quam virtute [822 1Kb] experiri statuit. Legatos igitur responso suspensos absolvit, et ad Godefridum redire permisit, asserens per suos missos de omnibus legationum suarum causis ea responsa redditurum, quae sibi et eidem Godefrido essent decentia [823 1Kb] , tantum ut in coepta fidelitate perseveraret. Post haec Heinricum ad eundem virum mittit; et ut [824 1Kb] fraus [Col. 0122C] quae struebatur occultaretur, cum eo Willibertum, venerabilem episcopum Coloniae Agrippinae. Qui [(88) 1Kb] suis satellitibus secreto imperat, ut per Saxoniam properantes, non agmine facto, sed sparsim sibi occurrerent, loco et die quo eis condixit [825 1Kb] ; ipse cum perpaucis Coloniam venit, et assumpto [826 1Kb] secum [827 1Kb] praefato episcopo, mox in Batuam [828 1Kb] proficiscitur. Godefridus, audito eorum adventu, illis obviam procedit ad locum qui dicitur Herispich [829 1Kb] [(89) 1Kb] , in quo Rheni fluenta et Wal uno se alveo resolvunt, et ab invicem longius recedentes Batuam provinciam suo gurgite cingunt. Hanc insulam ingredientes [Col. 0123A] episcopus et comes, multa a Godefrido audiunt, multa ex parte imperatoris respondent, dies ad occasum vergitur, soluto colloquio insula excedunt, hospitia repetunt in crastinum reversuri. Heinricus episcopum hortatur, ut die subsequenti Gislam [830 1Kb] , uxorem Godefridi, extra insulam evocaret, eamque ad pacis studium provocare [831 1Kb] satageret, interim ipse cum Godefrido causam Everhardi [832 1Kb] comitis agitaret, cujus rerum [833 1Kb] possessio ab eo violenter diripiebatur. Deinde persuadet eidem Everhardo, ut de injustitia quam patiebatur, in medio adsurgens se proclamaret, et cum a ferocis et barbarae gentis homine durius et contumeliosius [834 1Kb] verbum sibi esset prolatum, absque mora evaginato gladio eum summo annisu in capite percuteret [835 1Kb] , antequam a terra [Col. 0123B] elevari posset. Quid plura? Ab Evarharde primo percussus, et a satellitibus Heinrici [836 1Kb] confossus Godefridus moritur, omnesque Nordmanni qui in Batua reperti sunt, trucidantur [837 1Kb] . Non multis post interpositis diebus Hugo ejusdem Heinrici consilio ad Gundulfi villam promissionibus attractus, dolo capitur, et jussu imperatoris ab eodem Heinrico ei oculi eruuntur, omnesque faventes dehonestantur. Post haec in Alamannia [838 1Kb] in monasterio [839 1Kb] sancti Galli mittitur, inde postea [840 1Kb] in patriam revocatur; novissime, temporibus Zuendebolchi [841 1Kb] regis, in Prumia [842 1Kb] monasterio manu mea attonsus est---eram enim tunc temporis in eodem loco Dominici ovilis, quamvis non idoneus, tamen custos---ubi non post multos annos moritur et sepelitur.


DCCCLXXXVI.

[Col. 0123C] Anno Dominicae incarnationis 886, Nordmanni [(90) 1Kb] a Somna [843 1Kb] fluvio exeunt, et rursus in regno Hlotharii revertentes, in loco qui dicitur Lovon [844 1Kb] castra sedesque statuunt, scilicet in confinio utriusque regni, et continuis incursionum infestationibus utraque regna fatigant; ad quorum ingenitam malitiam compescendam, imperator semel et iterum exercitum misit, sed nihil dignum adversus tantam violentorum rapacitatem actum est.

Eodem anno [845 1Kb] Ansbaldus, abba Prumiensis coenobii, summae sanctitatis ac religionis vir, ad coelestem [Col. 0124A] patriam transiit 4 Idus Julii, cui successit in regiminis loco Farabertus [846 1Kb] . venerabilis pater 8, Idus Aug.


DCCCLXXXVII.

Anno Dominicae incarnationis 887, Nordmanni a Lovon recedentes Sequanam ingrediuntur [847 1Kb] , et Parisius applicantes, castra ponunt, et civitatem obsidione claudunt; contra quos imperator Heinricum ducem exercitu vernali tempore dirigit, sed minime praevaluit. Erant enim, ut ferunt, triginta et eo amplius adversariorum milia, omnes pene robusti bellatores.

Denuo aestivo tempore, antequam segetes in manipulos redigerentur, idem Heinricus cum exercitibus utriusque regni Parisius [848 1Kb] venit, et circumstantibus legionibus ipse cum perpaucis [849 1Kb] propius accedens, munitionem circuit, situm loci contemplatur, [Col. 0124B] aditumque perquirit, quo exercitui cum hostibus minus periculosus [850 1Kb] pateret congressus. Porro Nordmanni audientes appropinquare exercitum, foderant foveas, latitudinis unius pedis et profunditatis trium, in circuitu castrorum, easque quisquiliis et stipula operuerant, semitas tantum discursui necessarias intactas reservantes; pauci igitur latrunculi qui latitabant in concavis viarum itineribus, videntes Heinricum appropinquare, cito [851 1Kb] surgunt a locis in quibus [852 1Kb] delituerant, provocantque virum telis, et voce lacessunt. Ille animi magnitudine indignitatem rei [853 1Kb] non ferens, super eos irruit, et mox in caecis foveis [854 1Kb] equus cui insidebat impegit, et cum ipso [855 1Kb] in terram [856 1Kb] corruit; hostes summa cum festinatione advolantes [857 1Kb] , antequam a loco elevaretur, eum terrae confodiunt, [Col. 0124C] et aspiciente universo exercitu, absque mora [858 1Kb] trucidant, arma auferunt, et spolia ex parte diripiunt. Agminibus autem impetum facientibus, vix cadaver exanime eruitur, et a suis usque Suessionis [859 1Kb] deportatum [860 1Kb] , in basilica sancti Medardi sepelitur. Exercitus, amisso duce, ad propria revertitur.

Eodem tempore Hugo abba, magnae potestatis [861 1Kb] vir et [862 1Kb] magnae prudentiae, Aurelianis moritur, et apud sanctum Germanum Antisiodoro [863 1Kb] tumulatur. Ducatus quem tenuerat et strenue rexerat, Odoni [864 1Kb] filio Rodberti, ab imperatore traditur, qui ea tempestate [Col. 0125A] Parisiorum comes erat, et cum Gozzilino [865 1Kb] , ejusdem urbis episcopo, contra Nordmannorum assiduam impugnationem civitatem totis viribus tuebatur.

His etiam diebus praedictus Gozzilinus episcopus inter ipsas obsidionum pressuras migravit a seculo, in cujus loco substitutus est ab imperatore [866 1Kb] Haschiricus [867 1Kb] episcopus.

Post haec imperator Galliarum populos perlustrans, Parisius cum immenso exercitu venit, ibique adversus hostes castra posuit, sed nil dignum imperatoria majestate [868 1Kb] in eodem loco gessit [869 1Kb] . Ad extremum, concessis terris et regionibus quae ultra Sequanam erant, Nordmannis ad depraedandum, eo quod incolae illarum sibi obtemperare nollent, recessit, et recto itinere in Alamanniam perrexit [Col. 0125B] [870 1Kb] . Et primo quidem [871 1Kb] Liudwardum [872 1Kb] , episcopum Vercellensem, virum sibi percharum et in administrandis publicis utilitatibus unicum consiliarium, objecto adulterii crimine, eo quod reginae secretis familiarius quam oportebat immisceretur [873 1Kb] , a suo latere cum dedecore [874 1Kb] repulit; deinde paucis interpositis diebus, conjugem Richardem [875 1Kb] ---sic enim Augusta vocabatur---pro eadem re in concionem vocat, et, mirum dictu [876 1Kb] , publice protestatur, nunquam se carnali coitu cum ea [877 1Kb] miscuisse, cum plus quam decennio legitimi matrimonii foedere ejus consortio esset sociata. Illa e contra non solum ab ejus, sed etiam ab omni virili commixtione se immunem esse profitetur, et de virginitatis integritate gloriatur, idque se approbare Dei omnipotentis judicio, [Col. 0125C] si marito placeret, aut singulari certamine, aut ignitorum vomerum examine, fiducialiter adfirmat; erat enim religiosa femina. Facto [878 1Kb] dissidio, in monasterio [879 1Kb] quod in proprietate sua construxerat, Deo famulatura recessit.

His ita gestis, imperator corpore et animo coepit aegrotare. Mense itaque Novembrio circa transitum sancti Martini Triburias venit, ibique conventum generalem convocat. Cernentes optimates regni, non modo vires corporis, verum etiam animi sensus ab eo diffugere, Arnolfum, filium Carlomanni, ultro [880 1Kb] in regnum attrahunt, et subito facta conspiratione ab imperatore deficientes, ad praedictum virum certatim transeunt, ita ut in triduo vix aliquis remaneret, [Col. 0126A] qui saltem [881 1Kb] officia humanitatis [882 1Kb] impenderet. Cibus tantum [883 1Kb] et potus ex Liudperti episcopi [(91) 1Kb] sumptibus administrabatur [884 1Kb] . Erat res spectaculo digna, et aestimatione sortis humanae rerum varietate miranda. Nam sicut ante secunda fortuna rebus ultra quam arbitrari posset affluentibus, tot tantaque imperii regna sine laborum sudoribus, sine laborum certaminibus [885 1Kb] attraxerat, ita ut post magnum Carolum majestate, potestate, divitiis, nulli regum Francorum videretur esse postponendus, ita nunc adversa velut in ostentatione [886 1Kb] fragilitatis humanae deficiens [887 1Kb] , quae fortuna [888 1Kb] cumulaverat, cuncta inhoneste in momento abstulit, quae prospero arridens successu, quondam gloriose attulerat. Mittit ergo ad Arnolfum ex imperatore effectus egenus [Col. 0126B] [889 1Kb] , et desperatis rebus non de imperii dignitate, sed de victu cottidiano cogitans, tantum alimentorum copiam ad subsidium vitae praesentis supplex exposcit; dirigit etiam Bernhardum filium, quem ex pellice [890 1Kb] susceperat, cum exeniis [891 1Kb] , eumque ejus fidei commendat. Miseranda rerum facies, videre imperatorem opulentissimum non solum fortunae ornamentis destitutum, verum etiam humanae opis egentem. Concessit autem ei [892 1Kb] Arnolfus rex nonnullos fiscos [893 1Kb] in Alamannia, unde ei alimonia praeberetur; ipse vero, compositis in Francia feliciter rebus, in Bajoariam revertitur.

Eodem anno [894 1Kb] Witgarius episcopus de Augusta civitate obiit, et Adalbero, nobilis generis magnique ingenii ac prudentiae vir, cathedram ejus obtinuit, [Col. 0126C] et ei in episcopatu [895 1Kb] successit.


DCCCLXXXVIII.

Anno Dominicae incarnationis 888, [896 1Kb] Carolus imperator, tertius hujus nominis et dignitatis, obiit pridie [(92) 1Kb] Idus Januar., sepultusque [897 1Kb] est in Augea [898 1Kb] monasterio. Fuit vero hic [899 1Kb] Christianissimus princeps, Deum [900 1Kb] timens, et mandata ejus ex toto corde custodiens, ecclesiasticis sanctionibus devotissime parens, in eleemosynis largus, orationi et psalmorum melodiis indesinenter deditus, laudibus Dei infatigabiliter intentus, omnem spem et consilium suum divinae dispensationi committens, unde et ei omnia [901 1Kb] felici successu concurrebant in bonum, ita ut omnia regna Francorum, quae praedecessores [Col. 0127A] sui non sine sanguinis effusione cum magno labore acquisierant [902 1Kb] , ipse perfacile in brevi temporum spatio sine conflictu, nullo contradicente, possidenda perceperit [903 1Kb] . Quod autem circa finem vitae dignitatibus nudatus bonisque omnibus spoliatus [904 1Kb] est, tentatio fuit, ut credimus, non solum ad purgationem, sed quod majus est, ad probationem: siquidem hanc, ut ferunt, patientissime toleravit, in adversis sicuti [905 1Kb] in prosperis gratiarum vota persolvens, et ideo coronam vitae, quam repromisit Deus [906 1Kb] diligentibus se, aut jam accepit, aut absque dubio accepturus est. Post cujus mortem regnaque ejus ditioni paruerant, veluti legitimo destituta haerede, in partes a sua compage resolvuntur, et jam non naturalem dominum praestolantur, sed unumquodque [Col. 0127B] [907 1Kb] de suis visceribus regem sibi creari [908 1Kb] disponit, quae causa magnos bellorum motus excitavit; non quia principes Francorum deessent, qui nobilitate, fortitudine et sapientia regnis imperare possent, sed quia inter ipsos aequalitas generositatis, dignitatis ac potentiae discordiam augebat [909 1Kb] , nemine tantum caeteros praecellente, ut ejus dominio reliqui se submittere dignarentur. Multos enim idoneos principes ad regni gubernacula moderanda Francia genuisset, nisi fortuna eos, aemulatione virtutis, in perniciem mutuam [910 1Kb] armasset.

Igitur quaedam pars Italici populi Berengarium [911 1Kb] , filium Everhardi [912 1Kb] , qui ducatum Forojulanorum [913 1Kb] tenebat, regem sibi statuunt, quaedam Widonem [914 1Kb] , filium Lantperti, ducem Spolitanorum [915 1Kb] , aeque [Col. 0127C] regia dignitate sublimandum decernunt; ex qua dissensionum controversia tanta strages ex utraque parte postmodum facta est, tantusque humanus sanguis effusus, ut juxta Dominicam vocem [916 1Kb] , regnum in seipsum divisum desolationis miseriam pene incurrerit. Ad extremum Wido victor existens, Berengarium regno expulit. Pulsus itaque Arnolfum regem adiit [917 1Kb] , ejus patrocinia contra hostem exposcit. Quid vero Arnolfus fecerit, qualiter Italiae regnum bis cum exercitu penetraverit [918 1Kb] suo in loco [919 1Kb] commemorabitur.

Interea Galliarum populi in unum congregati, cum consensu Arnolfi Odonem [920 1Kb] ducem, filium Rodberti, de quo paulo superius mentionem fecimus, virum strenuum, cui prae caeteris formae pulchritudo et proceritas [Col. 0128A] corporis et virium sapientiaeque magnitudo inerat, regem super se pari consilio et voluntate creant; qui rempublicam viriliter rexit, et contra assiduas depraedationes Nordmannorum indefessus propugnator extitit.

Per idem tempus [921 1Kb] Ruodolfus, filius Chuonradi, nepos Hugonis abbatis de quo supra meminimus, provinciam inter Jurum [922 1Kb] et Alpes Penninas [923 1Kb] occupat, et apud sanctum Mauritium [(93) 1Kb] adscitis secum quibusdam primoribus [924 1Kb] et nonnullis sacerdotibus, coronam sibi imposuit, regemque se appellari jussit. Post haec mittit legatos per universum regnum Hlotarii, et suasionibus pollicitationibusque episcoporum ac nobilium virorum mentes in sui favorem demulcet. Quod cum nunciatum esset [Col. 0128B] Arnolfo, illico cum exercitu super eum irruit; ille per artissima itinera fuga dilapsus, in tutissimis rupium locis salutis praesidium quaesivit; omnibus itaque [925 1Kb] diebus vitae suae [(94) 1Kb] Arnolfus et Zuendiboldus, filius ejus, eumdem Ruodolfum persecuti sunt, nec tamen eum laedere [926 1Kb] potuerunt, quia, ut supra expressum est, loca inaccessibilia, quae in multis solis hibicibus [927 1Kb] pervia sunt [928 1Kb] , insequentium confertas acies [929 1Kb] procul ab ingressu repellebant.

Eodem anno Nordmanni qui Parisiorum urbem obsidebant, miram et inauditam rem, non solum nostra, sed etiam superiore aetate, fecerunt. Nam cum civitatem inexpugnabilem esse persensissent, omni virtute omnique ingenio laborare coeperunt, quatenus urbe post tergum relicta, classem cum [930 1Kb] [Col. 0128C] omnibus copiis per Sequanam sursum possent evehere, et sic Hionnam [931 1Kb] [(95) 1Kb] fluvium ingredientes, Burgundiae fines absque obstaculo penetrarent. Civibus autem omni instantia prohibentibus ascensum fluminis, naves per siccum plusquam duorum passuum milibus trahunt, et taliter [932 1Kb] declinato omni periculo, iterum eas Sequanae [933 1Kb] fluentis immergunt; et post [934 1Kb] paulum Sequanam relinquentes, Hionnam [935 1Kb] ut disposuerant [936 1Kb] , et sub omni celeritate navigantes, Senonis applicuerunt, ibique castris positis, per continuos sex menses eandem urbem obsidione claudunt, totamque pene Burgundiam rapinis, caedibus ac incendiis demoliuntur. Sed civibus fortiter repugnantibus, Deo protegente, nequaquam [937 1Kb] praefatam civitatem capere potuerunt, [Col. 0129A] quanquam [938 1Kb] omni laborum sudore, omniumque artium et machinamentorum ingenio id multipliciter pertentassent. Inter [939 1Kb] ipsas vero obsidionum angustias Everhardus, ejusdem loci metropolita, vir totius sanctitatis et sapientiae nitore fulgidus, corporeis vinculis absolutus, ad coelestem patriam transiit; in cujus cathedra [940 1Kb] sublimatus est Waltharius, nepos Waltharii Aurelianensis urbis episcopi, longe inferior praedecessore moribus, religione et philosophiae studio.


DCCCLXXXIX.

Anno Dominicae incarnationis 889 [941 1Kb] , gens Hungarorum [942 1Kb] ferocissima et omni belua crudelior, retro ante seculis ideo inaudita quia nec nominata, a Scythicis regnis [943 1Kb] et a paludibus quas Thanais [944 1Kb] [Col. 0129B] sua refusione in immensum porrigit, egressa est. Sed priusquam ipsius gentis acta crudelia stilo persequamur [945 1Kb] , non superfluum videatur, si de Scithiae situ Scytharumque moribus historiographorum dicta sequentes, aliquid commemoremus. Scythia [(96) 1Kb] , ut aiunt, in orientem [946 1Kb] extensa, includiditur [947 1Kb] ab uno latere Ponto, ab altero-montibus Riphaeis, a tergo Asia et Ithasi [948 1Kb] [(97) 1Kb] flumine. Patet autem multum in longitudinem et latitudinem. Hominibus hanc [949 1Kb] inhabitantibus inter se nulli fines; perraro enim agrum exercent, nec domus illis ulla, aut tectum vel sedes est, armenta et pecora semper pascentibus; et per incultas [950 1Kb] solitudines errare solitis. Uxores liberosque secum in plaustris vehunt, quibus [951 1Kb] coriis [952 1Kb] imbrium hiemisque [Col. 0129C] causa tectis [953 1Kb] pro domibus [954 1Kb] utuntur. Nullum scelus apud eos furto gravius, quippe sine tecti munimento pecora et armenta alimentaque habentibus [955 1Kb] quid inter silvas superesset, si furari liceret? Aurum [956 1Kb] et argentum non perinde ut reliqui mortales appetunt, venationum et piscationum exercitiis inserviunt [(98) 1Kb] , lacte et melle vescuntur. Lanae his usus ac vestium ignotus [957 1Kb] , quanquam continuis frigoribus afficiantur, pellibus tantum ferinis ac murinis induuntur. Imperium [(99) 1Kb] Asiae ter quaesivere, ipsi perpetuo ab alieno imperio aut intacti [958 1Kb] aut [Col. 0130A] invicti [959 1Kb] mansere; nec virorum magis quam feminarum virtutibus claruere, quippe cum ipsi Parthos Bactrianosque, feminae autem eorum Amazonum regna condiderunt, prorsus ut res gestas virorum mulierumque considerantibus incertum sit, uter apud eos sexus illustrior fuerit [960 1Kb] . Darium, regem Persarum, turpi a Scythia summoverunt [961 1Kb] fuga, Cyrum cum omni exercitu trucidaverunt, Alexandri Magni ducem Sopiriona [962 1Kb] pari ratione [963 1Kb] cum universis copiis deleverunt; Romanorum audiere, non sensere arma. Laboribus et bellis asperi, vires corporum [964 1Kb] immensae. Abundant vero tanta multitudine populorum, ut eos genitale solum non sufficiat alere. Septemtrionalis [(100) 1Kb] quippe plaga, quanto magis ab aestu solis remota est et nivali frigore [Col. 0130B] gelida, tanto salubrior corporibus hominum et propagandis gentibus coaptata; sicut et contra [965 1Kb] omnis meridiana regio, quo solis est fervori vicinior, eo semper morbis abundat, et educandis minus est apta mortalibus: unde fit, ut tantae populorum multitudines arcto [966 1Kb] sub axe oriantur, ut non immerito universa illa regio Thanai tenus [967 1Kb] usque ad occiduum, licet et propriis loca in ea singula nuncupentur nominibus, generali tamen vocabulo Germania vocitetur. [968 1Kb] Ab hac ergo populosa Germania saepe innumerabiles [969 1Kb] captivorum turmae abductae, meridianis populis pretio distrahuntur [970 1Kb] ; multae quoque ex ea, pro eo quod tantos mortalium germinat [971 1Kb] quantos alere vix sufficit, frequenter gentes egressae sunt, quae nihilominus et partes [Col. 0130C] Asiae, sed maxime sibi contiguam Europam afflixerunt Testantur hoc ubique urbes erutae per totam Illyricum [972 1Kb] Galliamque, sed maxime miserae Italiae [973 1Kb] , quae pene illarum omnium est gentium experta saevitiam.

Ex supradictis igitur Iocis gens memorata a finitimis sibi populis, qui Pecinaci vocantur [974 1Kb] , a propriis sedibus expulsa est, eo quod numero et virtute praestarent, et genitale, ut praemisimus, rus exuberante multitudine [975 1Kb] non sufficeret ad habitandum. Horum itaque violentia effugati ad exquirendas, [Col. 0131A] quas possent incolere terras, sedesque statuere, valedicentes patriae iter arripiunt. Et primo quidem Pannoniorum et Avarum [976 1Kb] solitudines [977 1Kb] , pererrantes, venatu ac piscatione [978 1Kb] victum cottidianum quaeritant; deinde Carantanorum, Marahensium ac Vulgarum [979 1Kb] fines crebris incursionum infestationibus irrumpunt, perpaucos gladio, multa milia sagittis interimunt; quas tanta arte ex corneis arcubus dirigunt, ut earum ictus vix praecaveri possit. Cominus [(101) 1Kb] enim in acie praeliari, aut obsessas expugnare urbes nesciunt. Pugnant autem [980 1Kb] procurrentibus equis, aut terga dantibus, saepe etiam fugam simulant; nec pugnare diu possunt. Caeterum intolerandi forent, si quantus est impetus, vis tanta et perseverantia esset. Plerumque in ipso ardore [Col. 0131B] certaminis praelia deserunt, ac paulo post pugnam ex fuga repetunt, ut cum maxime vicisse te putes, tunc tibi discrimen subeundum sit. Quorum pugna, quo caeteris gentibus inusitata [981 1Kb] , eo et periculosior. Inter horum et Brittonum conflictum hoc unum interest, quod illi missilibus, isti sagittis utuntur. Vivunt non hominum sed beluarum more. Carnibus siquidem [982 1Kb] , ut fama est, crudis vescuntur, sanguinem bibunt, corda hominum quos capiunt particulatim dividentes veluti pro remedio devorant, nulla miseratione flectuntur, nullis pietatis visceribus commoventur. Capillum usque ad cutem ferro caedunt [983 2Kb] . Equis [(102) 1Kb] omni tempore vectantur; super illos ire, meditari, consistere ac colloqui solent. Liberos [(103) 1Kb] ac servos suos equitare et [984 1Kb] sagittare magna industria docent. Ingenia [(104) 1Kb] illis tumida, seditiosa, fraudulenta, praecocia. Quippe eandem ferocitatem feminis quam viris adsignant, semper in externos aut in domesticos [Col. 0132A] motus inquieti, natura taciti, ad faciendum quam ad dicendum promptiores [985 1Kb] . Hujus igitur nefandissimae gentis crudelitate non solum memoratae regiones, verum etiam Italiae regnum ex permaxima parte devastatum est.

Eodem anno Nordmanni a Senonica urbe recedentes, denuo Parisius cum omnibus copiis devenerunt. Et cum illis descensus [986 1Kb] fluminis a civibus omnino inhiberetur, rursus castra ponunt, civitatem totis viribus impugnant, sed Deo, opem ferente, nihil praevalent. Transactis paucis diebus, iterum Sequanam cum classe ascendunt, et matronam fluvium ingredientes, Trecas civitatem incendio cremant, et usque Virdunensem [987 1Kb] ac Tullensem urbes cuncta circumquaque depopulantur [988 1Kb] .

[Col. 0132B] His [989 1Kb] etiam diebus Liudpertus, Magontiae urbis praesul, rebus [990 1Kb] humanis sublatus est, in cujus loco subrogatus est Sunzo [991 1Kb] , vir religiosus ac simplex, sacris litteris sufficienter imbutus [992 1Kb] , qui in Vulda [993 1Kb] monasterio sub regimine abbatis ab ineunte aetate nutritus et conversatus [994 1Kb] fuerat, annitente [995 1Kb] Boppone [996 1Kb] Thuringorum duce, et Arnolfo rege annuente.


DCCCXC.

Anno Dominicae incarnationis 890 [997 1Kb] , Arnolfus rex concessit Zuendiboldo [998 1Kb] , Marahensium Sclavorum regi, ducatum Behemensium, qui hactenus principem suae cognationis ac gentis super se habuerant, Francorumque regibus fidelitatem promissam inviolato foedere conservaverant [999 1Kb] , eo quod illi, antequam in regni fastigio sublimaretur, familiaritatis gratia fuerit connexus: denique filium ejus, quem ex pellice susceperat, a sacro fonte levavit, eumque ex nomine suo Zuendibold appellari fecit. Quae res non modicum discordiarum et defectionis praebuit incitamentum. [Col. 0133A] Nam et Behemi [1000 1Kb] a fidelitate diutius custodita recesserunt, et Zuendibold ex adjectione alterius regni vires non parvas sibi accessisse sentiens, fastu superbiae inflatus, contra Arnolfum rebellavit. Quod cum cognovisset Arnolfus, cum exercitu regnum Marahensium ingressus, cuncta quae extra urbes reperit, solotenus demontus est. Ad ultimum cum [1001 1Kb] et caeterae fructiferae arbores radicitus exciderentur, Zuendibold pacem poposcit [1002 1Kb] , et dato filio obside, hanc [1003 1Kb] sero promeruit.

Per idem [1004 1Kb] tempus Nordmanni a Matrona fluvio exeuntes, Parisius revertuntur, et quia omnimodis [1005 1Kb] descensus fluminis per pontem [1006 1Kb] prohibebatur, tertio castra locant, et iterato certamine praedictam urbem impugnant. Sed civibus, qui continuis [Col. 0133B] operum [1007 1Kb] ac vigiliarum laboribus induruerant, et assiduis bellorum conflictibus exercitati erant, audaciter [1008 1Kb] reluctantibus, Nordmanni, desperatis rebus, naves per terram cum magno sudore trahunt, et sic al veum repetentes, Britanniae finibus classem trajiciunt. Quoddam castellum in Constantiensi [1009 1Kb] [(105) 1Kb] territorio, quod ad sanctum Loth [(106) 1Kb] dicebatur, obsident, et accessum ad fontem aquae ex toto prohibentes, oppidanis siti arescentibus, fit deditio, eo pacto ut, vita tantum concessa, caetera tollerent. Illis a munitione progressis, gens perfida fidem et promissa data prophanat [1010 1Kb] , omnesque absque respectu jugulat; inter quos episcopum Constantiensis ecclesiae interimunt.

Erat tunc temporis inter Alanum et Indicheil, duces [1011 1Kb] Brittonum, non parva de partitione regni dissensionum [Col. 0133C] controversia. In hoc ergo schismate [1012 1Kb] et divisione, non tantum terrarum quantum mentium [1013 1Kb] , pagani Brittones reperientes, super eos fiducialiter irruunt. Illi dum privatum singulorum, non commune universorum [1014 1Kb] bellum ducunt, et auxilium ferre alter alteri recusat, quasi victoria unius non omnium foret, graviter ab hoste laeduntur; caeduntur passim; et usque ab Blavittam [1015 1Kb] [(107) 1Kb] fluvium omnis eorum possessio diripitur. Tunc primum intelligentes, quantam sibi perniciem, quantas adversariis vires discordia administraret [1016 1Kb] ; per internuntios se invicem confirmant, tempus et locum eundi indicunt [1017 1Kb] , bellumque communibus viribus construunt. Itaque Judicheil qui erat adolescentior, cupiens gloriam nominis sui [1018 1Kb] exaltare, non expectato [Col. 0134A] Alano cum sociis, praelium conserit, multa milia hostium caedit, reliquos in quendum vicum fugere compulit. Quos cum ultra quam oporteret improvide persequeretur, ab ipsis extinguitur, gnarus quia vincere [1019 1Kb] bonum [1020 1Kb] est, supervincere non est; periculosa est enim desperatio. Post haec Alanus, coadunata omni Britannia, tale votum vovit, ut si adversarios per divinam virtutem posset superare, decimam partem omnium bonorum suorum Deo et sancto Petro Romam destinaret. Omnibus autem Brittonibus idem votum spondentibus, ad pugnam procedit, et commisso praelio tanta strage hostes fudit [1021 1Kb] , ut vix quadringenti viri ex quindecim [1022 1Kb] milibus ad classem repedarent.

Hac [1023 1Kb] tempestate sanctissimo et in divinis humanisque [Col. 0134B] rebus prudentissimo Williberto episcopo ab hac luce subtracto, Herimannus [1024 1Kb] , venerabilis vir, per electionem cleri ac [1025 1Kb] plebis ecclesiae Coloniensi praeficitur. Circa haec etiam [1026 1Kb] tempora Salomon [1027 1Kb] , Constantiensis ecclesiae antistes, recessit a seculo; in cujus loco successit Salomon, qui hac aetate abbatiam sancti Galli tenebat, vir non solum nobilitate, verum etiam prudentiae ac sapientiae virtutibus, insignitus, qui praefatae urbis tertius ejus [1028 1Kb] nominis dignoscitur esse pontifex.


DCCCXCI.

Anno Dominicae incarnationis 891 [1029 1Kb] , Nordmanni duobus continuis praeliis in Britannia graviter attriti, in regnum Hlotharii classem transferunt, et castris metatis [1030 1Kb] , praedas exercent. Contra quos Arnolfus [Col. 0134C] rex exercitum dirigit, jubetque super Mosam tentoria figere, transitumque fluminis hostibus prohibere. Sed antequam exercitus in unum colligeretur ad condictum locum juxta castrum Trajectense [(108) 1Kb] , Nordmanni superiora tenentes, circa Leodium Mosam transierunt, et hostilem expeditionem a tergo relinquentes, in sylvis et paludibus Aquis palatio contiguis disperguntur; obvios quosque perimunt, plurima [1031 1Kb] plaustra et vehicula, in quibus alimenta exercitui deferebantur, capiunt. Quae fama cum ad exercitum pervenisset, qui jam ipso die nativitatis sancti Johannis baptistae pene [1032 1Kb] in unum convenerat [1033 1Kb] , non tam tremor quam stupor mentes omnium occupavit. Principes vero [1034 1Kb] concione convocata, non tam de periculo quam de re dubia consulunt, [Col. 0135A] incerti utrum [(109) 1Kb] Ribuariorum [1035 1Kb] fines intrantes Coloniam tenderent, aut [1036 1Kb] per Prumiam transeuntes Treveris [1037 1Kb] dirigerent gressum [1038 1Kb] , vel certe congregatam adversum se multitudinem [1039 1Kb] pertimescentes, transvadata Mosa ad classem festinarent. Inter haec nox superveniens, conventum solvit. Postea die cum aurora radios suae lucis repraesentaret [1040 1Kb] , omnes armantur, et levatis vexillis per descensum fluminis [1041 1Kb] expediti [1042 1Kb] ad pugnam gradiuntur [1043 1Kb] . Cumque torrentem qui Gulia [1044 1Kb] [(110) 1Kb] dicitur transissent, acies pariter substiterunt; dehinc deliberant, ne omnis exercitus incassum fatigaretur, quod [1045 1Kb] unusquisque procerum duodecim ex suis mitteret, qui in unum agmen redacti hostes investigarent. Haec sermocinantibus subito [Col. 0135B] [1046 1Kb] apparuerunt speculatores Nordmannorum. Quos cum omnis multitudo, inconsultis ducibus, confuso ordine insequeretur, peditum turmas in quadam villula [1047 1Kb] offendit [1048 1Kb] , qui in unum conglobati, facile sparsim supervenientes repellunt, atque retrorsum redire cogunt. Deinde perstrepentibus secundum morem pharetris, clamor in coelum tollitur, pugna committitur. Equites Nordmannorum, audito clamore, summa cum festinatione advolant, et ingravato [1049 1Kb] praelio Christianorum exercitus, peccatis facientibus, heu proh dolor! terga vertit. In quo praelio episcopus Magontiacae [1050 1Kb] urbis, Sunzo, et Arnolfus comes occubuerunt, necnon innumera multitudo nobilium virorum. Nordmanni, patrata victoria, castra divitiis omnibus [1051 1Kb] referta [Col. 0135C] invadunt, et trucidatis quos in bello ceperant, onerati praeda ad classem revertuntur. Fuit vero haec caedes facta 6 Kalendas Julii [1052 1Kb] .

Dum haec aguntur, Arnolfus rex in Bajoariorum extremitatibus morabatur, insolentiam Sclavorum reprimens; cui cum nuntiata esset suorum strages hostiumque victoria, primo pro amissis fidelibus nimium tristatur [1053 1Kb] , et querelam cum gemitu deponit, quod Franci, eotenus [1054 1Kb] invicti, adversariis terga darent: deinde indignitatem rei animoso in pectore versans [1055 1Kb] , in hostem accenditur, et congregato ex orientalibus regnis exercitu, mox Rheno [Col. 0136A] transmisso, circa litora Mosae castra statuit. Interjectis diebus Nordmanni ex superiori pugna elati, cum omni virtute ad depraedandum proficiscuntur; contra quos rex cum expeditis ad pugnam procedit. Illi cernentes acies appropinquare, super fluvium qui Thilia [(111) 1Kb] dicitur, ligno et terrae congerie more solito se communiunt, et cachinnis et exprobrationibus agmina lacessunt, ingeminantes cum insultatione et derisu, ut memorarentur Guliae, turpisque fugae, caedisque patratae, post modicum similia passuri. Rex, felle commotus, exercitum jubet descendere, et pedestri congressione cum adversariis decertare [1056 1Kb] . Qui dicto citius ab equis desilientes, clamore exhortationis dato, praesidium inimicorum irrumpunt, et Deo vires coelitus administrante, eos usque ad [Col. 0136B] internicionem [1057 1Kb] ferro caedunt, terraeque prosternunt, ita ut ex innumerabili multitudine vix residuus esset qui ad classem adversum nuntium reportaret. Rebus, feliciter gestis, Arnolfus in Bajoariam revertitur.

Eodem [1058 1Kb] anno Hatto [1059 1Kb] , venerabilis abba, in Magontiacensi ecclesia metropolitanus [1060 1Kb] consecratur, qui hactenus in Augia monasterio multorum pater extiterat [1061 1Kb] monachorum.


DCCCXCII.

Anno Dominicae incarnationis 892 [1062 1Kb] , mense Februario, Nordmanni qui ad naves remanserant, Mosam transeuntes Ribuariorum pagum ingressi sunt, et [1063 1Kb] secundum crudelitatem sibi ingenitam cuncta devorantes, pervenerunt usque Bunnam [1064 1Kb] . Inde [Col. 0136C] digressi, occupaverunt quandam villam quae Landulfesdorf [1065 1Kb] [(112) 1Kb] nominatur [1066 1Kb] , ubi occurrit eis exercitus Christianorum, sed nihil dignum quod [1067 1Kb] virtuti adscribatur egit. Nocte superveniente, recesserunt Nordmanni a jamdicta villa et formidantes hostilem impetum, nequaquam ausi sunt se committere planioribus atque campestribus [1068 1Kb] locis, sed silvas semper tenentes, exercitum vero a laeva post tergum relinquentes, quanta poterant velocitate ad Prumiam [1069 1Kb] monasterium aciem dirigebant, ipsisque jam jamque [1070 1Kb] irruentibus, abba et congregatio fratrum vix fuga dilapsi sunt. At Nordmanni [Col. 0137A] monasterium ingressi, omnia depopulati sunt, et quosdam ex monachis interficientes, plurimamque familiam trucidantes, reliquos captivos duxerunt [1071 1Kb] . Inde exeuntes Arduennam intrant, ubi quoddam castrum in quodam praeeminenti monte noviter constructum, in quod [1072 1Kb] innumera multitudo vulgi confugerat, adgrediuntur et absque mora expugnant; interfectisque [1073 1Kb] omnibus, cum ingenti praeda ad classem redeunt, oneratisque navibus cum omnibus copiis transmarinas repetunt regiones.

Per [1074 1Kb] idem [1075 1Kb] tempus Farabertus, abbas Prumiensis coenobii, curam pastoralem sua sponte per concessum regis deposuit, et ego, quamvis indignus, secundum regularem auctoritatem per electionem fratrum in regimine successi; in quo tamen [1076 1Kb] non [Col. 0137B] diutius immoratus, aemulis agentibus, Richarium, fratrem Gerhardi et [1077 1Kb] Mathfridi [1078 1Kb] , invidiosum mei negotii successorem sustinui. Obsecro [1079 1Kb] autem ne lectori onerosum videatur, si rem ab origine repetam, et qualiter hujusmodi negotium ad effectum perductum fuerit, simplici sermone pandam. Absurdum enim videtur, ut qui aliorum [1080 1Kb] actiones et rerum gestarum causas explanare proposui, negotium quod ad me pertinet, silentio praetermittam [1081 1Kb] ,

(Multa desunt.)
praesertim poplitibus [1082 1Kb] veniam posco lectori [1083 1Kb] , eo quod verbosus in hac relatione, ultra quam decuit, extiti. Necessitas enim compulit [1084 1Kb] , ut non solum facta, sed etiam dicta in ordine [1085 1Kb] ponerem, propter invidentium et adversantium calumniosam [Col. 0137C] querelam.

Haec de retroactis causis transcursisque temporibus ex multis pauca commemorasse sufficiat. Nam de modernis temporibus idcirco reticere disposuimus, quia si veritatem rerum gestarum ad liquidum stylo executi fuerimus, proculdubio odium et offensam [1086 1Kb] quorundam, qui adhuc superstites sunt, incurremus; si autem a veritate recedentes aliter quam causa se habeat scripserimus, nihilominus adulationis et mendacii notam incurremus, quia omnibus [Col. 0138A] pene res cognita est. Posteris ergo hoc latius [1087 1Kb] explanandum relinquimus; sed ne haec per omnia intacta praeteriisse culpemur [1088 1Kb] , res tantum gestas ex parte summatim annotare curabimus.

Igitur anno supra memorato, mense Julii, Waltgarius [1089 1Kb] comes, nepos [1090 1Kb] Odonis [1091 1Kb] regis, filius scilicet avunculi ejus Adalhelmi [1092 1Kb] , adversus eundem regem cum consilio quorundam rebellionis arma levavit, et Lugdunum Clavatum ingressus [1093 1Kb] , omni annisu regiae potestati contraire nititur [1094 1Kb] . Quod cum Odo [1095 1Kb] cognovisset, civitatem obsidione cinxit, quam absque mora in deditionem recepit. Deinde omnibus primoribus qui tunc ibi aderant, adjudicantibus, eundem Waltgarium [1096 1Kb] decollari jussit, eo quod in conventu publico contra regem et [Col. 0138B] dominum suum gladium evaginasset. Post haec in Aquitaniam proficiscitur contra Ramnulfum [1097 1Kb] et fratrem ejus Gozbertum [1098 1Kb] , et Ebulonem [1099 1Kb] abbatem de sancto Dionysio, et alios nonnullos qui ejus imperiis obtemperare renuebant, ut eorum insolenlentiam reprimeret.

Item eodem anno mense Augusto, 5 Kalendas [1100 1Kb] Septembr. [1101 1Kb] Megingaudus [1102 1Kb] comes, nepos supradicti Odonis regis, dolo interfectus est ab Alberico [1103 1Kb] et sociis ejus in monasterio sancti Xysti quod vocatur Rotila [1104 1Kb] [(113) 1Kb] ; cujus corpus [1105 1Kb] Treverim deportatum, apud sanctum Maximinum est sepultum.

Per idem tempus Arnt [1106 1Kb] , Wirziburgensis ecclesiae venerabilis episcopus, hortatu et suasione Popponis, [Col. 0138C] Thuringorum ducis, ad pugnam contra Sclavos profectus, in eadem pugna occiditur; cujus cathedram Ruodulfus [1107 1Kb] , licet nobilis stultissimus tamen, frater scilicet [1108 1Kb] Chuonradi et Gebehardi comitum obtinuit, et ei in episcopatu successit.

Arnolfus Zuendiboldo filio honores Megingaudi [1109 1Kb] comitis ex parte largitur.

Boppo [1110 1Kb] , dux Thuringorum [1111 1Kb] , dignitatibus exspoliatur, et ducatus quem tenuerat Chuonrado commendatur, quem pauco tempore tenuit, et sua [Col. 0139A] sponte [1112 1Kb] eum reddidit. Deinde Burchardo [1113 1Kb] comiti committitur, qui hunc [1114 1Kb] hactenus strenue [1115 1Kb] gubernat.

Odone rege in Aquitania commorante, Francorum principes ex permaxima [1116 1Kb] parte ab eo deficiunt, et agentibus Folcone [1117 1Kb] episcopo [1118 1Kb] , Heriberto [1119 1Kb] [(114) 1Kb] et Pippino comitibus, in Remorum civitate Carolus filius Hludowici, ex Adalheide [1120 1Kb] regina, ut supra meminimus, natus. in regnum elevatur [(115) 1Kb] .


DCCCXCIII.

Anno Dominicae incarnationis 893 Arnolfus Bajoaria [1121 1Kb] egressus Franconofurt venit, et Rhenum transiens, civitates quae in regno Hlotharii sunt ex maxima parte circuivit, in quo itinere ingentia dona [Col. 0139B] illi ab episcopis oblata sunt.

Odo, compositis rebus in Aquitania, in Franciam revertitur, et cum Ruodberto [1122 1Kb] fratre Carolum fugat, defectoresque [1123 1Kb] persequitur.

Ebulo, abba de sancto Dionysio, cum quoddam castrum in Aquitania situm ardentius expugnaret, ictu lapidis periit, monasterium sancti Dionysii Odo ad suum servitium revocat.

Carolus vires Odonis ferre non valens, patrocinia Arnolfi supplex exposcit. Aestivo siquidem [1124 1Kb] tempore jamdictus rex conventum publicum Wormatia [1125 1Kb] civitate celebravit, ubi Carolus venit, et Arnolfum [1126 1Kb] magnis [1127 1Kb] muneribus sibi conciliat, regnumque quod usurpaverat, ex ejus manu percepit. Jussum est etiam [1128 1Kb] , ut episcopi et comites qui [Col. 0139C] circa Mosam residebant, illi auxilium ferrent, et eum in regnum inducentes, in sede regia inthronizarent. Sed neutrum horum illi quicquam profuit [1129 1Kb] . Denique Odo rex hoc [1130 1Kb] audiens, cum exercitu super ripam Axani [(116) 1Kb] fluminis sedit, et copias Arnolfi intrare in regnum [1131 1Kb] nullatenus permisit. Duces regis, cernentes Odonem virilitor paratum esse ad pugnam [1132 1Kb] , ab eo declinaverunt [1133 1Kb] , et ad propria reversi sunt. Carolus autem [1134 1Kb] in Burgundiam secessit, et Odone Parisius revertente, rursus regni fines [1135 1Kb] occupat, Odonis fideles insectatur: sicque alternatim [1136 1Kb] ex utraque parte multi pereunt, ingens malitia, innumerabiles rapinae et assiduae praedae fiunt.


[Col. 0140A] DCCCXCIV.

Anno Dominicae incarnationis 894 [1137 1Kb] Arnolfus cum valido exercitu Langobardorum terminos intravit, et circa purificationem sanctae Mariae castrum quod nuncupatur Pergamum, armis cepit, et Ambrosium, comitem ipsius civitatis, laqueo ante portam ipsius urbis [1138 1Kb] in quadam arbore suspendit; unde tantus timor super reliquas civitates cecidit, ut nullus auderet contradicere, sed omnes obviam procederent venienti. Pervenit autem usque Placentiam, inde conversus [1139 1Kb] per Alpes Penninas, Galliam intravit, et ad sanctum Mauritium venit [1140 1Kb] . Rodulfum [1141 1Kb] quem quaerebat, nocere non potuit, quia montana conscendens in tutissimis locis se [1142 1Kb] absconderat, Regionem inter Jurum [1143 1Kb] et montem [Col. 0140B] Jovis exercitus graviter attrivit.

Post haec [1144 1Kb] Wormatiam venit, ibique [1145 1Kb] placitum tenuit, volens Zuendibold, filium suum [1146 1Kb] , regno Hlotharii praeficere; sed minime optimates praedicti regni ea vice assensum praebuerunt.

Soluto conventu, cum ad Lorasham [1147 1Kb] isdem princeps venisset, Hludowico filio Bosonis, matre Hirmingarde [1148 1Kb] interveniente, quasdam civitates cum adjacentibus pagis, quas Rodulfus tenebat, dedit; sed et hoc ei in vacuum cessit, quia eas nullo modo de potestate Rodulfi eripere praevaluit.

Eodem anno Wido, qui Italiam regebat et imperatoris tenebat nomen, moritur. Lantbertus [1149 1Kb] , filius ejus [1150 1Kb] , regnum obtinuit, et Romam veniens, dyadema imperii a praesule sedis apostolicae sibi [Col. 0140C] imponi [1151 1Kb] fecit.

Per idem tempus Hildegardis, filia Hludowici regis, fratris Carlomanni et Caroli, a quibusdam ad [1152 1Kb] Arnolfum accusata, regiis possessionibus privatur, et privata in exilium destinatur, in monasterio puellarum quod Chemissem [1153 1Kb] [(117) 1Kb] dicitur; sed non multum post tempus [1154 1Kb] in gratiam rediit [1155 1Kb] , et sua ex majori parte recepit [1156 1Kb] .

Circa haec etiam tempora Zuendibold, rex Marahensium Sclavorum, vir inter suos prudentissimus et ingenio callidissimus, diem clausit extremum; cujus regnum filii ejus pauco tempore infeliciter tenuerunt, Ungaris [1157 1Kb] omnia usque ad solum depopulantibus.


[Col. 0141A] DCCCXCV.

Anno Dominicae incarnationis 895 synodus magna celebrata est apud Triburias contra plerosque seculares, qui auctoritatem episcopalem imminuere tentabant; ubi viginti sex [1158 1Kb] episcopi cum abbatibus monasteriorum residentes, plurima decreta super statum sanctae ecclesiae scripto roboraverunt.

Post haec Arnolfus Wormatiam venit, ibique optimatibus ex omnibus regnis suae [1159 1Kb] ditioni subditis sibi occurrentibus, conventum publicum celebravit, in quo conventu omnibus assentientibus atque collaudantibus Zuendibold filium regno Hlotharii praefecit.

In eodem placito Odo [1160 1Kb] rex cum magnis muneribus ad Arnolfum venit, a quo honorifice susceptus [Col. 0141B] est, omnibusque impetratis pro quibus venerat, cum in regnum reverteretur, Folconem [1161 1Kb] episcopum et Adalongum [1162 1Kb] comitem sui mansionarii [(118) 1Kb] ad Arnolfum cum exeniis [1163 1Kb] a Carolo missis venientes in media via offenderunt, super quos cum clamore impetum faciunt. Episcopus fuga dilabitur [1164 1Kb] , Adalongus mortali vulnere sauciatur, sarcinae diripiuntur: praedictus comes in Trigorio [1165 1Kb] [(119) 1Kb] in villa quae dicitur Belthomus [1166 1Kb] , sepelitur.

Eodem anno Zuendibold, collecto inmenso exercitu, cupiens amplificare terminos regni sui, quasi Carolo adversus Odonem auxilium laturus, Lugdunum Clavatum [1167 1Kb] venit, et civitatem obsidione cinxit; sed minime eam capere potuit, quamvis multis diebus summis viribus certatim dimicatum [Col. 0141C] esset. Audiens autem Odonem cum exercitu advenire, qui ea tempestate in Aquitania morabatur, cum omnibus copiis recessit, et in proprio regno [1168 1Kb] se recepit. Ea tempestate Ludelmus [1169 1Kb] venerabilis vir, in Tullensi ecclesia a metropolitano Rathbodo [1170 1Kb] [(120) 1Kb] ac suis suffraganeis episcopus consecratur.


DCCCXCVI.

Anno Dominicae incarnationis 896 Arnolfus, secundo Italiam ingressus, Romam venit, et urbem Romanam cum consensu summi pontificis armis cepit. Quod retro ante [1171 1Kb] seculis ideo inauditum, quia non [Col. 0142A] factum fuit, excepto quod Galli Senones cum Brennone duce multo ante nativitatem Christi tempore semel fecerunt. Mater Lantberti, quae ad praesidium a filio [1172 1Kb] relicta fuerat, cum suis latenter aufugit. Arnolfus civitatem ingressus, a Formoso, apostolicae sedis praesule, cum magno [1173 1Kb] honore susceptus [1174 1Kb] est, et ante confessionem sancti Petri coronatus, imperator creatur. [1175 1Kb]

Inde revertens paralisi morbo gravatur, ex qua infirmitate diu languescit. Eodem [1176 1Kb] anno Lantbertus, filius Widonis, de quo superius paulo [1177 1Kb] mentionem fecimus, vita decedit, et Hludowicus, filius Bosonis, a Langobardis invitatus, a provincia egressus Italiam intrat.

Per idem tempus circa festivitatem sancti Andreae [Col. 0142B] Albericus [1178 1Kb] comes, qui Megingaudum [1179 1Kb] occiderat, a Stephano, fratre Walonis, interficitur.


DCCCXCVII.

Anno Dominicae incarnationis 897 [1180 1Kb] Stephanus, Odacar [1181 1Kb] , Gerardus [1182 1Kb] et Matfridus comites honores et dignitates quas a rege [(121) 1Kb] acceperant, perdunt. Zuendibold Treveris cum exercitu venit [1183 1Kb] , terram [1184 1Kb] quam praefati tenuerant, inter suos dividit [1185 1Kb] , monasterium ad Horrea [(122) 1Kb] et monasterium sancti Petri, quod Mettis situm est, sibi reservans.

Post haec patrem super uxore quam accipere desiderabat, per legatos consulit. Ejus hortatu [1186 1Kb] ad Ottonem comitem [(123) 1Kb] missum dirigit, cujus filiam [1187 1Kb] , nomine Odam, in conjugium exposcit. Ille [Col. 0142C] petitionibus ejus gratanter [1188 1Kb] assensum praebuit, eique filiam tradidit, quam post pascha celebratis nuptiis sibi in matrimonium sociavit. Eodem anno Arnolfus Wormatiam venit, ibique placitum tenuit, ubi ad ejus colloquium Zuendibold occurrit, et interventu imperatoris Stephanus, Gerhardus et Matfridus cum filio reconciliantur.

Ea [1189 1Kb] tempestate inter Rodulfum, episcopum Wirziburgensem, et filios Heinrici ducis, Adalbertum [1190 1Kb] , Adalhardum et Heinricum, magna discordiarum lis et implacabilis odiorum controversia ex parvis [1191 1Kb] minimisque rebus oritur, et velut ex permodica [Col. 0143A] scintilla ingens incendium excitatur, ita de die in diem succrescens, in immensum [1192 1Kb] dilatatur. Et dum de nobilitate carnis, de parentum numerosa multitudine, de magnitudine terrenae potestatis, ultra quam decet [1193 1Kb] se extollunt, in mutuis caedibus prorumpunt, innumerabiles ex utraque parte gladio pereunt, truncationes manuum ac pedum fiunt; regiones illis subjectae rapinis et incendiis solotenus devastantur.


DCCCXCVIII.

Anno Dominicae incarnationis 898 [1194 1Kb] Odo rex aegritudine pulsatur, et mense Januario, tertio die ejusdem mensis, diem clausit extremum [1195 1Kb] , et apud sanctum Dionysium cum debito honore sepulturae mandatur. Principes in unum congregati, pari consilio [Col. 0143B] et voluntate Carolum super se regem [1196 1Kb] constituunt.

Eodem anno Zuendibold Reginarium ducem, sibi fidissimum et unicum consiliarium, nescio cujus instinctu, a se reppulit, et honoribus, haereditatibus quas in suo regno habebat interdictis, eum extra regnum infra 14 [1197 1Kb] dies secedere jubet. [1198 1Kb] Ille, adjuncto sibi Odacro [1199 1Kb] comite et quibusdam aliis, cum mulieribus et parvulis [1200 1Kb] et omni supellectili [1201 1Kb] in quendam tutissimum locum qui Durfos [1202 1Kb] [(124) 1Kb] dicitur intravit, ibique se communivit. Quod cum rex cognovisset, coadunato exercitu, castrum [1203 1Kb] expugnare conatus est, sed minime praevaluit propter paludes et multiplices refusiones, quas in praedicto loco Mosa fluvius facit. Rege ab obsidione recedente, [Col. 0143C] praefati comites Carolum adeunt, et eum cum exercitu in regnum introducunt. Zuendibold, quamvis sero intelligens se circumventum [1204 1Kb] , cum paucis [1205 1Kb] fuga dilabitur. Carolus recto itinere Aquis [1206 1Kb] [Tucicha 6] venit, deinde Niumagam [1207 1Kb] perrexit. Interea Zuendibold ad Franconem episcopum [(125) 1Kb] venit, et eum cum omnibus suis secum adsumens [1208 1Kb] , Mosam transiit, et ad Florichingas [1209 1Kb] [(126) 1Kb] venit, ubi omnes proceres regni qui in illis partibus erant ad eum confluxerunt. [1210 1Kb] Ex [1211 1Kb] desperatis itaque rebus vires se recepisse congaudens, resumpta fiducia, contra aemulum ad pugnam proficiscitur. Carolus a Niumaga revertens [1212 1Kb] Prumiam venit, et inde adversus Zuendibold copias transfert [1213 1Kb] ; sed appropinquantibus [Col. 0144A] ex utraque parte exercitibus, nequaquam pugna committitur sed intercurrentibus legatis pax firmatur, sacramenta jurantur; Carolus, transvadata Mosa, in suum regnum regreditur.

Dum haec [1214 1Kb] in Francia geruntur, inter Hludowicum et Berengarium in Italia [(127) 1Kb] plurimae congressiones fiunt, multa certaminum discrimina vicissim sibi succedunt. Novissime Hludowicus Berengarium fugat [1215 1Kb] , Romam ingreditur, ubi a summo pontifice coronatus, imperator appellatur.

Per idem tempus Eworhardus [1216 1Kb] dux, filius Meginhardi [1217 1Kb] , a Waltgario Fresone, filio Gerulfi [1218 1Kb] , cum venatum [1219 1Kb] pergeret, dolo trucidatur; ducatus quem tenuerat, Meginhardo fratri ab imperatore committitur.


[Col. 0144B] DCCCXCIX.

Anno Dominicae incarnationis 899 [1220 1Kb] , Zuendibold colloquium habuit cum optimatibus Arnolfi et Caroli et suis apud sanctum Goarem; ex regno Arnolfi interfuerunt Hatto [1221 1Kb] archiepiscopus, Chuonradus et Gebehardus [1222 1Kb] comites, ex parte Caroli Haschiricus [1223 1Kb] episcopus et Odacar [1224 1Kb] comes. Quid vero in eodem conventu seorsum sine [1225 1Kb] praesentia regis pertractatum sit, postea eventus rei luce clarius manifestavit.

Eodem [1226 1Kb] anno Richarius abba monasterii Prumiensis constituitur. Qualiter autem erga me actum sit, idcirco hoc in loco notare distuli, ne forte injuriis provocatus, ultra quam christiana patientia permittit, [Col. 0144C] persecutionis meae causas exaggerasse viderer, et ne prolixae rationis oratio, quae multiplex atque perplexa est, fastidium inferret audientibus. Res enim gestas, ut supra praemisimus [1227 1Kb] , notare studuimus, non rerum gestarum causas certis rationum indiciis enucleare. [1228 1Kb] Et qui in aliorum actionibus brevitati studemus, in nostris verbositatis vitium cavere debemus. Zuendibold denuo cum exercitu ad Durfos venit, munitionem [1229 1Kb] totis viribus expugnare molitur. Sed cum minime conatus ejus proficeret, episcopis [1230 1Kb] jubet, ut Reginarium et Odacrum et socios eorum anathematizarent; sed cum illi anathematis sententiam proferre recusarent [1231 1Kb] , minis [1232-1233 1Kb] , exprobationibus et contumeliis [Col. 0145A] utitur, et sic soluta obsidione unusquisque ad propria rediit. [1234 1Kb]

Ea [1235 1Kb] tempestate Odilbaldus [1236 1Kb] sanctus vir, Trajectensis ecclesiae praesul, e rebus [1237 1Kb] humanis sublatus, ad coeleste regnum transivit, in cujus loco subrogatus est Ratbodus [1238 1Kb] , venerabilis antistes.

Circa confinia memoratri anni Arnolfus imperator migravit a seculo [1239 1Kb] III Kal. Decembris, sepultusque est honorifice in Odingas [1240 1Kb] [in Radispona [1241 1Kb] in basilica sancti Hemmerammi [1242 1Kb] martyris, quem ipse dum vixit multum veneratus est [1243 1Kb] 9-12], ubi et pater ejus tumulatus jacet [1244 1Kb] .


DCCCC.

Anno [1245 1Kb] Dominicae incarnationis 900 proceres et optimates, qui sub ditione [1246 1Kb] Arnolfi fuerant, ad [Col. 0145B] Foracheim [1247 1Kb] in unum congregati, Hludowicum, filium praefati principis, quem ex legitimo matrimonio susceperat, regem super se creant [(128) 1Kb] , et coronatum regiisque ornamentis indutum in fastigio regni sublimant.

Dum haec in Germania aguntur, inter Zuendiboldum et primores [1248 1Kb] regni inexpiabilis oritur dissensio propter assiduas depraedationes et rapinas quae in regno fiebant, et quia cum mulieribus et ignobilioribus regni negotia disponens, honestiores et nobiliores quosque deiciebat, et honoribus et dignitatibus exspoliabat. Pro hujuscemodi itaque causa omnibus odiosus efficitur. Certatim igitur ad Hludowicum transeunt, eumque in regnum introducunt, et in Theodonis [1249 1Kb] villa, manibus datis, ejus [Col. 0145C] dominationi se subjiciunt. Hludowico trans Rhenum eunte, Zuendibold, coadunatis quoscunque potuit [1250 1Kb] , civitates regni circuit [1251 1Kb] , incendiis ac rapinis cuncta devastat, arbitratus, defectores qui propter ejus insolentiam et immanem malitiam ab eo defecerant, immaniora et pejora faciens ad se revocare posse. Hludowicus in regnum rursus accersitur, et a comitibus Stephano, Gerardo [1252 1Kb] et Matfrido circa Mosam isdem Zuendibold in praelio interficitur, Idibus Augusti [1253 1Kb] . Eodem anno Gerardus comes Odam, uxorem ejusdem Zuendiboldi regis, sibi in matrimonium copulat.


[Col. 0146A] DCCCCI.

Anno Dominicae incarnationis 901 [1254 1Kb] [(129) 1Kb] gens Hungarorum [1255 1Kb] Langobardorum fines ingressa, caedibus, incendiis ac rapinis crudeliter cuncta devastat. Cujus violentiae ac belluino furori cum terrae incolae in unum agmen conglobati resistere conarentur, innumerabilis multitudo ictibus sagittarum periit; quamplurimi episcopi et comites trucidati sunt [1256 1Kb] . Liudwardus, [1257 1Kb] , episcopus Vercellensis ecclesiae, Caroli quondam imperatoris familiarissimus et consiliarius a secreto [1258 1Kb] , assumptis secum opibus atque incomparabilibus thesauris, quibus ultra quam aestimari potest [1259 1Kb] abundabat, cum effugere eorum cruentam ferocitatem omnibus votis elaboraret, super eos inscius incidit, ac mox interficitur; [Col. 0146B] opes quae secum ferebantur, diripiuntur.

Eodem [1260 1Kb] anno Stephanus comes, frater Walonis [1261-1262 1Kb] , cum in secessu residens nocturnis horis alvum purgaret, a quodam per fenestram cubiculi sagittae toxicatae ictu graviter vulneratur, ex quo vulnere eadem nocte extinguitur.


DCCCCII.

Anno Dominicae incarnationis 902 [1263 1Kb] Adalbertus cum fratribus Adalhardo et Heinrico, collecta valida manu, adversus Eberhardum et Gebehardum [1264 1Kb] et Rodulfum fratres, de quibus paulo superius mentionem fecimus, ex castro quod Babenbergk [1265 1Kb] dicitur prosiliens, ad pugnam processit [1266 1Kb] . Cujus impetum illi [1267 1Kb] viriliter excipientes, ferro aciem irrumpunt, obvios quosque terrae prosternunt, nec [Col. 0146C] ante desistunt, quam adversariorum agmen fugam inire compellant; in quo certamine Heinricus interfectus [1268 1Kb] , et Adalhardus captus [1269 1Kb] , et postmodum [1270 1Kb] jussu Gebehardi decollatus est. Eberhardus etiam multis vulneribus confossus in praelio cecidit, ubi finito conflictu inter cadavera occisorum a suis inventus, domum reportatur [1271 1Kb] , et paucis interpositis diebus et ipse moritur.


DCCCCIII.

Anno Dominicae incarnationis 903 [1272 1Kb] Adalbertus Rodulfum episcopum de Wiziburgensi ecclesia fugat [1273 1Kb] , et res et possessiones praefatae ecclesiae crudelissime [Col. 0147A] depopulatur, filios etiam Eberhardi simul cum matre a propriis haereditatibus et honoribus regio munere concessis exire compellens, ultra Spehtheshart [1274 1Kb] [(130) 1Kb] secedere cogit.

Circa haec tempora [(131) 1Kb] Folco, Remorum archiepiscopus [1275 1Kb] , a quodam Winemaro [1276 1Kb] , satellite Balduini [1277 1Kb] comitis [(132) 1Kb] , interfectus est. Causa autem hujus interfectionis haec fuisse memoratur. Praedictus Balduinus Atrabatis [1278 1Kb] castrum, videlicet abbatiam sancti Vedasti, nullo sibi concedente invaserat, quam Carolus rex ei auferens, Folconi episcopo eandem in beneficium largitus est. Quod Balduinus aegre ferens, misit ad jamdictum episcopum Winemarum, obsecrans, ne honores quos hactenus tenuerat atque possederat, ipse cupiditate [Col. 0147B] ductus sibi usurparet; insuper etiam ingentia dona [1279 1Kb] pollicitus est, si ejus ope et interventu praefatam possessionem obtinere posset. Sed cum episcopus minime assensum praeberet, et, nescio [1280 1Kb] quid durius et amarius quam oportebat, responderet, ille, diabolo instigante, furore nimio succensus, ab eo divertit, et quandam sylvam cum sociis ingressus, cum idem Folco a Compendio palatio a rege reverteretur, super eum irruit, et eum absque mora trucidavit. In Remorum cathedra Heriveus [1281 1Kb] sublimatus est, qui eundem Winemarum cum multis aliis episcopis excommunicavit, et pro tam inaudito scelere perpetuo anathemate condemnavit [1282 1Kb] .


DCCCCV.

Anno Dominicae incarnationis 905 [1283 1Kb] [(133) 1Kb] Hludowicus, [Col. 0147C] filius Bosonis, quem supra meminimus imperatoris nomen esse sortitum, Berengarium de Italia expulit, atque omne illud regnum suae ditioni subegit. Cernens autem nullum [1284 1Kb] sibi resistere aut posse aut audere, ultra quam oportebat de securitate praesumens, ea quae pacis et quietis sunt coepit cogitare. Absoluto itaque exercitu, cum perpaucis Veronam ingressus est, adhortante Adalhardo [1285 1Kb] praefatae urbis episcopo. Cives autem hoc Berengario summa cum festinatione notum fecerunt, qui eo tempore in Bajoaria exulabat. Ille nil moratus, contractis [1286 1Kb] undique copiis Veronam pervenit, atque [Col. 0148A] improvidum virum dolo cepit, et captum luminibus privavit. Siquidem cives qui partibus ejus favebant, portas civitatis ei aperientes, eum nocturno tempore intra muros receperunt, et sic insperate [1287 1Kb] et absque praemeditatione Hludowicus non solum regno, sed etiam oculis privatus est. Tandem itaque Berengarius regnum Italiae multis caedibus cruentatum, infaustis infortunatisque proeliis diu quaesitum [1288 1Kb] , cum hujuscemodi triumpho obtinuit. Eodem anno in mense Maio cometae [1289 1Kb] stella apparuit, et in mense Augusto haec mutatio regni facta est.


DCCCCVI.

Anno Dominicae incarnationis 906 [1290 1Kb] Chuonradus comes filium suum Chuonradum misit cum armatorum non modica manu, ut irruerent super Gerardum [Col. 0148B] et fratrem ejus Matfridum, eo quod honores suos et Gebehardi fratris ejus [1291 1Kb] , videlicet possessionem sancti Maximini et sanctae Mariae ad Horrea, violenter invasissent; quibus exercitus ex regno Hlotharii sociatus est. Pervenerunt autem usque in pago Blesiaco [1292 1Kb] [(134) 1Kb] , rapinis et incendiis haereditatem et possessionem supradictorum fratrum ac satellitum eorum depopulantes. Porro Gerardus et Mattridus a castro, in quo se munierant, legationem mittentes pacem petierunt; qua concessa, datis ex utraque parte sacramentis, usque in octava [1293 1Kb] paschae, exercitus ad propria discessit.

Dum haec in regno Hlotharii aguntur, Chuonradus senior in Hessia [1294 1Kb] , in loco qui dicitur Fricdeslar [1295 1Kb] , cum multa turba peditum et equitum residebat, [Col. 0148C] crebras incursiones Adalberti suspectas habens; frater vero ejus Gebehardus [1296 1Kb] in Wedereiba [1297 1Kb] [(135) 1Kb] cum omnibus quos sibi adsociare poterat, ejusdem Adalberti praestolabatur repentinam inruptionem. Nec eos fefellit per omnia rerum eventus; siquidem Adalbertus vires adversariorum extenuatas esse sentiens [1298 1Kb] , eo quod in tribus partibus essent divisi, oportunum et diu exoptatum tempus advenisse gaudens, congregatis sociis, mox arma corripit; et primo quidem simulat, se contra Gebehardum [1299 1Kb] copias transferre velle, ut et illum bello perterreret, et fratrem securiorem redderet; deinde, [Col. 0149A] quanta potuit celeritate, aciem adversus Chuonradum dirigit. Quod cum Chuonradus sero cognovisset, divisis sociis in tribus turmis, ei incunctanter occurrit; et commissa pugna, duae turmae, una peditum et altera Saxonum, statim terga vertunt [1300 1Kb] . Quos cum Chuonradus clamore ingenti frustra hortaretur, ut nullatenus hostibus cederent, sed pro conjugum ac liberorum salute et defensione patriae totis viribus decertarent, ipse cum tertia turma, animatis sociis, super adversarios irruit, sed mox in ipso primo impetu multis vulneribus confossus, extinctus est. Adalbertus victoria potitus, cum sociis fugientes insecutus est, et innumeram multitudinem, maxime peditum, gladio prostravit [1301 1Kb] . Tribus itaque continuis diebus totam illam regionem perlustrans, [Col. 0149B] caedibus ac rapinis cuncta demolitus est. His patratis, oneratis [1302 1Kb] sociis spoliis ac ingenti [1303 1Kb] praeda, ad Babenberch [1304 1Kb] castrum reversus est. Peracta est autem haec caedes III Kalendas Martii. Venientes filii cum matre levaverunt corpus Chuonradi, et sepelierunt in castello [1305 1Kb] quod Wileneburch [(136) 1Kb] vocatur [1306 1Kb] .

Eodem anno circa Julium mensem Hludowicus rex conventum generalem celebravit apud Triburias [1307 1Kb] villa regia [1308 1Kb] , ubi adesse mandavit saepe dictum Adalbertum, ut in praesentia optimatum regni pro se rationem redderet, et pacis conditionem quam hactenus exosam habuerat, tandem aliquanto, deposita crudelitatis tyrannide, susciperet, et a rapinis [1309 1Kb] , caedibus et incendiis saltem [1310 1Kb] vel sero quiesceret. [Col. 0149C] Sed his salutaribus monitis nequaquam assensum praebuit. Cernens itaque rex obduratum ejus animum et in coepta rebellionis malitia obstinatum, [Col. 0150A] collecto undique exercitu, eum in castro quod Terassa [1311 1Kb] [(137) 1Kb] dicitur, obsidione cinxit. Interea Egino [1312 1Kb] , qui ejus individuus comes in omni pravitate [1313 1Kb] extiterat, ab ejus societate defecit, et cum omnibus suis ad regis castra transiit. Protracta igitur paulo prolixius obsidione, fractus animo Adalbertus ad callida argumenta convertitur, et omni ingenio excogitare coepit, qua arte obsidio solveretur, ut exercitu ad propria remeante optata libertate potitus [1314 1Kb] , ipse cum sibi faventibus dolos quos in pectore volvebat, longe lateque effundere posset. Portis itaque apertis, a munitione exiens [1315 1Kb] cum perpaucis, ultro regi [1316 1Kb] se obtulit, supplex veniam de commissis exposcit, emendationem promittit. Sed cum fraus quae struebatur, suis prodentibus fuisset [Col. 0150B] detecta [1317 1Kb] custodiae mancipatus [1318 1Kb] est, et in praesentia totius exercitus manibus vinctis adductus, omnibus adjudicantibus capitalem [1319 1Kb] suscepit sententiam V [1320 1Kb] Idus Septembris Facultates et possessiones ejus in fiscum redactae sunt, et dono regis inter nobiliores [1321 1Kb] quosque distributae [1322 1Kb] .

Compositis itaque [1323 1Kb] in orientali Francia rebus, rex Mediomatrico [1324 1Kb] venit [(138) 1Kb] ibique [1325 1Kb] in publico conventu Gerardum atque Matfridum proscriptione damnavit. Inde egressus [1326 1Kb] , Strazburgensem urbem [1327 1Kb] adiit, ibique episcopum ac plebem inter se dissidentem ad concordiam revocavit, et sic Rheno transmisso, recto itinere in Alamanniam perrexit. Per idem tempus Baltrammus [1328 1Kb] Strazburgensis ecclesiae et Ludelmus [1329 1Kb] Tullensis [1330 1Kb] ecclesiae praesules, [Col. 0150C] migraverunt a seculo; quibus successerunt in pontificali cathedra Otbertus in Strazburgensi civitate, et Druogo [1331 1Kb] in Tullensi [1332 2Kb] .




[Col. 0151]
CONTINUATOR REGINONIS





PERTZII MONITUM.
(Monumenta Germaniae historica, tom. I Script., pag. 614.)

[Col. 0151A] Qui Reginonis Chronicon saeculo decimo continuatione donavit, nomen quidem suum latere voluit; pro monacho tamen sancti Maximini Trevirensis, in quo et Reginonis opus conscriptum fuisse diximus, habendus est, cum res ejus non solum bene cognoscat, sed cordi habeat [(139) 1Kb] , et eum Adalberti monachi familiaritate usum fuisse constet [(140) 1Kb] . Simlerus et recentiorum alii Romerium vocant, nulla tamen, quam prodiderint, ratione ducti; in quo eos haud aliter fefellisse opinor, quam quod varii scriptores, Simlerus, Possevinus, Vossius et alii, opus varios usque ad annos 972, 977, 1453, 1457, 1467, 1477 excurrere docent, cum in nulla editione annum 967 supergrediatur.

Auctor, quisquis sit, Annalibus Augiensibus et Alamannicis, in quantum porrigebantur, innixus, post annum 939 scribendi initium fecisse videtur [(141) 1Kb] ; sed quae ipse expertus subjecit, multo majoris, et in tanta eo saeculo historicorum penuria, [Col. 0151B] maximi facienda sunt, quippe cum quibus nec Liutprandi Historiam, nec quae Widukindus Corbeiensis tradidit, ullo modo componas. Quare et succedentibus saeculis ab Hermanno, Sigefrido, Ottone Frisingensi, aliisque saepius exscripta sunt.

Subsidia editionis, ad Reginonem praefatus (supra col. 9 et seqq.), recensui.



[CONTINUATIO CHRONICI.]


DCCCCVII.

Anno [(142) 1Kb] Dominicae incarnationis 907 Bawarii [1333 1Kb] cum Ungariis [1334 1Kb] congressi, multa caede prostrati sunt; in qua congressione Liutbaldus [1335 1Kb] dux occisus est, cui filius suus [1336 1Kb] Arnulfus [1337 1Kb] in ducatum [1338 1Kb] successit.


DCCCCVIII.

A. D. I. [1339 1Kb] 908 Ungarii iterum terminos transgressi, Saxoniam et Thuringiam vastaverunt [1340 1Kb] [(143) 1Kb] .


[Col. 0152A] DCCCCIX.

A. D. I. 909 Ungarii Alamanniam ingressi [1341 1Kb] sunt [(144) 1Kb] .


DCCCCX.

A. D. I. 910 Franci in confinio Bawariae et Franciae Ungariis [1342 1Kb] congressi, miserabiliter aut victi aut fugati sunt [(145) 1Kb] . In quo praelio Gebeardus [1343 1Kb] comes interiit [(146) 1Kb] , relictis duobus filiis suis adhuc pueris, Udone et Herimanno [1344 1Kb] , qui postea clari et [1345 1Kb] nobiles in Francia extiterunt.


DCCCCXI.

A. D. I. 911 Hludowicus rex [1346 1Kb] , filius Arnulfi imperatoris, obiit; cui Chuonradus, filius Chuonradi ab Adalberto occisi, regali jam stirpe deficiente, in [Col. 0152B] regno successit [(147) 1Kb] .


DCCCCXII.

A. D. I. 212 Ungarii iterum, nullo resistente, Franciam et Thuringiam vastaverunt. Hatto [1347 1Kb] - [1348 1Kb] archiepiscopus obiit, vir adeo strenuus et prudens, cui Herigerus [1349 1Kb] successit. Otto, dux Saxonum, obiit.


DCCCCXIII.

A. D. I. 913, hiemps magna nimis. Ungarii partes Alamanniae vastaverunt, et juxta In fluvium [1350 1Kb] a Bawariis et Alamannis [1351 1Kb] occisi sunt. Eodem anno Einhardus [1352 1Kb] , episcopus Spirensis, a Bernhardo [1353 1Kb] et Chuonrado comitibus caecatus est.


DCCCCXIV.

A. D. I. 914 [1354 1Kb] Othbertus, Strazburgensis [Col. 0153A] episcopus [1355 1Kb] , occiditur. Salomon episcopus captus est.


DCCCCXV.

A. D. I. 915 Ungarii totam Alamanniam igne et gladio vastaverunt, sed totam [1356 1Kb] Thuringiam et Saxoniam pervaserunt, et usque ad Fuldam monasterium pervenerunt.


DCCCCXVI.---DCCCCXVII.

A. D. I. 917 [1357 1Kb] Ungarii per Alamanniam in Alsatiam et usque ad fines Lothariensis regni pervenerunt. Erchanger [1358 1Kb] et Berahtold [1359 1Kb] decollantur [1360 1Kb] . Arnulfus, dux Bawariorum, regi rebellat.


DCCCCXVIII.

A. D. I. 918 Chuonradus rex nativitatem sancti Joannis Herolvesfelt [1361 1Kb] [(148) 1Kb] monasterio celebravit.


[Col. 0153B] DCCCCXIX.

A. D. I. 919 Chuonradus rex obiit, vir per omnia mansuetus et prudens [1362 1Kb] , et divinae religionis amator. Qui cum obitus sui diem imminere sentiret, vocatis ad se fratribus et cognatis suis, majoribus scilicet Francorum, mortem sibi imminere praedixit, et ne in [1363 1Kb] eligendo post se rege [1364 1Kb] dissidium regni fieret, paterna eos voce praemonuit; sed et Heinricum, Saxonum ducem, filium Ottonis, virum strenuum et industrium praecipuumque pacis sectatorem, ut eligerent jussit, aliumque ei ad hoc officium aeque condignum inveniri non posse testificans, sceptrum ei et coronam caeteraque regiae dignitatis ornamenta, pacto [1365 1Kb] tuendi et conservandi regni [1366 1Kb] , per eosdem [1367 1Kb] transmisit. Ipse vero huic vitae [1368 1Kb] decedens [Col. 0153C] [1369 1Kb] , in Fulda monasterio honorifica [1370 1Kb] sepultura tumulatus est. Multis tamen laboribus, paucis quos regnavit annis [1371 1Kb] , est a Bawariis et Alamannis et Saxonibus sibi rebellantibus fatigatus [1372 1Kb] , quos ante obitum suum. Deo propitio, superavit.


DCCCCXX.

A. D. I. 920 Heinricus dux consensu Francorum, Alamannorum, Bawariorum, Thuringorum [1373 1Kb] et Saxonum, rex eligitur; qui initium sui regni disciplina servandae pacis inchoavit. Multi enim illis temporibus, etiam nobiles, latrociniis insudabant.


DCCCCXXI.

A. D. I. 921 apud Franciam superiorem [1374 1Kb] graves et intestinae discordiae fervent inter Ruodbertum, invasorem regni, et Carolum regem. Interim [1375 1Kb] [Col. 0154A] Heinricus rex stabiliendae paci et reprimendae [1376 1Kb] Sclavorum saevitiae fortiter insistit.


DCCCCXXII.

A. D. I. 922 [1377 1Kb] Suessionis inter Ruodbertum et Carolum tanta pugna commissa est, ut pene ex utraque parte victores esse viderentur. Carolus tamen ori sacrilego Ruodberti ita lanceam infixit, ut diffissa lingua [1378 1Kb] , cervicis posteriora penetraret.


DCCCCXXIII.

A. D. I. 923 pretiosissimus thesaurus sanguinis Domini venit in Augiam [1379 1Kb] VI Idus Novembris. Haycho [1380 1Kb] abba Fuldensis obiit, cui Hiltibertus [1381 1Kb] successit. Carolus Alsatiam et partes illas Franciae juxta Rhenum usque Magontiam sibi usurpaturus, usque Paternisheim [1382 1Kb] [(149) 1Kb] villam juxta Wormatiam [Col. 0154B] hostiliter pervenit. Unde fidelibus regis Heinrici Wormatiae coadunatis, aliter quam decuerat regem, aufugit. [1383 1Kb] Eodem anno Heinricus rex [1384 1Kb] , adjunctis sibi Ruotgero archiepiscopo [(150) 1Kb] , Gisalberto duce, Mettensem urbem obsedit, et Widgerum [1385 1Kb] [(151) 1Kb] , licet diu reluctantem, sibi obedire coegit. Herimannus sanctissimus vir, Coloniensis episcopus, obiit, cui Wigfridus [1386 1Kb] successit.


DCCCCXXIV.

A. D. I. 924 Ungarii orientalem Franciam vastaverunt. Carolus et Heinricus reges apud Bonnam castellum conveniunt, et pacem inter se facientes, foedus ineunt, et Carolus nunquam sibi amplius Lothariense [1387 1Kb] regnum usurpaturus regreditur [1388 1Kb] . Eodem anno ab Heriberto comprehensus in custodia [Col. 0154C] [1389 1Kb] mittitur.


DCCCCXXV.

A. D. I. 925 Heinrico rege coadunatum et constabilitum Lothariense regnum [1390 1Kb] in sua potestate habente, Carolus rex in custodia qua tenebatur obiit; qui fertur vir hebetis esse ingenii et minus aptus utilitatibus regni. Omnes etiam a filio ejus deficientes, quippe qui tunc temporis, capto patre, in Hiberniam [1391 1Kb] exulaverat, quendam Ruodolfum sibi regem eligunt. Eodem anno Witgerus episcopus obiit, cui [1392 1Kb] Benno ex ordinariis Strazburgensibus, in Alpibus quondam heremiticam vitam ducens, successor eligitur.


DCCCCXXVI.

A. D. I. 926 Ungarii totam Franciam, Alsatiam, [Col. 0155A] Galliam et Alamanniam igne et gladio vastaverunt [(152) 1Kb] . Burchardus [1393 1Kb] , dux Alamanniae, in Italia occiditur [(153) 1Kb] . Herigerus, Deo dignus praesul, obiit, cui Hildibertus [1394 1Kb] , Fuidensis abbas, successit. Herimanno ducatus Alamanniae committitur, qui viduam [1395 1Kb] Burchardi duxit uxorem.


DCCCCXXVII.

A. D. I. 927 Benno, qui et Benedictus [1396 1Kb] episcopus dicitur, a Mettensibus excaecatur; et synodo apud Diusburgum [1397 1Kb] habita, omnes illius facti auctores [1398 1Kb] excommunicantur, et Adalbero nobilis pro eo episcopus instituitur.


DCCCCXXVIII.

A. D. I. 928 Heinricus rex Boemos [1399 1Kb] hostiliter invasit, et praestante Deo fortiter superavit. Ea [Col. 0155B] tempestate Ottoni [1400 1Kb] , filio ejusdem regis, natus est filius Willihelmus [1401 1Kb] . Hyems [(154) 1Kb] magna nimis [1402 1Kb] . Ruodgerus [1403 1Kb] , Trevirorum archiepiscopus, obiit, cui Ruodbertus successit.


DCCCCXXIX.

A. D. I. 929 Gisalbertus [1404 1Kb] dux Gerburgam, filiam Heinrici regis, duxit uxorem.


DCCCCXXX.

A. D. I. 930 Otto, filius regis Heinrici, Edgid, filiam regis Anglorum, duxit uxorem.


DCCCCXXXI.

Anno D. I. 931 Heinricus rex regem Abotridorum et regem Danorum efficit Christianos [(155) 1Kb] . Eodem anno rex ab Eberhardo [1405 1Kb] aliisque Franciae comibus seu episcopis in Franciam vocatus [1406 1Kb] , singillatim [Col. 0155C] ab unoquoque eorum in domibus suis vel [1407 1Kb] ecclesiarum sedibus regem decentibus est conviviis et muneribus honoratus [1408 1Kb] .


DCCCCXXXII.

A. D. I. 932 Ungarii per orientales Francos et Alamanniam [1409 1Kb] multis civitatibus igne et gladio consumptis, juxta Wormatiam Rheno transito, usque ad mare oceanum Galliam devastantes, per Italiam redierunt.


DCCCCXXXIV.

A. D. I. 934 Heinricus rex Ungarios multa caede prostravit, pluresque [1410 1Kb] ex eis comprehendit. Eodem [Col. 0156A] anno Sclavos qui Vucrani [1411 1Kb] [(156) 1Kb] vocantur hostiliter invasit et vicit, sibique tributarios fecit. Ecclesia sancti Maximini [(157) 1Kb] turbine cecidit: electione [1412 1Kb] clementia [1413 1Kb] regis monachis reddita [1414 1Kb] , Ougo [1415 1Kb] , antea praepositus, abba ejusdem loci eligitur, et monachi non regulariter [1416 1Kb] ibi viventes [1417 1Kb] expelluntur


DCCCCXXXV.

A. D. I. 935 Heinricus rex paralisi percutitur.


DCCCCXXXVI.

A. D. I. 936 [1418 1Kb] synodus apud Erfesfurd [1419 1Kb] , in Turingia [1420 1Kb] celebratur a compluribus episcopis. Heinricus rex, praecipuus pacis sectator strenuusque paganorum insecutor, post plures fortiter et viriliter actas victorias, dilatatis undique sui [Col. 0156B] regni terminis [1421 1Kb] , VI. Non. Julii diem clausit extremum, cui filius suus Otto consensu primorum regni successor eligitur. [1422 1Kb] Hildibertus archiepiscopus obiit, cui Fredericus [1423 1Kb] successit. Unni archiepiscopus [(158) 1Kb] obiit, cui [1424 1Kb] Adaldagus [1425 1Kb] successit.


DCCCCXXXVII.

A. D. I. 937 monasterium sancti Galli et monasterium sancti Bonefacii [1426 1Kb] igne comburuntur. Ruodolfus, rex Burgundionum [1427 1Kb] , et Arnolfus, dux Bawariorum, obierunt. Graves et intestinae discordiae inter Heinricum, fratrem regis, et Eberhardum, ducem Francorum, nascuntur ob exortas inter vassalos [1428 1Kb] eorum inimicitias.


DCCCCXXXVIII.

A. D. I. 938 filii ducis Arnolfi ambitione ducatus [Col. 0156C] regi rebellant [1429 1Kb] ; quos ipse debellaturus in Bawariam ibat; sed non, ut voluit, eos pacificare valens revertitur. Interim frater regis Heinricus ab Eberhardo comprehenditur in castello Badalikki [1430 1Kb] [(159) 1Kb] ; quo tamen citius liberato, Eberhardus Hildinesheim [1431 1Kb] in exilium destinatur. Iterumque [1432 1Kb] rex in Bawariam revertens, omnes sibi subdidit, et Eberhardum, Arnolfi filium, plus aliis rebellem in exilium misit. Ungarii iterum a Saxonibus multa caede vastati.


DCCCCXXXIX.

939, [1433 1Kb] Eberhardus ab exilio remittitur, totumquo [Col. 0157A] regnum inimicitiis [1434 1Kb] et rebellionibus confunditur. Eberhardus enim et Gisalbertus cum Heinrico, fratre regis, adversus regem conjurant, sed et quidam [1435 1Kb] ecclesiastici viri nequam [1436 1Kb] et Deo odibiles cum illis factione concordant, omniaque passim pacis et concordiae jura turbabant. Tunc rege Lotharienses [1437 1Kb] , ubi tunc rebellionis summa gerebatur, adeunte [1438 1Kb] , Gisalbertus cum fratre regis transitum Rheni regi prohibere volens, nec valens, juxta Biertanam [1439 1Kb] [(160) 1Kb] sociis [1440 1Kb] regis congreditur, Deoque victoriam praestante, pluribus suorum occisis aliisque fugatis, ipse et frater regis fugae subsidia petunt. Quos rex insequens, usque ad Caprimontem [(161) 1Kb] pervenit, castellumque in eo situm firma undique obsidione circumdedit. Interim Ludovicus, [Col. 0157B] rex Galliae Romanae, filius Caroli, consilio inimicorum regis sub obtentu requirendi Lothariensis regni, quod pater suus perdiderat, Alsatiam invasit, ubi quaeque poterat [1441 1Kb] plus hostiliter quam regaliter gessit. Quod rex Otto patienter non ferens, Caprimontem obsidione [1442 1Kb] absolvit, et Alsatiam petens, Ludovicum regem expulit. Quo expulso, Brisacam [1443 1Kb] [(162) 1Kb] castellum munitissimum, obsedit, ubi quam plura utrimque fortia et bellica gesta sint [1444 1Kb] , futura [1445 1Kb] posterorum [1446 1Kb] successio non ignorabit [1447 1Kb] . Unde Fridericus, archiepiscopus Magontiensis, et Ruodhardus, episcopus Strazburgensis, fixis in obsidione tentoriis, et relictis copiarum quas detulerant sarcinis, nocte clam aufugerunt, et Mettensem urbem adeuntes, Gisalberto et Heinrico se occursuros, [Col. 0157C] ut conjuraverant, speraverunt. Sed longe aliter eis contigit, [1448 1Kb] quod eos spes [1449 1Kb] inanissima delusit. Nam Gisalbertus et Eberhardus, juxta Anternacum castellum cum suis Rhenum transituri [1450 1Kb] , ab Udone et Chuonrado [1451 1Kb] comitibus caeterisque regis fidelibus [1452 1Kb] , ne transeant, bellica sunt congressione [1453 1Kb] citoque mortis compendio [1454 1Kb] praeventi. Nam Eberhardus occiditur, et Gisalbertus in Rheno submersus necatur, plurimique ex illorum sociis occisi, reliqui vero sunt fugati aut capti. Quo audito, Prisacenses [1455 1Kb] castellani regiae dominationi [1456 1Kb] subduntur, et castellum [1457 1Kb] obsidione absolvitur. [Col. 0158A] Tunc iterum rex [1458 1Kb] Lotharienses adiens, omnes suo subjugavit imperio. Sed et fratrem suum projectis armis ad se venientem solita sibi suscepit misericordia; nam omnia quae in eum deliquit, indulsit, et fraterno eum secum [1459 1Kb] amore detinuit. Omnibus tamen Lothariensibus subactis, aliquandiu resistere conatus est episcopus Mettensis, unde Theodonis villa capellam domni Ludovici pii imperatoris, instar Aquensis inceptam, ne perficeretur aut pro munimine haberetur, destruxit. Nec tamen diutius in hujuscemodi [1460 1Kb] rebellione permansit; statim siquidem totum regnum velut ex ipsis fidei visceribus, Deo propitio, ad regem convertitur, et exstinctis hostibus, pax et concordia renovatur, Fridericus archiepiscopus ad Fuldam [Col. 0158B] monasterium mittitur, et Ruodhardus Strazburgensis Corbeiae monasterio destinatur. Interim dum haec quae praediximus aguntur, domna Edgid [1461 1Kb] regina [(163) 1Kb] Lauresham [1462 1Kb] monasterio commoratur. In hac eadem tempestate Dancmar [1463 1Kb] [(164) 1Kb] , frater regis ex concubina, rebellans [1464 1Kb] , in Eresburgo [1465 1Kb] castello occiditur, aliique sequaces ejus truncantur aut suspenduntur. Haec tempestas [1466 1Kb] non in una [1467 1Kb] solum, sed in omnibus Saxoniae et Franciae provinciis, huc et illud versabatur [1468 1Kb] . Wigman Saxo rebellans [1469 1Kb] reconciliatur. Ludovicus rex Gerbirgam, viduam Gisalberti duxit uxorem.


DCCCCXL.

A. D. I. 940 Heinrico, fratri [1470 1Kb] regis, Lothariensis ducatus committitur, qui mox eodem anno a [Col. 0158C] Lothariensibus expellitur; cui Otto comes in eodem ducatu successit. Et [1471 1Kb] Fridericus episcopus a Fulda remittitur.


DCCCCXLI.

A. D. I. 941 Heinricus, frater regis [1472 1Kb] , cum quibusdam Saxonibus contra regem conspirat [1473 1Kb] ; quorum qui majores videbantur, rex decollari jubebat. Fratrem vero suum Inglenheim [1474 1Kb] custodiae mancipabat. Fridericus archiepiscopus, quia [1475 1Kb] conspirationis hujus particeps videbatur, publica se examinatione, perceptione corporis et sanguinis Domini coram populo in ecclesia purgavit.


[Col. 0159A] DCCCCXLII.

A. D. I. 942 rex natalem Domini Franconofurt [1476 1Kb] celebravit, ubi frater ejus per Ruodbertum, Magontiensis ecclesiae diaconum, custodiam [1477 1Kb] noctu clam aufugiens, antelucano tempore [1478 1Kb] regis ecclesiam adeuntis pedibus accubuit, et, concessa venia, misericordiam quam precatur [1479 1Kb] obtinuit. Bonna [1480 1Kb] castello praeclara [1481 1Kb] synodus a viginti duobus episcopis habetur. Treveris basilica sancti Maximini dedicatur. Sidus simile cometae per 14 noctes visum, et immensa mortalitas boum secuta est.


DCCCCXLIII.

A. D. I. 943 Otto dux obiit, cui Chuonradus [1482 1Kb] , filius Werinheri [1483 1Kb] , in ducatu successit.


DCCCCXLIV.

[Col. 0159B] A. D. I. 944 rex apud Diusburgum [1484 1Kb] [(165) 1Kb] in rogationibus placitum cum primoribus [1485 1Kb] Lothariensium et Francorum habuit, ubi factione Chuonradi ducis Ruotbertus, archiepiscopus Trevirensis, et Richarius [1486 1Kb] , Tungrensis [1487 1Kb] episcopus, infidelitatis apud regem arguuntur, sed in brevi ab objecto sibi crimine liberantur. Illuc etiam a Trajectensibus clericis corpus sancti Servatii asportatum est, ob multimodas sibi ab Immone comite illatas injurias. Ungarii a Bajovariis et [1488 1Kb] Carantanis in loco Weles [1489 1Kb] [(166) 1Kb] tanta caede mactantur, ut nunquam a nostratibus antea taliter infirmarentur [1490 1Kb] . Adalbertus comes, filius Matfridi, ab Idone [1491 1Kb] occiditur.


DCCCCXLV.

A. D. I. 945 Richarius episcopus obiit, cui Ougo [Col. 0159C] [1492 1Kb] Treverensis abbas, in episcopatu [1493 1Kb] successit. Herimannus [(167) 1Kb] et Chuonradus duces, quasdam inter se inimicitias habentes, in praesentia piissimi regis in Cassella [1494 1Kb] [(168) 1Kb] sunt replicati. Bertaldus [1495 1Kb] [(169) 1Kb] , dux Bajuvariensis, obiit, cui [1496 1Kb] Heinricus, frater regis, in ducatu successit.


DCCCCXLVI.

Anno 946 Ludovicus rex, a suis regno expulsus, auxilium petens regem Ottonem adiit, et, ut desideraverat, obtinuit. Nam manu valida [1497 1Kb] rex Galliam intravit, et Remensem urbem et Laudunum [1498 1Kb] [(170) 1Kb] [Col. 0160A] aliaque castella complurima firma et munita Ludovico reddi fecit, ipseque hostiliter usque Rothomagum [1499 1Kb] pervenit. Inde omnibus pene, excepto Hugone Ruodberti filio, regni majoribus regi suo subactis, in patriam [1500 1Kb] regreditur.


DCCCCXLVII.

A. D. I. 947 [1501 1Kb] domna Edgid regina obiit, quae maximo regis omniumque suorum planctu Magedeburg [1502 1Kb] sepelitur. Chuonradus dux, regi tunc temporis pene prae omnibus charus, Liutgardam [1503 1Kb] , filiam regis, in matrimonium sumpsit. Liutolfus [1504 1Kb] , filius regis tali ut decuerat apparatu Itam, filiam [1505 1Kb] Herimanni ducis, sibi conjugio copulavit.


DCCCCXLVIII.

A. D. I. 948 [1506 1Kb] synodus in Inglenheym [1507 1Kb] 34 [Col. 0160B] episcoporum [1508 1Kb] habetur, cui praesidente [1509 1Kb] Marino [1510 1Kb] episcopo, Romanae ecclesiae legato, incliti reges Otto et Ludovicus affuerunt; in qua multis ecclesiasticae utilitati rebus [1511 1Kb] promulgatis, causa quoque Hugonis [1512 1Kb] , filii Heriberti, qui Artaldum archiepiscopum expellens, sedem [1513 1Kb] ecclesiae Remensis [1514 1Kb] invaserat, ventilatur, et omnium qui affuerunt [1515 1Kb] judicio episcoporum damnatur. Chuonradus comes qui Curcipoldus dicebatur, filius Eberhardi, vir sapiens et prudens, obiit.


DCCCCXLIX.

A. D. I. 949 Waldo, Curiensis episcopus, obiit [1516 1Kb] , cui Hardbertus successit. Uto comes obiit, qui permissu regis, quicquid beneficii aut praefecturarum habuit, quasi haereditatem inter filios divisit, Herimannus [Col. 0160C] dux, inter suos sapientissimus et prudentissimus, obiit IV Idus [1517 1Kb] Decembris. Eodem anno Liutolfo, filio regis, Mathildis filia nascitur.


DCCCCL.

A. D. I. 950 rex Purificationem sanctae Mariae Franconofurt celebravit, indeque Wormatiam adiit ubi viduam Herimanni ducis ad se venientem benigne suscepit, sed et filio suo Liutolfo [1518 1Kb] ducatum Alamanniae commisit. Ibi Chuonradus, filius Gebehardi [1519 1Kb] comitis, quoniam [1520 1Kb] cum quadam nepte regis se concubuisse sibi [1521 1Kb] imposuit, a quodam [Col. 0161A] Burchardo Saxone monomachia victus, fefellisse patuit. [1522 1Kb] Eodem anno Boemorum [1523 1Kb] princeps Bolizlav [1524 1Kb] regi rebellat, quem rex validissima manu adibat, suaeque per omnia ditioni subdebat. Ruodhardus, Strasburgensis episcopus, obiit, cui Udo [1525 1Kb] filius Udonis comitis, in episcopatu successit. Rihgowo [1526 1Kb] , Wormatiensis episcopus [1527 1Kb] , obiit, cui Anno successit. Ruodbertus archiepiscopus pro acquirenda abbatia sancti Maximini multum laboravit, sed Deo propitio non [1528 1Kb] praevaluit.


DCCCCLI.

A. D. I. 951 rex Otto in Italiam ire volens, multo se ad hoc iter apparatu praestruxit, quoniam [1529 1Kb] Adalhaidam, viduam Lotharii regis Italici, filiam Ruodolfi regis, a vinculis et custodia qua [1530 1Kb] [Col. 0161B] a Berengario tenebatur liberare [1531 1Kb] , sibique eam in matrimonium assumere, regnumque cum ea simul Italicum adquirere deliberavit [1532 1Kb] . Quod iter [1533 1Kb] filius ejus Liutolfus cum Alamannis anticipans, patrique, si quid ibi ad ingressum suum fortiter ageretur, placere [1534 1Kb] desiderans, nihil tale quod speraverat peregit, sed potius [1535 1Kb] inconsultum patrem offendens [1536 1Kb] totius inde rebellionis [1537 1Kb] et discordiae seminarium sumpsit. Patruus enim ejus, Heinricus dux, omnium ejus honorum et prosperitatum invidus, de Bawaria per Trientum [1538 1Kb] legatos suos praemisit in Italiam, omniumque quorum potuit mentes Italicorum ab eo avertit, in tantum, ut nec civitas nec castellum, quae subsequenter regis pistoribus et cocis [1539 1Kb] patuerant, filio regis aperiretur, omniaque [Col. 0161C] ibi incommoda et plena molestiae pateretur. Mox subsequenter rex regnum Italicum ingreditur, Deoque sibi assistente, totius Italiae possessor efficitur. Sed et domna Adalheidis [1540 1Kb] , Deo amabilis regina, sua ipsius prudentia a custodia est, Deo propitio, liberata, et Ottoni regi felici, Deo auspicante, copula conjuncta est. Tunc [1541 1Kb] Liutolfus [1542 1Kb] dux, haec quae praescripsimus aegre ferens, inconsulto patre, archiepiscopo Friderico comite in patriam revertitur.


DCCCCLII.

A. D. I. 952 [1543 1Kb] rex, expulso Berengario, cum suis fidelibus hiemans in Italia, Papiae natalem Domini celebravit. Sicque dispositis regni negotiis, verno tempore in patriam rediit, ducem autem [Col. 0162A] Chuonradum ad persequendum Berengarium in Italia reliquit [1544 1Kb] Liutolfus dux de Italia revertens, regio ambitu natalem Domini Salefeld [1545 1Kb] [(171) 1Kb] celebravit [1546 1Kb] , ubi Fridericum archiepiscopum omnesque qui in promptu erant regni majores secum detinuit. Quod convivium jam multis suspiciosum coepit haberi, et plus ibi destructionis quam utilitatis ferebatur tractari. Chuonrado duce ad persequendum Berengarium relicto, Berengarius ejusdem ducis consilio sponte sua in Saxoniam ad regem venit, nihil tamen de his quae voluit obtinuit; sed machinatione Heinrici ducis, fratris regis, vix [1547 1Kb] vita et patria indulta, in Italiam rediit; unde etiam Chuonradus dux multum offensus, a debita regis fidelitate defecit. Tunc Fridericus archiepiscopus et [Col. 0162B] Chuonradus dux amici facti sunt, nam antea inimici erant ad invicem. Eodem tamen [1548 1Kb] anno mediante Augusto mense conventus Francorum, Saxonum, Bawariorum, Alamannorum et Langobardorum publicus apud Augustanam urbem Rhetiae provinciae agitur, ubi praescriptus Berengarius cum filio suo Adalberto regiae se [1549 1Kb] per omnia in vassalitium dedidit [1550 1Kb] dominationi [1551 1Kb] , et Italiam iterum cum gratia et dono regis accepit regendam. Marca tantum Veronensis et Aquileiensis [1552 1Kb] excipitur, quae Heinrico, fratri regis, committitur. Berengarius tamen in Italiam revertens, omnia haec in episcopos et comites ceterosque Italiae principes retorsit, omnibus [1553 1Kb] eos odiis et inimicitiis insequens, inimicissimos sibi fecit.


[Col. 0162C] DCCCCLIII.

A. D. I. 953 rex natalem Domini Franconofurd celebravit. Indeque in Alsatiam [1554 1Kb] progrediens, socrui suae Bertae, matri scilicet domnae Adalheidis reginae, abbatiam in Erestein [1555 1Kb] [(172) 1Kb] dedit. Tunc jam animositates et consilia occulte contra eum facta palam coeperant apparere, et unusquisque eorum quae in corde contexerant [1556 1Kb] aperire. Redeunte enim illo de Alsatia et Inglenheim pascha celebraturo, Liutolfus, filius ejus, et Chuonradus dux, nequam fautoribus, et maxime juvenibus, et de Francia et de Saxonia et de Bawaria sibi coadunatis, conspiraverant [1557 1Kb] , et quascunque [1558 1Kb] poterant, munitiones seu castella futurae seditioni muniebant. Nec enim jam clam [1559 1Kb] agebatur quo [Col. 0163A] tendebant, sed aperta rebellionis signa monstrabant. Rex igitur Inglenheim perveniens, paucis [1560 1Kb] suorum fidelium secum habitis, non tutum [1561 1Kb] inter medios hostes pascha celebrandum ratus, Magontiam inde secessit; ubi aliter quam regem decebat, diutius ante portas expectans, Friderico archiepiscopo jam cum illis conspirante, vix urbis ingressum obtinuit. Tunc Liutolfus et Chuonradus ibi ficta [1562 1Kb] ad eum humilitate, ut post claruit, venientes, nihil talium se in ejus contrarietatem [1563 1Kb] egisse dicebant, sed si Heinricus, frater ejus, in pascha Inglenheim veniret, illum se comprehensuros non negabant; quod rex tranquille ac modeste suscipiens, navigio Coloniam attigit, indeque progrediens Drotmanni [1564 1Kb] [(173) 1Kb] vico pascha celebravit. Post pascha, coadunata fidelium [Col. 0163B] suorum multitudine, Coloniam iterum rediit, ibique Mettensem episcopum, in quo maxima spes et fiducia Liutolfo et Chuonrado esse videbatur, omnesque Lotharienses, exceptis paucis, quibus praedae et rapinae cordi erant, obvios habuit, et ab inimicis [1565 1Kb] suis deficientes benigna ad se venientes suscepit caritate, et in sua fidelitate firmos et stabiles coadunavit. Quibus dispositis, in Saxoniam revertitur, ubi firmatis nihilominus et stabilitis suis rebus, iterum in Franciam hostili manu revertitur. Quo audito, Fridericus archiepiscopus Magontia secessit, et civitatem inimicis regis tuendam commisit. Ipse [1566 1Kb] Brisacam [1567 1Kb] castellum, latibulum semper Deo regique rebellantium, intravit, totamque ibi pene aestatem, rei eventum expectaturus, permansit. [Col. 0163C] Tunc rex, audiens Magontiam, metropolim Franciae regiamque [1568 1Kb] civitatem, inimicis suis deditam, qua potuit velocitate eam adiit, collectaque suorum fidelium multitudine, tam Francorum quam Saxonum et Lothariensium, firma eam obsidione circumdedit. Sed et frater ejus Heinricus de Bawaria regi auxilium collaturus advenit, licet [1569 1Kb] ibi plus incommodi quam utilitatis sibi [1570 1Kb] conquisierit. Nam interim Liutolfus Bawarios machinatione Arnoldi [1571 1Kb] , fratris Judithae [1572 1Kb] , uxoris ejus, ab eo avertit, et Ratisbonam intromissus, omnes ejus ibi thesauros diripuit, suisque rapiendos distribuit. Quae ejus incommoda rex suis praeponens, Magontiam obsidione absolvit, et in Bawariam iter [Col. 0164A] dirigens [1573 1Kb] , Radasbonam obsedit; in qua obsidione pene usque natalem Domini permansit. Eodem anno Wigfridus [1574 1Kb] , Coloniensis ecclesiae archiepiscopus, obiit; cui Brun [1575 1Kb] , frater regis, succedens, totius [1576 1Kb] Lothariensis regni ducatum et regimen [1577 1Kb] cum episcopatu suscepit. Liutgarda, filia regis, obiit.


DCCCCLIV.

A. D. I. 954 rex, omissa obsidione, in Saxonia natalem Domini celebravit, iterumque [1578 1Kb] appropinquante quadragesima in Bawariam remeavit. Ibi Heroldus [1579 1Kb] archiepiscopus [(174) 1Kb] a fratre regis caecatus est, et [1580 1Kb] Deo propitio, viribus imminutis inimicorum, in brevi tota Bawariae virtus ad eum et Alamanniae in tantum convertitur, ut et Radasbona [Col. 0164B] [1581 1Kb] civitas regi redderetur, ipsique rebellatores, nihil se contra eum velle vel posse, profiterentur. [* 1Kb] Fridericus etiam sacramento se expurgaturus, nihil contra regiam se fidelitatem egisse, accessit; sed rex omni pietate plenus ab hoc [1582 1Kb] eum sacramento absolvit. In eodem anno Chuonradus dux cum Lothariensibus [1583 1Kb] duce Brun [1584 1Kb] archiepiscopo, in Blesensi [1585 1Kb] pago, apud villam Rimilinga [1586 1Kb] [(175) 1Kb] congressurus erat; sed in ultimo, quia contra regem erat, Deo volente fieret, remanebat. Ungarii, ducentibus inimicis regis in quadragesima Rheno transito, pervadentes Galliam, inaudita mala in ecclesias [1587 1Kb] Dei fecerunt, et per Italiam redierunt. Fridericus archiepiscopus obiit, vir [1588 1Kb] in sancta religione strenuus et valde laudabilis, nisi in [Col. 0164C] hoc tantum videbatur reprehensibilis, quod sicubi vel unus regis inimicus emersit, ipse se statim secundum apposuit. Cui successit regis filius Willihelmus, a populo et clero in Arnestat [(176) 1Kb] concorditer electus. Ea tempestate Liutolfus in gratiam regis revocatus, vassalos quos habuit et ducatum patri reddidit; cui Burchardus in ducatu successit. Chuonradus etiam, omnium quas habuit divitiarum nudus, omisso ducatu, in gratiam regis intromittitur, vita et [1589 1Kb] patria et praedio contentus. Liutolfo filius Otto nascitur.


DCCCCLV.

A. D. I. 955 [1590 1Kb] Ungarii cum tam ingenti multitudine exeuntes [1591 1Kb] , ut non, nisi terra eis [1592-1593 1Kb] [Col. 0165A] dehisceret vel coelum eos obrueret, ab aliquo se vinci posse [1594 1Kb] dicerent, Chuonradus, quondam dux, ibi occiditur, et ab [1595 1Kb] exercitu regis apud Lichum [1596 1Kb] fluvium tanta caede, Deo praestante, prostrati sunt, ut nunquam ante apud nostrates victoria talis audiretur aut fieret. Rex inde revertens, in Sclavos hostem dirigit [1597 1Kb] , ubi simili potitus victoria, vasta illos caede prosternit. Wigmannus expellitur. Heinricus, frater regis, desperatis rebus recuperatis, recepto Bawariae [1598 1Kb] ducatu, obiit. Cujus filio Heinrico pius rex ducatum et marcam dedit. Otto [1599 1Kb] filius regi [1600 1Kb] nascitur.


DCCCCLVI.

A. D. I. 956 rex in pace et otio degens, maximo suorum fidelium conventu Coloniae placitum regale [Col. 0165B] habuit. Ea tempestate gravis per omnes regni partes pestilentia grassabatur, quae innumeram populi multitudinem passim extinxit, ex qua Ruodbertus, archiepiscopus Treverensis, et Hadamarus [1601 1Kb] , abbas Fuldensis, obierunt. Quibus Heinricus in episcopatu, et Hatto in abbatia, successerunt. Eodem anno Liutolfus in Italiam ad deprimendam [1602 1Kb] Berengarii tyrannidem dirigitur, et in brevi, expulso Berengario, totius pene Italiae possessor efficitur. Abbatia sancti Nazarii in Lauresheim [1603 1Kb] electioni restituitur.


DCCCCLVII.

A. D. I. 757 rex iterum Sclavos invasit. Liutolfus in Italia obiit, cujus corpus inde translatum, a venerabili archiepiscopo Willihelmo, fratre ejus, Magontiae apud sanctum Albanum honorifice sepultum [Col. 0165C] est. Willerus [1604 1Kb] Treverensis abba [1605 1Kb] , obiit, cui Witkerus [1606 1Kb] successit. Ea tempestate rex clementissimus abbatiam sancti Petri in Wizenburch [1607 1Kb] [(177) 1Kb] multis retro temporibus sub antecessoribus suis electionis et privilegii dono privatam, studio sanctae religionis dignitati pristinae restituit, et virum venerabilem Geilonem [1608 1Kb] eidem coenobio abbatem praefecit.


DCCCCLVIII.

A. D. I. 958 rex pascha celebravit [1609 1Kb] in [1610 1Kb] Inglenheim, unde navigio Coloniam placitum ibi acturus, venit. Eodem anno factione Brun [1611-1612 1Kb] [Col. 0166A] archiepiscopi Reginherus [1613 1Kb] . comes comprehenditur, et in Sclavos exul mittitur. Fridericus consensu Heroldi Inglenheim in praesentia regis, in octavis paschae, habita ibi 16 episcoporum synodo, Juvavensis [1614 1Kb] ecclesiae archiepiscopus ordinatur. Alewicus [1615 1Kb] , Augiensis [1616 1Kb] coenobii abbas, obiit, cui Ekkehardus [1617 1Kb] successit. Gralo [1618 1Kb] , abba coenobii sancti Galli, obiit, cui Burchardus successit.


DCCCCLIX.

A. D. I. 959 rex iterum Sclavos invasit, ubi Thietmarus [1619 1Kb] occiditur. Legati Helenae [(178) 1Kb] , reginae Rugorum, quae sub Romano, imperatore Constantinopolitano, Constantinopoli [1620 1Kb] baptizata est, ficte, ut post claruit, ad regem venientes, episcopum et presbyteros eidem genti ordinari [1621 1Kb] petebant. Eodem anno Hagano [1622 1Kb] , Heresfeldensis [Col. 0166B] abbas, paralysi percutitur.


DCCCCLX.

A D. I. 960, rex natalem Domini Franconofurt celebravit, ubi Libutius [1623 1Kb] ex coenobitis sancti Albani, a venerabili episcopo [1624 1Kb] Adaldago [(179) 1Kb] genti Rugorum episcopus ordinatur. Guntherus rogatu Haganonis [1625 1Kb] abbas constituitur. Eodem anno rex iterum pergit in Sclavos. Legati quoque ab apostolica sede veniunt Johannes diaconus et Azo scriniarius vocantes regem ad defendendam [1626 1Kb] Italiam et Romanam rempublicam a tyrannide Berengarii. Walbertus [1627 1Kb] etiam, archiepiscopus Mediolanensis, et Waldo [1628 1Kb] , Cumanus episcopus, et Opertus [1629 1Kb] marchio, Berengarium fugientes in Saxonia regem adeunt; sed et reliqui pene omnes [Col. 0166C] Italiae comites et episcopi litteris eum aut legatis, ut ad se liberandos veniat, exposcunt. Geilo, Wizenburgensis [1630 1Kb] abbas, obiit, cui Gerricus [1631 1Kb] successit.


DCCCCLXI.

A. D. I. 961, rex natalem Domini Radasbona civitate [1632 1Kb] celebravit [1633 1Kb] , ubi Poppo, Wirzeburgensis episcopus [1634 1Kb] , regi percarus Kal. XVI Martii [1635 1Kb] diem clausit extremum; cui proximus suus Poppo in episcopatu successit. Libutius, priori anno quibusdam dilationibus ab itinere suspensus, XV Kal. Martii [1636 1Kb] anni praesentis obiit; cui Adalbertus, [Col. 0167A] ex coenobitis sancti Maximini, machinatione et consilio Willihelmi archiepiscopi, licet meliora in eum confisus [1637 1Kb] fuerit [1638 1Kb] , et nihil unquam in eum deliquerit, peregre mittendus in ordinatione successit. Quem piissimus rex, solita sibi misericordia omnibus quibus indigebat copiis instructum [1639 1Kb] , genti Rugorum honorifice destinavit. Rex in Italiam ire disponens, maximam suorum fidelium multitudinem Wormatiae coadunavit, ubi consensu et unanimitate regni procerum totiusque populi filius ejus Otto rex eligitur. Indeque progrediens, convenientia quoque et electione omnium Lothariensium Aquis rex ordinatur. Ordinato vero filio [1640 1Kb] , pater in Saxoniam rediens, dispositis regni negotiis, filium Willihelmo archiepiscopo tuendum et nutriendum commisit, sicque per Bavariam et [Col. 0167B] Trientum [1641 1Kb] in Italiam se admisit. Ubi omnes pene Italiae comites et episcopos obvios habuit, et, ut decuit, ab eis honorifice susceptus, potestative et absque ulla resistentia Papiam intravit, et palatium a Berengario destructum reaedificare praecepit. Berengarius vero [1642 1Kb] et Willa filiique eorum quibus poterant munitionibus aut castellis includebantur, et nusquam forinsecus contra regem quid audentes [1643 1Kb] progrediebantur. Eodem vero anno Gotefridus, Spirensis episcopus, obiit, cui Otgerus [1644 1Kb] successit. Eclipsis solis XVI Kal. Junii. Rex Hattonem, Fuldensem abbatem, ad construenda sibi habitacula Romam praemisit.


DCCCCLXII.

A. D. I. 962 rex natalem Domini Papiae [1645 1Kb] celebravit, [Col. 0167C] indeque progrediens Romae favorabiliter susceptus, acclamatione totius Romani populi et cleri ab apostolico Johanne, filio Alberici, imperator et Augustus vocatur et ordinatur. Papa quoque multa illum secum caritate detinuit, et diebus vitae suae nunquam se ab leo defecturum promisit, quae tamen promissio longe dissimilem quam praetendebatur [1646 1Kb] effectum obtinuit. Imperatore Augusto ab urbe Romana [1647 1Kb] redeunte et Papiae pascha celebrante, Berengarius in quodam monte, qui dicitur ad Sanctum Leonem [(180) 1Kb] , plurimis undique secum copiis attractis, se munivit, et Willa in lacu Majore [1648 1Kb] [(181) 1Kb] , in quadam insula quae dicitur ad Sanctum [1649 1Kb] Julium, se inclusit. Filii vero eorum [1650 1Kb] , Adalbertus [1651 1Kb] et Wido [1652 1Kb] , huc illucque incerti vagabantur, quasdam [Col. 0168A] tamen munitiones cum suis sequacibus adhuc possidebant, hoc est Garda [1653 1Kb] [(181[1]) 1Kb] castellum, et Travallium [(181[2]) 1Kb] , et insulam [1654 1Kb] in lacu Cumano [(181[3]) 1Kb] . Tunc Willa imprimis hostiliter aditur, et adempto omni de lacu exitu, cottidianis fundibulariorum et sagittariorum aliorumque belli instrumentorum impugnationibus fatigatur, et non plenis duobus mensibus obsessa capitur, et ad ultimum clementia imperatoris dimissa, quo [1655 1Kb] vellet ire permittitur. Quae quanta potuit velocitate Berengarium adiit, et ne se imperatori dederet [1656 1Kb] omnimodis [1657 1Kb] persuasit. Eodem anno Adalbertus, Rugis ordinatus episcopus, nihil in his propter quae missus fuerat proficere valens, et inaniter se fatigatum videns, revertitur; et quibusdam ex suis in redeundo occisis, ipse cum magno labore vix evasit, et ad regem veniens caritative [Col. 0168B] suscipitur, et a Deo amabili Willihelmo archiepiscopo pro retributione tam incommodae ab eo sibi machinatae peregrinationis bonis omnibus et commodis, quasi frater a fratre [1658 1Kb] , amplectitur et sustentatur. Reginbertus [(181[4]) 1Kb] , Dei servus, obiit; missis etiam pro eo ad imperatorem litteris, reditum ipsius in palatio operiri jubetur. Eodem anno Adalbero [1659 1Kb] venerabilis vir, Mettensis episcopus, obiit.


DCCCCLXIII.

A. D. I. 963 rex iterum Papiae Natalem Domini et Pascha celebravit. Interim Adalbertus huc illucque discursans [1660 1Kb] , quoscumque poterat sibi undique adtraxit, sed et Corsicam, ibi [1661 1Kb] se tueri nitens, intravit. Romanum etiam pontificem multipliciter in suum adjutorium sollicitavit. Dum haec igitur [Col. 0168C] aguntur, imperator a Papia movens iter, Berengarium [1662 1Kb] in monte sancti Leonis obsedit, totamque ibi aestatem sedens, saepe montem undique circumdedit, et ne aliquatenus pateret exitus vel introitus prohibuit. Interim Johannes papa, promissiones imperatori factas oblivioni tradens, ab eo defecit [1663 1Kb] , et Berengarii seu Adalberti partibus favens, Adalbertum Romam intromittit. Quas dolositatis ejus fraudes imperator audiens, relicta circa montem obsidione, Romam versus cum hoste pergit; cujus ipsi metuentes adventum, plurimum thesaurum sancti Petri rapientes, fugae subsidia petunt. Tunc Romani in plura divisi [1664 1Kb] , partim imperatori faventes---multis enim [1665 1Kb] a praedicto papa injuriis se opprimi conquerebantur---partim apostolico blandientes, [Col. 0169A] licet diversa sentirent, imperatorem tamen cum honore debito urbem intromittunt, seque per omnia, datis obsidibus, illius ditioni subjungunt. Imperator vero, plurimorum episcoporum collecta multitudine, synodum coadunavit, et consilio eorum missa legatione, canonica auctoritate aufugam [1666 1Kb] apostolicum ad sedem pontificalem et apostolicam revocavit. Illo tamen hoc omnimodis [1667 1Kb] renuente, plebs Romana Leonem protoscriniarium, virum strenuum et industrium, communi consensu in locum ejus elegit et ordinavit; cui synodo interfuerunt omnes prope Romaniae [1668 1Kb] et Italiae episcopi, Angelfredus [1669 1Kb] etiam Aquileiensis patriarcha, qui tunc temporis etiam ibidem obiit; sed et de nostratibus interfuerunt Adaldagus [1670 1Kb] et Heinricus [(182) 1Kb] archiepiscopi, Lantwardus [Col. 0169B] [1671 1Kb] [(182[1]) 1Kb] et Otgerus [(182[2]) 1Kb] episcopi. Postea Johannes, qui et Octavianus, videns se esse depositum, sera poenitentia ductus, ab Adalberto [1672 1Kb] disjungitur. Adalbertus vero in Corsicam revertitur. Eodem anno Garda [1673 1Kb] castellum in Italia capitur; apud nos quoque Sclavi qui dicuntur Lusinzani [1674 1Kb] [(182[3]) 1Kb] subduntur.


DCCCCLXIV.

Anno D. I. 964 imperator Romae natalem Domini celebravit. Berengarius cum suis in monte [1675 1Kb] sancti Leonis obsessus vincitur, et id ipsum [1676 1Kb] castellum imperatoris ditioni subditur, et Berengarius cum Willa in Bawariam mittitur. Romani iterum ab imperatore solito more [1677 1Kb] deficientes, pluribus aliis castellanis sibi per conjurationem extrinsecus adjunctis, [Col. 0169C] eum occidere nitebantur; sed insidiis eorum patefactis, eodem die quo eum extinguere moliebantur, necem sibi paratam anticipans, 3 Non. Januarii cum paucissimis suorum eos invasit, et non modicam illorum multitudinem infra muros urbis prostravit [1678 1Kb] . Die vero sequenti Romani [1679 1Kb] iterum venientes, centum obsides dederunt, et supra corpus sancti Petri sub jurejurando fidelitatem imperatori et papae promiserunt. Tunc imperator plena adhuc ebdomada [1680 1Kb] apud illos manens, Spolitanum ducatum et Camerinum ordinaturus exivit, et ad preces papae Leonis obsides Romanis remisit: quibus ipsi [1681 1Kb] beneficiis ingrati, non longe illo ab urbe posito, Johannem, qui et Octavianus, urbi intromittunt, et fidem imperatori et papae promissam adnihilare non [Col. 0169D] metuunt. Leo vero papa vix cum paucis, facultatum omnium nudus, evasit, et imperatorem in Camerino ducatu [1682 1Kb] positum adiit, ibique [1683 1Kb] pascha celebravit. [Col. 0170A] Johannes autem, qui et Octavianus, Johannem diaconum et Azonem [1684 1Kb] scriniarium crudeliter detruncavit, et Otgerum, Spirensem episcopum, comprehensum et flagellatum, aliquamdiu licet incommode secum detinuit, sed postea statim eum spe impetrandae ab imperatore veniae [1685 1Kb] remisit, quae spes divina eum ordinatione fefellit. Nam 2 Idus Maii rebus humanis excessit. Tunc Romani, non modice metuentes imperatoris adventum, Benedictum quendam, Romanae Ecclesiae diaconum, fidei et electionis domni Leonis immemores, eligunt, et ordinatum sedi apostolicae imponunt. Quo audito, imperator, collecta undique secus [1686 1Kb] fidelium suorum multitudine, Romam adiit, et firma eam ex omni parte obsidione, ne quis pateret exitus, munivit. Sed praedictus Benedictus, [Col. 0170B] falso nomine apostolicus, diutius ut imperatori resisterent, Romanos animavit, ipseque imperatori suisque fidelibus excommunicationem comminans, muros urbis ascendit, et elatiori se fastu quam [1687 1Kb] apostolicum decuerat continuit. [1688 1Kb] Ad ultimum Romani, fame et obsidione constricti, se errasse et contra [1689 1Kb] imperatorem injuste deliquisse poenitentes, in vigilia Praecursoris, 9 Kalendas Julii [1690 1Kb] , portas urbis aperiunt, et imperatore cum honorificentia debita intromisso, Benedictum sacrilegum et perjurum imperatoriae ditioni reddunt [1691 1Kb] , et domnum Leonem in sedem apostolicam restituunt. Tunc Leo apostolicus, coadunata multorum episcoporum synodo [1692 1Kb] , eundem Benedictum, Romanae sedis invasorem, judicio omnium ab invaso gradu deposuit, et [Col. 0170C] pontificale pallium, quod sibi imposuerat, abscindit [1693 1Kb] , ferulamque pastoralem manu ejus arreptam coram omnibus in frusta confregit, et ad preces imperatoris diaconatus eum tantum [1694 1Kb] gradu uti concessit. Celebrata vero beati Johannis nativitate et sanctorum apostolorum festivitate, imperator ab urbe Romana revertitur, et infeliciore [1695 1Kb] quam speraverat omine in redeundo fruitur. Nam tanta exercitum ejus pestis et mortalitas invasit, ut vix vel sanus quis a mane usque [1696 1Kb] ad vesperam, vel a vespera usque ad mane se victurum speraverit. Ex qua pestilentia obierunt Heinricus, archiepiscopus Treverensis, et Gerricus [1697 1Kb] , abbas Witzenburgensis [1698 1Kb] , et Godefridus, dux Lothariensis, aliorumque innumera multitudo, tam [Col. 0170D] nobilium quam ignobilium. Tandem miseratione divina pestilentia cessante, imperator in Liguriam pervenit, ibique autumnali tempore pace et otio [Col. 0171A] vacans, se venationibus exercitavit. Eodem anno Duodo [1699 1Kb] , palatii capellanus, ab Adalberto [1700 1Kb] comprehenditur, et flagellis caesus in Corsicam deducitur, sed non longo post tempore dimittitur. Ea tempestate Waldo, Cumanus episcopus, insulam in Cumano lacu cepit, et munitiones in ea a solo [1701 1Kb] destruxit; quod Udoni comiti initium [1702 1Kb] malorum fuit. Nam Hattonem [1703 1Kb] , ejusdem insulae tutorem, in suam fidem suscepit, et destructa insula, non, ut optaverat, eum imperatori reconciliari [1704 1Kb] potuit; quod indigne ferens, totum in Waldonem episcopum detorsit, et inimicus in eum si possit ulcisci disposuit. Erchanbertus [1705 1Kb] in locum fratris sui Gerrici Witzenburgensis [1706 1Kb] coenobii abba constituitur [1707 1Kb] .


DCCCCLXV.

Anno Dominicae incarnationis 965 imperator Papiae [Col. 0171B] natalem Domini celebravit, et peracta festivitate statim in patriam, dispositis in Italia regni negotiis, commeavit: cui filii sui, Otto rex [1708 1Kb] et Willihelmus archiepiscopus, in confinio Franciae et Alamanniae, in villa Heimbodesheim [1709 1Kb] [(182[4]) 1Kb] occurrerunt, et cum magna ibi eum alacritate susceperunt. Inde Wormatiam progressus, fratrem suum, Brun [1710 1Kb] archiepiscopum, in purificatione sanctae Mariae sibi obvium [1711 1Kb] habuit, sicque totam quadragesimam [1712 1Kb] in Francia commorans, in Inglenheim pascha cum magno gaudio celebravit. Indeque [1713 1Kb] navigio Coloniam attingens, matrem suam, domnam Mathildam, et sororem suam, Gerbirgam reginam, filiumque ejus, regem Lotharium, sibi obvios condigno ibi [1714 1Kb] amore et honore tractavit; sicque in Saxoniam iter [Col. 0171C] direxit. [1715 1Kb] Benedictum etiam illum depositum ab urbe Romana secum in Franciam advexit, quem Adaldago archiepiscopo custodiendum commisit. Duas quoque filias Berengarii in palatio cum domna imperatrice decenti sibi honore detinuit. Eodem anno quidam ex Longobardis more solito ab imperatore deficiunt, et Adalbertum in Italiam [1716 1Kb] reducunt [1717 1Kb] . Tunc imperator Burchardum, ducem Alamannorum, in Italiam misit; qui ad [1718 1Kb] congrediendum ei ubicumque inveniretur, cum Longobardis imperatoris fidelibus et Alamannis jusum [1719 1Kb] per Padum navigavit, et illis, ubi eum audierat [1720 1Kb] esse, partibus navim applicuit. Quos [1721 1Kb] in prima fluminis [Col. 0172A] egressione Adalbertus insiluit; ubi et frater ejus Wido cum aliis quampluribus occubuit. Ipse vero Adalbertus, vix fuga lapsus [1722 1Kb] , evasit, et montana quaedam, ubi imperatorem lateret, intravit. Hac igitur dux laetus victoria in patriam repedavit, et quae sibi [1723 1Kb] acciderant, imperatori significavit [1724 1Kb] . Interim Wido, Mutinensis [1725 1Kb] episcopus, vulpina calliditate imperatori se simulans [1726 1Kb] fidelem, ipsique infideles se proditurum jactitans, legatione Adalberti fungens, in Saxonia [1727 1Kb] imperatorem aggreditur; nec tamen visu aut allocutione ipsius participatur, sed [1728 1Kb] cum dedecore redire permissus, infra Alpes ultra Curiam comprehenditur, et in Saxoniam remissus, in [1729 1Kb] Sclavis custodiae [1730 1Kb] mancipatur. Uodo [1731 1Kb] , Strazburgensis episcopus, obiit, cui Erchanboldus [1732 1Kb] successit. Eodem etiam [Col. 0172B] anno domnus Leo papa obiit. Tunc legati Romanorum, Azo videlicet protoscriniarius, et Marinus, Sutriensis [1733 1Kb] ecclesiae episcopus, imperatorem pro instituendo quem vellet Romano pontifice in Saxonia [1734 1Kb] adeuntes, honorifice suscipiuntur et remittuntur. Et Otgerus [1735 1Kb] , Spirensis episcopus, et Liuzo [1736 1Kb] , Cremonensis episcopus, cum eisdem Romam ab imperatore diriguntur. Tunc ab omni plebe Romana Joannes, Narniensis ecclesiae episcopus, eligitur, et sedi [1737 1Kb] apostolicae pontifex intronizatur. Qui statim majores Romanorum elatiore animo quam oporteret insequitur, quo [1738 1Kb] in brevi inimicissimos et infestos patitur. Nam ab Urbis praefecto et quodam Rotfredo [1739 1Kb] comprehenditur, et urbe expulsus, in Campania custodiae mancipatur. Hoc [Col. 0172C] demum anno, imperatore ab Italia redeunte, Heinrico, archiepiscopo Treverensi, Thiodricus [1740 1Kb] , ejusdem ecclesiae diaconus [1741 1Kb] , et Adalberoni, Mettensi episcopo, Diedericus [1742 1Kb] , consobrinus imperatoris, successores instituuntur. Brun [1743 1Kb] quoque archiepiscopus, germanus imperatoris, vir ducatu pariter et episcopatu dignissimus, V Idus Octobris obiit, cui Folchmarus [1744 1Kb] in episcopatu successit. Eodem anno Gero, marchionum nostri temporis optimus et [1745 1Kb] praecipuus, obiit. Lotharius rex domnam Hemmam [1746 1Kb] sibi conjugio copulavit.


DCCCCLXVI.

Anno D. I 966 imperator Coloniae natalem Domini [Col. 0173A] celebravit, cunctaque ibi Lothariensis regni negotia, prout sibi videbatur, disposuit. Erchanbertus, Witzenburgensis [1747 1Kb] coenobii abbas, obiit, et imperator electione monachorum Adalbertum, Rugis ordinatum episcopum, eidem monasterio praefecit. Starchandus [1748 1Kb] , Rubilocensis [1749 1Kb] [(182[5]) 1Kb] ecclesiae episcopus, obiit, cui Reginoldus successit in episcopatu. Udo comes, conjurationem cum Adalberto Berengarii filio habens, et in Italiam ad excaecandum Waldonem, Cumanum episcopum, ire disponens, imperatoriae majestatis reus esse convincitur, et sacramento, ne aliquatenus ullas partes regni praesumat ingredi, regno expellitur. Witkerus [1750 1Kb] , Treverensis coenobii abbas, obiit, cui Asolfus in abbatia successit. Imperator, iterum in Italiam ire disponens, [Col. 0173B] Assumptionem sanctae Mariae [1751 1Kb] Wormatiae celebravit, ibique habito cum omnibus regni majoribus concilio [1752 1Kb] , inde per Alsatiam et Curiam Alpes transcendens [1753 1Kb] , Italiam intravit, et Sigolfum [1754 1Kb] , Placentinum episcopum, quosdamque ex comitibus Italicis propter Adalbertum priori anno a se deficientes, in transalpinas partes Franciae vel Saxoniae, custodiendos direxit. Tunc Romani, imperatoris metuentes adventum, Rotfredo [1755 1Kb] jam mortuo, a custodia qua tenebatur Johannem apostolicum absolvunt, et veniam pro malis quae ei ingesserant poscentes [1756 1Kb] , in locum et sedem suam illum restituunt. Eodem anno comes Eberhardus obiit. Eodem anno [1757 1Kb] Berengarius, quondam Italiae rex, exul moritur, et in [1758 1Kb] Babenberg [1759 1Kb] regio more sepelitur; [Col. 0173C] cujus vidua Willa, antequam sepeliretur, velum sibi [1760 1Kb] sanctimoniale assumpsit. Udo comes, sacramenti oblitus, Franciam ingreditur, unde iterum absque omni utilitate revertitur.


DCCCCLXVII.

A. D. I. 967 imperator Romae natalem Domini celebravit [1761 1Kb] , et excepto praefecto Urbis qui aufugerat, 13 ex [1762 1Kb] majoribus Romanorum, qui auctores [Col. 0174A] expulsionis [1763 1Kb] domni Joannis papae videbantur, suspendio interire jussit. Inde progrediens per Spoletum, Ravennam adiit, ibique Pascha celebrans [1764 1Kb] cum domno Joanne papa, plurimos ibi ex Italia et Romania episcopos coadunavit, et habita synodo, multa ad utilitatem sanctae Ecclesiae adinvenit, et apostolico Johanni urbem et terram Ravennantium [1765 1Kb] aliaque complura, multis retro temporibus Romanis pontificibus ablata, reddidit, eumque inde Romam cum magna laetitia remisit; ipse vero in partes Tusciae et Lucaniae [1766 1Kb] secessit. Interim papa Johannes et imperator regi Ottoni [1767 1Kb] litteras invitatorias miserunt [1768 1Kb] , et, ut cum ipsis [1769 1Kb] ad natalem Domini Romae celebrandum festinaret [1770 1Kb] , jusserunt. Tunc rex pro disponendis regni negotiis ante [Col. 0174B] suum in Italiam iter Wormatiam venit, ibique in primo suo placito, Deo propitio, plurima futurae prudentiae simul et clementiae suae [1771 1Kb] indicia praemonstravit. Sicque nativitate Praecursoris et apostolorum festivitate Franconofurd celebrata, iter suum acceleraturus in Saxoniam remeavit. Ea tempestate Asulfus, Treverensis abbas, praesenti vitae subtrahitur, cui Thietfridus successor eligitur. Tunc etiam domnus archiepiscopus Willihelmus aliquantula infirmitate detentus, in brevi, Deo miserante, convaluit. Domno imperatore in Italia commorante, legati Nichofori [1772 1Kb] , Graecorum imperatoris, Ravennae ad eum venerunt [1773 1Kb] , honorifica secum munera ferentes et pacem ab eo vel amicitiam poscentes; quibus honorabiliter susceptis decenterque remissis, domnus [Col. 0174C] imperator nuntium suum eidem Graecorum imperatori pro conjungenda in matrimonium suo filio, regi Ottoni, privigna ipsius Nichofori [1774 1Kb] , filia scilicet Romani imperatoris, Constantinopolim dirigit. Qui iterum eodem [1775 1Kb] anno ante natalem Domini ad imperatorem revertitur. Eodem anno, intrante Septembri [1776 1Kb] mense, Otto rex Romam iturus [1777 1Kb] decenti se comitatu egressus, memoriam [1778 1Kb] sancti Michaelis in Augusta civitate celebravit.



REGINONIS PRUMIENSIS ABBATIS DE ECCLESIASTICIS DISCIPLINIS ET RELIGIONE CHRISTIANA LIBRI DUO. (Edidit Stephanus BALUZIUS Tutelensis, ad fidem vetustissimi codicis emendavit et notis illustravit.)




[Col. 0175]
BALUZII PRAEFATIO.

[Col. 0175A] I. Sancta Dei Ecclesia partim jure divino regitur, partim jure apostolico et ecclesiastico. Rursum aliqua ordine et canone tenentur, aliqua consuetudine firmata sunt. Antiquitus autem ita constitutum erat, ne cui sacerdotum fas esset ista ignorare; ut hinc admoniti, serio ac diligenter officium suum exsequerentur. Quanta sanctorum canonum contemptio per multa tempora, quanta oblivio fuerit, opus non est commemorare. Sciunt provinciae orbis nostri, quae dignitatem suam imminutam imputant neglectui veterum regularum. Sed tandem bona disciplina movere coepit lacertos et quasi reviviscere sub imperio optimi principis Francisci primi, Francorum regis Christianissimi, cujus exemplo alii quoque principes foverunt litteras et litterarum studiosos. Tum primum canones conciliorum editi Parisiis sunt anno 1524 a doctissimo conterraneo meo Jacobo Merlino, cui etiam debemus primam editionem operum Origenis; dein a Crabbo et a Surio in Germania, tum Venetiis, Romae, Coloniae et alibi. Quin et unaquaeque [Col. 0175B] natio voluit habere corpus suorum conciliorum. Atque hic primas deberi Hispaniae constat, cujus Concilia elegantissimis typis vulgata sunt, anno 1593, ab eruditissimo et summae dignitatis viro Garsia Loaysa archiepiscopo Toletano. Hunc secutus est singulare illud Gallicanae Ecclesiae decus et ornamentum ac summi judicii vir Jacobus Sirmondus, qui anno 1629 Concilia antiqua Galliae, in tres tomos distributa, incredibili labore ac diligentia edidit, quorum frequens est usus in universa Ecclesia. His magnis exemplis provocatus Henricus Spelmannus Anglus, cum in hoc genere studiorum excelleret, Britannicarum insularum Concilia in unum collegit, eorumque partem ipse vivens in publicum emisit anno 1639, partem suis moriens edendam reliquit. Ex qua doctissimorum hominum cura colligi facile potest quanti momenti sit in haec sanctissima studia incumbere, quae multum conducunt ad recte instituendam Christianorum vitam perditosque [Col. 0175C] ultimorum temporum mores in melius reformandos.

II. Intelligebant istud alta mente praediti majores nostri cum constituerent ut unusquisque sacerdotum apud se haberet librum canonum, non ad simplicem curiositatem, sed ut eo uterentur in omnibus causis ecclesiasticis. Itaque qui primi collectiones canonum adornarunt, nihil praeter antiquos canones ediderunt, adeo ut omitterent apostolicos, quia nondum [Col. 0176A] de illorum auctoritate constabat. Hujuscemodi fuit vetus illa collectio qua ante Justiniani tempora utebatur Ecclesia universa, Graecas tantum synodos complectens. Et quoniam istius codicis interpretatio Latina, qua Occidentales Ecclesiae utebantur, obscura et confusa erat, Dionysius Exiguus abbas Romanus novam aggressus est; in qua, praeter quinquaginta canones apostolicos et conciliorum Graecorum constitutiones quae collectione illa continebantur, Chalcedonenses etiam addidit, tum Sardicenses et Africanos, denique decreta pontificum Romanorum a Siricio usque ad sua tempora.

III. Dionysii studium imitatus postea est Isidorus, episcopus Hispalensis, qui, praeter ea quae in collectione Dionysii continentur, etiam diversa Africa concilia, tum Gallicanas et Hispanicas synodos in suam transtulit, epistolas quoque inserens eorum pontificum qui post Damasum Romanam cathedram tenuerunt: quam collectionem posterorum diligentia [Col. 0176B] auxit his conciliis quae habita in Hispania sunt post tempora Isidori. Viderat unum collectionis illius exemplar, vir illustrissimus et excellentissimus in omni genere laudis, Antonius Augustinus archiepiscopus Tarraconensis, illud ipsum fortassis quod etiamnum exstat in bibliotheca ecclesiae Urgellensis in provincia Tarraconensi, in quo epistolae Romanorum pontificum nullae exstant ante Damasi ac Sirici tempora. Aevo deinde Caroli Magni insertae huic collectioni sunt famosae illae ac nobiles epistolae quae priscis pontificibus tribuuntur, quas vero Riculfus archiepiscopus Moguntinus a bono illo Mercatore Hispano comparatas in hunc terrarum orbem primus detulit. Disputatum valde est illo saeculo de auctoritate istarum epistolarum, Gallicanis episcopis litem adversus eas moventibus, quod intelligerent illas antiquis regulis esse contrarias. Vicit tamen fortuna populi Romani. Itaque nihil frequentius post illa tempora insonuit in auribus Christianorum quam [Col. 0176C] istarum epistolarum auctoritas et mentio, ita ut qui deinceps collectiones canonum et decretorum composuerunt, etiam istis epistolis usi sint tanquam bonis mercibus, quamvis non omnes. Rabanus enim tamen etsi abbas Fuldensis esset in dioecesi Moguntina, licet Moguntinus et ipse archiepiscopus fuerit post Otgarium, adeoque Riculfi successor, epistolis illis non utebatur, ut recte observatum est ab Antonio Augustino.

[Col. 0177A] IV. Magna sane fuisse videtur istarum epistolarum auctoritas eo tempore quo synodus habita est Durocortori Rhemorum adversus Arnulphum loci illius antistitem, id est anno nongentesimo nonagesimo primo. Attamen si quis rem penitius introspiciat, is animadvertet non repugnasse quidem palam episcopos decretis illis, sic enim vocantur in Actis synodi, sed cum intelligerent contraria illa esse veteribus institutis ac moribus nostris, eorum vim et auctoritatem elusisse prudentia plane singulari. Nondum inter Gallicanos episcopos exoleverat memoria rerum praeclare gestarum ab Hincmaro Rhemensi archiepiscopo, cujus crebra et magna fuere certamina cum tentamentis pontificum aeternae urbis. Incidit enim Hincmarus in difficillima tempora Nicolai primi et Adriani secundi, qui nulli diligentiae, nullis laboribus pepercerunt ut sedis suae dignitatem, quae magna haud dubie ac splendida est, in immensum extollerent. Sed in primis in omnibus causis opportune importune obtrudebant epistolas illas, quae nondum [Col. 0177B] gratiam amiserant novitatis, quibus vero fides et auctoritas accesserat ex stupenda ac mirabili taciturnitate et silentio hominum illius saeculi. Quoties autem illae afferebantur adversus mores nostros, non contradicebat quidem aperte Hincmarus, sed duritiem illarum mollire conabatur verbis reverentiae plenis, et inita, quantum fieri poterat, conciliatione cum vetustis regulis; sin minus, earum auctoritatem minuebat comparatione veterum canonum et adductis verbis epistolarum quae citra controversiam scriptae fuerunt ab episcopis Romanis quorum nominibus inscriptae sunt. Qui defensionem Arnulphi susceperunt in concilio Rhemensi, nulla ferme alia praesidia in causam induxerunt praeter falsas illas epistolas, in quibus cavetur ne episcopus judicetur absque auctoritate episcopi Romani, cassaque et irrita decernuntur judicia quae praetermisso hoc ordine ferri contingeret. Sed ista magnorum nominum commemoratione non admodum permotos fuisse [Col. 0177C] episcopos nostros haec res indicio est, quod multa primum reverentia usi erga Romanorum pontificum decreta quae proferebantur, licet falsa haud dubie esse intelligerent, cum ad eam partem ventum est in qua certum erat episcopis non passuros se ut novum jus invalesceret adversus veteres regulas, neque aliquid suppeteret quo manifesta decretorum istorum verba eludere interpretatione possent, tum decretis illis libere opponunt canones Africanos qui de judicandis intra provinciam episcopis decreverunt, etiam in fine Actorum propterea describentes concilium sextum Africanum sive Carthaginense.

V. Scio me rem novam dicere, quia hactenus Acta synodi Rhemensis edita fuere absque isto concilio Africano. Sed illud defieri in eisdem Actis facile colligi potest vel ex indiculo capitulorum; in quo, post reclamationem et depositionem Adalgeri presbyteri, in qua finis est concilii Rhemensis in vulgatis editionibus, ista leguntur: Africanum concilium, [Col. 0177D] in quo modus Romani episcopi cognoscitur. Deinde in calce capitis 27 Patres de eodem concilio Africano loquentes ita statuunt: Quod concilium, quoniam insigne est, et beati Augustini praesentia illustratum, et artificiosis consultationibus expolitum, vimque multiplicis argumenti huic synodo praebuit, ad plenum his gestis annectere utile judicavimus. Istam observationem ego tuque, lector, debemus Hermanno Conringio Germanorum doctissimo, qui et Africanum illud concilium ad me scripsit constituere caput 56 istius synodi in vetustissimo codice ms. academiae Juliae, et praeterea integrorum Actorum varias lectiones manu sua descriptas ad me misit. Intelligis autem posse deinceps optimam et sinceram ejusdem concilii Rhemensis editionem fieri, quam tibi pollicemur in nova nostra collectione conciliorum. Nunc redeamus ad veteres canonum collectores.

VI. Qui post nonum saeculum studio se rei canonicae applicuerunt cum discere et docere vellent, [Col. 0178A] collectiones canonicas et ipsi ediderunt; in quibus tamen synodos et Romanorum pontificum epistolas non ediderunt integras et servato temporum ordine, ut factum erat ab antiquis; sed in titulos quosdam et capita distribuentes has synodos et epistolas, praeterea addiderunt permulta ex conciliis habitis in Gallia, Germania et Hispania, tum etiam aliunde, dicta quoque sanctorum Patrum afferentes, ita haud dubie existimantes, plurimum dignitatis collaturam collectionibus illis sanctissimorum ac doctissimorum hominum auctoritatem. Existimabat vir clarissimus Franciscus Florens Burchardum Wormatiensem episcopum et Ivonem Carnotensem primos fuisse qui hac methodo usi essent. Neque mirum est virum doctissimum ita sensisse, cum nondum ullus in publicum emissus esset canonum ac decretorum collector duobus illis episcopis antiquior. Attamen Regino abbas Prumiensis exemplum dederat; ex quo pleraque acceperunt Burchardus et IVO, sed praecipue Burchardus, qui capita 670 aut circiter ex collectione [Col. 0178B] Reginonis in suam transtulisse videtur.

VII. Hanc collectionem aggressus est Regino jussu Rathbodi archiepiscopi Trevirensis, ad usum ejusdem archiepiscopi totiusque dioeceseos Trevirensis. Eam Rathbodo ac Reginoni mentem fuisse patet ex titulo operis. Sed praeterea exstat in capite tertio libri secundi sacramentum synodale, in quo praecipitur ut causae synodales celari non debeant episcopo de Treveris aut ejus misso; quod satis indicat hanc collectionem factam esse ad usum illius dioeceseos. Verum cum illa commendaretur ob sui utilitatem, varia illius exempla facta deinde sunt, quae ad diversa loca commearunt.

VIII. Usus est autem Regino non vulgari artificio in condenda lucubratione ista. Divisit illam in duos libros, ad exemplum, ut arbitror, Martini Bracarensis; in quorum primo tractat de rebus et personis ecclesiasticis, in secundo de vita et conversatione laicorum; ut ipsemet Regino docet in epilogo libri [Col. 0178C] primi et in praefatione secundi. Continent autem ambo nongenta ferme capitula, ut etiam observatum a Trithemio est. In fronte libri primi ponitur inquisitio secundum quam episcopi interrogare debebant de vita clericorum, in initio autem secundi inquisitio ab episcopo facienda circa laicos. Deinde his generalibus inquisitionibus subjicitur auctoritas canonica, id est, canonum ac decretorum aliarumque sanctarum institutionum auctoritas quibus fulciri et approbari possunt capita quae in utraque inquisitione habentur. Haec sunt Reginonis verba post inquisitionem libri primi: Haec quae supra capitulatim inquirenda expressimus, auctoritate canonica roborari oportet. In libro secundo, ante caput sextum, id est, post inquisitionem de vita laicorum: Capitula haec quae per ordinem adnotavimus, canonicis oportet roborari decretis. Ad probationem itaque istorum capitulorum affert canones conciliorum, decreta pontificum Romanorum, dicta [Col. 0178D] sanctorum Patrum Basilii, Ambrosii, Hieronymi, Augustini, Gregorii, Cassiani, Ferrandi, Benedicti, Fructuosi, Aureliani, Theodori, Bedae, Rabani. Adducit praeterea leges ex codice Theodosiano, seu potius verba Aniani interpretis. Plerumque etiam utitur auctoritate Capitularium regum Francorum Caroli Magni, Ludovici Pii, et Caroli Calvi, tum etiam lege Burgundionum et lege Ripuariorum. Epistolas Romanorum pontificum laudat, ut diximus, eas frequenter quae vere illorum creduntur esse citra controversiam, pseudepigraphas autem et supposititias raro, tantum fortassis ne contemnere videretur. Unde facile colligimus Reginonem non admodum magni fecisse epistolas illas. Neque enim dici potest incognitas illi fuisse, cum earum auctoritate aliquoties utatur, et cum constet praeterea permulta illum accepisse ex collectione Isidori. Nolo tamen ut hinc quisquam colligat incognitam illi fuisse collectionem Dionysii Exigui. Tamen etsi enim bene multa acceperit [Col. 0179A] ex Isidoro, saepissime canones Graecarum synodorum refert ex interpretatione Dionysii, raro ex antiqua quae exstat apud Isidorum.

IX. Praeter auctoritates illas de quibus huc usque diximus, existimo Reginonem alia quapiam collectione vetustior usum praeterea esse, in qua et antiqui canones et genuinae pontificum Romanorum epistolae referebantur, ac insuper etiam concilia Gallicana quorum frequens est mentio apud Reginonem, Nannetense videlicet, Rhemense, ac Rothomagense. Istud hinc mihi collegisse videor quod libro primo, cap. 117, afferens locum quemdam ex decretis Innocentii primi, accepisse se ait ex epistola Innocentii papae, cap. 387. Rursum in eodem libro, cap. 61, canonem primum Nannetensis concilii describens, ista ponit in titulo: ex Concilio Nannetensi, 419. Haec, inquam, mihi persuadent Reginonem habuisse tum in manibus collectionem quamdam, in qua, velut in Cresconiana, canones conciliorum decretis Romanorum [Col. 0179B] pontificum permisti erant sub una et continuata serie numerorum. Suspicari autem quis posset illam collectionem non fuisse diversam a libris Capitularium, in quibus et decreta illa Romanorum pontificum et canones Nannetensis concilii saepissime referuntur, in libro autem sexto vel septimo descripta fuisse duo illa capita de quibus supra dicebamus. Nam quod hodie canon ille Nannetensis illic non legitur, et quod nullus istorum duorum librorum pervenit usque ad numerum 419, qui citatur a Reginone, istud quemquam remorari non debet, cum libri illi sint valde mutili et imperfecti, ut infra adnotabimus. Nam antiqui librarii ex illis multa inter describendum detraxerunt, et qui illos postea typis ediderunt, multa resecarunt quae illis superflua videbantur.

X. Saepe etiam Regino laudat canones concilii Triburiensis; de quibus operae pretium est ut hic seorsim nonnulla dicamus. Nam cum plerosque referat qui hodie non exstant in vulgatis editionibus, [Col. 0179C] aliquos paulo diversos ab editis, denique quamplures in epitomen pro more suo contractos, videndum est quaenam ei fides habenda sit, recipiendine canones Triburienses ab eo relati qui nunc non exstant, an vero rejiciendi ut spurii. Sane cum de bona hominis fide nobis aliunde constet, proclive est existimare bona quoque fide usum esse quoad canones concilii Triburiensis, quibus condendis ipse fortassis interfuerat, praesertim cum res esset adeo recens ut fas non esset mentiri nisi homini impudentissimo. Nam concilium illud haud procul a Prumia habitum erat paulo ante quam Regino suam collectionem adornaret, ut ipse testatur in libro secundo suorum Chronicorum: Anno Dominicae incarnationis 895 synodus magna celebrata est apud Triburias contra plerosque saeculares qui auctoritatem episcopalem imminuere tentabant; ubi viginti sex episcopi cum abbatibus monasteriorum residentes plurima decreta super statum sanctae Ecclesiae scripto roboraverunt. Dubium [Col. 0179D] itaque non est quin canones Triburienses a Reginone relati sint germani, adeoque cum aliis edendi quandoque erunt.

XI. Collectioni Reginonis subjecimus duas appendices antiquas, primam ex veteri codice ms. Parisiensi, de cujus antiquitate et auctoritate nobis constat, secundam ex editione Helmaestadiensi. Istam vir amplissimus et istarum rerum curiosus indagator Joachimus Hildebrandus, qui primus Reginonem edidit, ex veteri codice ms. academiae Juliae descripsit, et secundo libro Reginonis adjunxit, continuata serie numerorum, ista tamen post caput quod est 446 in hac nostra editione, bona fide admonens: Huc usque in exemplari ms. capita fuere numerata. His quae jam sequuntur capitibus per satyram collectis numerum et titulum nos addidimus. Ex quo confici potest ista non esse Reginonis, et a quodam studioso adjecta antiquitus fuisse. Non esse autem Reginonis probatur etiam ex codice Parisiensi; in cujus fronte [Col. 0180A] cum descripta sint istorum librorum capitula, omnino indiculus ille terminatur in capite 446: Quomodo possum poenitentiam septem annorum poenitere. Ea de causa nos appendices illas divisimus ab opere Reginonis, et suos unicuique numeros tribuimus. Utramque autem vidisse videtur Burchardus, cum nonnulla utriusque appendicis capita apud illum legantur.

XII. Quemadmodum enim Regino nonnulla acceperat ex Halitgario et Rabano, sic Burchardus magnam partem suae collectionis accepit ex Reginone. Quod ne quis putet me gratis dicere, argumentis agendum est neque obscuris neque ambiguis; si prius admonuero recte observatum ab Antonio Augustino esse, in eo reprehendendum Burchardum, quod non ex fontibus ipsis hausit singula, sed ex rivulis et stagnis aliorum. Ea vero de causa, ut illud primum dicamus, inter parentheses adnotavimus loca quae ex Reginone translata sunt in Decretum [Col. 0180B] Burchardi, ut lector ea possit invicem comparare. Non diffiteor sane quin nonnulla interdum diversa apud Burchardum sint. Sed eorum quae similia prorsus sunt longe major est numerus. Afferam autem aliquot loca ex quibus patebit Burchardum ista collectione Reginonis usum esse.

XIII. Regino lib. I, cap. 61, canonem primum Nannetensis concilii ita refert in codice Parisiensi: Ex concilio Nannetensi 419. Burchardus vero, Ex eodem, id est ex concilio Nannetensi, quod in proximo capite laudaverat, cap. 419. Emendare ista conatus est IVO Carnotensis, quod putaret haud dubie hic erratum esse, non a Burchardo, sed a librario; neque enim tot posse esse unius concilii capitula. Itaque parte II, cap. 122, hunc eumdem canonem referens, ex concilio Nannetensi, cap. 19, sumptum fuisse tradit.

XIV. Apud Reginonem libro I, cap. 202, legitur: Item praedicandum est quomodo Filius Dei incarnatus est de Spiritu sancto ex Maria virgine. Sumptus est [Col. 0180C] autem hic locus ex libro primo Capitularium, ubi tam in editis quam in manuscriptis codicibus legitur ex Maria semper virgine. Cum itaque Burchardus locum eumdem referat absque illa particula, planum est non aliunde accepisse quam ex Reginone, cui haud dubie vox illa per incogitantiam exciderat in scribendo.

XV. Rursum in eodem libro, cap. 369, referuntur nonnulla ex concilio Suessionensi, sive ex capitulis Caroli Calvi. Divisum autem est hoc caput in partes duas in veteri codice Parisiensi, cum in editione Helmaestadiensi et in Capitulis Caroli Calvi divisum non sit. Burchardus ergo, Reginonem describens, divisum illud retulit; quem secuti deinde sunt IVO parte III, cap. 233 et 234, et auctor primae collectionis Decretalium, cap. 2: De rer. permutatione. Idem contigit capiti 81 libri primi Capitularium, quod trifariam divisum a Reginone est lib. I, cap. 371; dein eodem ordine relatum a Burchardo. Item capiti 88, [Col. 0180D] quod Burchardus in quinque partes sectum retulit post Reginonem, apud quem exstat in libro primo cap. 396 et sequentibus.

XVI. Lib. II, cap. 103, refertur a Reginone canon nonus Eliberitani concilii, de femina fideli, quae maritum adulterum fidelem relinquit, ut alterum ducat. Monstrosa autem est lectio quam nos retinuimus apud Reginonem; ubi pro et alterum ducit, quae est vera lectio, legitur et adulterum ducit. Primum enim hanc lectionem explodit sensus canonis, tum etiam auctoritas manuscripti codicis, et editiones synodi Eliberitanae. Bonam autem confirmat etiam omnium veterum scriptorum auctoritas. Sed quia editio Helmaestadiensis adulterum in hoc loco habebat, adeoque constabat ex eo errore fluxisse depravatam lectionem quae exstat apud Burchardum, nos illam praetulimus sincerae, ut intactos servaremus fontes ex quibus Burchardus suos rivulos derivavit.

[Col. 0181A] XVII. Himerius Tarraconensis episcopus ad Damasum papam scripserat monachorum quosdam atque monacharum, abjecto proposito sanctitatis, illicita ac sacrilega se contagione miscuisse. Siricius vero, respondens epistolae ad decessorem suum scriptae, has impudicas detestabilesque personas a monasteriorum coetu ecclesiarumque conventibus eliminandas esse rescripsit. Regino, hunc locum referens lib. II, cap. 164, priorem partem omisit, responsione Siricii contentus. Attamen, ut sensum capitis daret, voces istas a priore parte repetitas interpolavit, monachorum scilicet atque monacharum, quae abjecto proposito sanctitatis illicita ac sacrilega contagione se miscuerint, quae nos parenthesi conclusimus. Cum ergo Burchardus hunc locum referat ut exstat apud Reginonem, par est existimare illum descripsisse ex ista collectione.

XVIII. Regino lib. II, cap. 188, affert caput 102 libri primi Capitularium. In describendo autem illo omisit voces illas parentum atque, quae poni debent [Col. 0181B] post haec verba religiosorum sacerdotum suorumque, cum exstent in omnibus libris Capitularium tam editis quam manuscriptis. Error itaque in scribendo admissus a Reginone effecit ut Burchardus quoque has duas voces omitteret in suo Decreto.

XIX. Quae sequitur observatio manifeste ostendit Burchardum accepisse ex Reginone caput primum libri sui decimi, quod est 363 libri secundi Reginonis, ubi refertur ex concilio Anquirensi. Deinde Regino in titulo sequentis capitis posuit, Unde supra. Hic Burchardus, putans his verbis significari sequens quoque caput ex concilio Ancyrano petitum esse, laudat illud ex concilio Anquirensi, cap. 1, numerum ex suo adjiciens. Re autem vera non est synodi Ancyranae, sed cujusdam regum nostrorum capitularis, ut illic adnotabimus. Ex eadem hallucinatione factum est ut idem Burchardus concilio Rothomagensi tribuat caput 407 et duo sequentia libri secundi Reginonis, quia in titulo eorum scriptum est, [Col. 0181C] Unde supra. Quibus verbis significare voluit Regino illic agi de eadem materia de qua actum erat in capite superiori. Nam, quoad ista ultima capita, certum est ea non pertinere ad concilium Rothomagense, et nihil aliud esse quam formulas excommunicationis quae tum in usu erant.

XX. Infinitum esset omnia persequi. Et satis hactenus in hoc argumento nos exercuimus, cum facile deinceps unicuique futurum sit ista conficere ex comparatione capitum quae apud Reginonem et Burchardum exstant, si quis tanti putaverit ista nosse. Nobis satis est viam aperuisse ad inveniendas origines tot falsarum inscriptionum apud Burchardum, Ivonem et Gratianum. Unde interim colligitur magnum operae pretium fuisse istam Reginonis lucubrationem vulgasse.

XXI. Ivonem quoque Carnotensem collectione Reginonis usum esse multa probare videntur, sed in primis epistolae formatae quae exstant in fine libri primi Reginonis. Nam illas ex Burchardo accipere [Col. 0181D] non potuit Ivo, cum apud illum non exstent. Descripsit igitur ex Reginone, nihil mutans aut addens.

XXII. Dedit autem Regino exemplum Ivoni ut auctoritate uteretur Capitularium. Nam Burchardus, cum Reginonem compilaret, maluit quae hinc accipiebat capita tribuere conciliis quibusdam, aut Patribus antiquis quam regibus nostris, quod Francorum appellatio, qua Reginonis atque Witichindi etiamnum aevo gloriabantur reges Germanorum, usurpari desiisset aetate Burchardi, adeoque exuta a Saxonibus esset omnis Capitularium istorum reverentia. Burchardus enim semel tantum cap. 218 et 19 lib. I citat Capitula Caroli Magni, sic ut addat illa ab episcopis collaudata esse apud Aquisgranum, alioqui forsitan his non usurus. Dispar causa fuit Ivonis, qui inter Francos vivebat, et ipse natus in Francia erat. Sed isti tamen, Regino inquam et Ivo, cum frequenter [Col. 0182A] laudent libros Capitularium, ea non citant eo ordine quo edita nunc sunt, sed juxta codices antiquos; ut solent etiam Hincmarus Rhemensis, Isaac Lingonensis, Fulbertus Carnotensis et alii. Unde fit ut perturbatus nunc esse videatur horum librorum ordo in vulgatis editionibus, cum nonnulla capitula quae pertinent, exempli gratia, ad librum tertium, nunc non exstent in tertio, sed in primo; rursum quae 92 locum occupare debebant in libro primo, in 98 nunc reperiantur. Denique liber sextus habuit olim capitula saltem 456, septimus 476, ut patet ex Isaaco Lingonensi. Hodie tamen sextus 330 tantum capitula complectitur, septimus 377. Neque reponi potest erratum hic esse apud Isaacum, cum in his locis mire consentiat editio Sirmondi cum vetustissimo codice ms. bibliothecae Regiae, in quo eadem Isaaci collectio continetur. Praeterea liber sextus Capitularium constat 436 capitibus in antiquissimo libro ms. bibliothecae Colbertinae. Observatum denique est a viris eruditissimis Ivonem parte XVI, cap. [Col. 0182B] 344, laudare caput 383 libri septimi Capitularium. Quod cum Juretus non inveniret in libris Capitularium, huc descendit ut existimaret Ivonem usum esse codicibus amplioribus quam sint cusa exemplaria. Sed de omni isto negotio fuse et accurate disputabimus cum novam eorumdem aliorumque librorum Capitularium editionem dabimus emendatam ad vetustissima exemplaria. Interim nonnulla per occasionem adnotavimus ad Reginonem quae gustum quemdam laboris istius nostri dare in antecessum poterunt hominibus eruditis.

XXIII. Reliquum est ut nonnulla dicamus de hac nostra editione, ut sciant lectores quid hic a nobis praestitum sit; si prius admonuerimus primam Reginonis editionem ab amplissimo illo viro, quem supra nominavi, Joachimo Hildebrando in lucem emissam esse Helmaestadii, anno 1659, ex vetustissimo codice ms. qui fuit Matthiae Flacii Illyrici, in quo praeterea exstat concilium Rhemense adversus [Col. 0182C] Arnulphum. Itaque cum Flacius in centuria decima historiae ecclesiasticae citat collectionem Reginonis, ex isto codice citat, qui nunc habetur Helmaestadii in bibliotheca academiae Juliae. Illius editionis exemplar qui mecum communicavit vir clarissimus et eruditissimus, simul admonuit dandum illud esse Francisco Mugueto typographo Parisiensi, ut elegantissimis ejus typis recuderetur in publicam omnium utilitatem. Non repugnavit typographus. Sed ego illud in primis efficiendum esse putavi ut editio Helmaestadiensis conferretur cum veteri quopiam exemplari ms., si quod in hac sede bonarum litterarum Lutetia reperiri posset. Juvit consilium meum fortuna. Nam cum forte eodem tempore aliud quaererem in libro de Poenitentia, edito ab eruditissimo viro Joanne Morino, presbytero congregationis Oratorii Domini nostri Jesu Christi, animadverti ab eo interdum laudatam hanc collectionem Reginonis ex veteri codice scripto temporibus Ottonis primi, ut ipse existimat. Hoc indicio facto, cum non dubitarem [Col. 0182D] quin is liber adhuc exstaret in bibliotheca Oratorii Parisiensis, adeo clarissimum scriptorem Annalium Ecclesiae Francorum Carolum le Cointe ejusdem congregationis presbyterum, interrogo ubinam nunc exstet vetus codex Reginonis a Morino laudatus, peto ut illum mihi exhibeat. Tum ille, ut est omnino comis ac perurbanus, ac mihi privatim amicus, habere se respondit in bibliotheca codicem illum, ac mox mihi in manus dedit. Liber est sane antiquissimus, suppar Reginoni, ut recte arbitratus est Morinus. Hunc ego contuli cum edito, Reginonemque innumeris propemodum in locis emendavi, restitui, perfeci. Illud dolendum, deesse in codice illo octo folia, nimirum partem capitis 200 libri secundi et quae sequuntur usque ad septimum paragraphum capitis 246. Sed hunc hiatum supplevimus ope editionis Helmaestadiensis, ut illic monemus.

XXIV. Addidi notas capitum istius collectionis [Col. 0183A] quae exstant apud Burchardum, tum, quoad fieri potuit, ex quo quaeque loco singula sumpta sint, sive ex canonibus conciliorum, decretis Romanorum pontificum, ex libris Capitularium, et aliis multis locis quae nunc commemorare opus non est. Quo in opere quantum mihi taedii devorandum fuerit, quam assiduo, longo ac duro labori incumbendum, satis intelligent qui nostram hanc operam aequa lance examinare voluerint.

XXV. Decreveram in totum abstinere a scribendis notis. Verum quoniam multa inter legendum mihi occurrerunt quae explicatione indigere visa sunt, coactus sum abrumpere consilium meum, et adhuc operam in hoc meam praestare hominibus istarum rerum curiosis. Satis autem amplam laboris mei mercedem accepisse me putabo si meas illi notas sua approbatione honestaverint.

XXVI. Notas sequi pro more nostro debuit appendix actorum veterum quorum in notis facta mentio [Col. 0183B] est. Eam confecimus ex illustribus veterum temporum monumentis, adeo ut affirmare liceat non indignam esse quae cum Reginonis opere conjungatur. [Col. 0184A] Qua in re mirifice nos adjuvit, qui studia nostra semper fovere et incitare solet, pro suo erga litteras et litterarum studiosos amore, Antonius Vion Herovallius: qui cum reliquis virtutibus suis clarissimus sit, tum ex eo capite omnium nostrum qui bonas litteras tractamus amorem et reverentiam merito in se traxit, quod non solum lubentissime favorem suum petentibus accommodat, sed ultro se ingerit et obtrudit ut liberali manu cuncta donet quae ad eum mittuntur ex diversis urbibus et provinciis istius florentissimi regni.

Multum etiam debes, lector, erudito typographo Francisco Mugueto, qui nulli diligentiae, nullis sumptibus pepercit, ut auream istam Reginonis collectionem haberes et emendatissimam, ut revera est, et venustissimam. Ille autem idem studium eamdemque diligentiam tibi pollicetur in editione Capitularium, cum nobis tantum otii erit ut ad eam parandam accingere nos possimus.

[Col. 0184B] Vale, lector, et libro isto utere ad majorem Dei gloriam, ad animae tuae salutem, denique ad utilitatem sanctae Ecclesiae.




[Col. 0183]
DE REGINONE ELOGIA.



REGINO libro II Chronicorum, ad annum 892.
[Col. 0183B]

Per idem tempus Farabertus abbas Prumiensis coenobii curam pastoralem sua sponte per concessum regis deposuit; et ego, quamvis indignus, secundum regularem auctoritatem per electionem fratrum in regimine successi; in quo tamen non diutius immoratus, aemulis agentibus, Richarium fratrem Gerhardi et Matfridi invidiosum mei negotii successorem sustinui.



Ad annum 899.

Eodem anno Richarius abbas Prumiensis constituitur. Qualiter autem erga me actum sit idcirco in hoc loco notare distuli, ne forte injuriis provocatus ultra quam Christiana patientia permittit, persecutionis meae causas exaggerasse viderer.





SIGEBERTUS in libro de Scriptoribus ecclesiasticis.

[Col. 0183C] Regino abbas Prumiensis scripsit ad primum Alberonem Metensem episcopum Chronicam continentem praecipue gesta Francorum, quam a nativitate Christi perduxit usque ad annum nati Christi 908.





Joannes TRITHEMIUS in Chronico Hirsaugiensi, ad annum 892.

Farabertus abbas Prumiensis, annuente rege Francorum, abbatiam suam sponte resignavit. Cui Regino monachus ejusdem coenobii successit, vir vita et eruditione celeberrimus; qui, inter caetera ingenii sui opuscula, transacti temporis Chronicon scripsit ad Adelberonem Treverensem archiepiscopum, incipiens ab origine mundi usque ad tempora sua, opus profecto celeberrimum et lectione doctorum virorum dignissimum.





Ad annum 899.

Regino Prumiensis abbas, quemadmodum in sua Chronica scribit, depositus est. Causas autem depositionis [Col. 0183D] non expressit. Sed ita dicit: Anno Domini 889, Richarius abbas, etc. Ex quibus verbis conjicere possumus eum cum injuriis abbatia depositum, quanquam causas ignoremus.





Idem in libro de Scriptoribus ecclesiasticis.

Regino abbas Prumiensis coenobii in dioecesi Treverensi, ordinis sancti Benedicti, natione Teutonicus, vir in divinis Scripturis eruditissimus, et in saecularibus litteris nobiliter doctus, inter doctores [Col. 0184B] Germaniae suo tempore facile obtinuit principatum. Scripsit magnae auctoritatis opuscula, de quibus ego tantum reperi subjecta. Ad Alberonem primum episcopum Metensem a nativitate Christi usque ad annum ejusdem 908, continentem praecipue gesta Francorum et Germanorum scripsit Historiam seu Chronicam lib. X. De Disciplina ecclesiastica lib. II: In primis inquirendum. De caeteris nihil adhuc vidi. Scripsit autem praefatum opus, quod praenotatur de ecclesiastica Disciplina et Religione Christiana, jubente Rathbodo archiepiscopo Treverorum, quod ex decretis sanctorum Patrum et generalium conciliorum in duobus libris comportavit, et in nongenta ferme capitula per rubricas ex more luculenter distinxit.

Claruit sub Arnoldo imperatore anno Domini 910.





Idem in Catalogo illustrium virorum Germaniae.

[Col. 0184C] Regino abbas monasterii Prumiensis, ordinis divi Patris Benedicti in dioecesi Treverorum, vir in divinis Scripturis eruditissimus, et in saecularibus litteris egregie doctus, ingenio subtilis, eloquio clarus, vita et conversatione devotus, facile inter doctores sui temporis obtinuit principatum. Scripsit ad Adelberonem Metensem episcopum Historiam de gestis Francorum et Teutonicorum a nativitate Christi usque ad sua tempora lib. X. Jubente Rathbodo archiepiscopo Treverorum comportavit ex decretis et sententiis Patrum et generalium conciliorum opus canonum insigne, quod praenotavit de ecclesiastica Disciplina et Religione Christiana, in duobus voluminibus lib. II. Sermones quoque et multos et elegantes composuit lib. I. Epistolas quoque ad diversos lib. I. Et alia complura quae ad notitiam nostrae lectionis adhuc minime venerunt. Claruit temporibus Arnoldi imperatoris, anno Domini 910.





BELLARMINUS in libro de Scriptoribus ecclesiasticis.
[Col. 0184D]

Regino abbas Prumiensis ad initium anni nongentesimi floruisse videtur. Scripsit enim libros duos Chronicorum ab adventu Domini usque ad annum ejusdem Domini nongentesimum octavum, ut ipse testatur initio sui operis. Sed continuavit aliquis alius anonymus usque ad annum 967. Dicitur etiam scripsisse de Disciplina Christiana libros duos, quos exstare non puto.





Gerardus Joannes VOSSIUS in libro secundo de Historicis Latinis.
[Col. 0185A]

Ejusdem Ludovici aetate, item Conrado imp. (qui Ludovico successit anno 912 ac septennium imperavit) claruit Regino, abbas Prumiensis coenobii, in dioecesi Trevirensi. Contexuit duos Chronicorum libros, quibus praecipue tractat res Francorum. Manuscriptos habemus Cantabrigiae in bibliotheca tum Academiae tum collegii S. Benedicti, ut est apud Th. James. Sed ibi non Regino, verum abbas Prumiensis vocatur. De eo sic Sigebertus in Cat. cap. 112: Regino abbas Prum., etc., usque ad annum nati Christi 908. Ubi malim annum unum adimi. Etsi et apud Trithemium legas 98 pro 908. Sane ante annum 907, hodieque apud Reginonem reperias haec verba: Huc usque Regino. Sed continuavit haec Chronica alius usque ad annum 957, vel potius usque ad Othonem II, qui imperare coepit anno 972. Composuit et de Doctrina [Col. 0185B] ecclesiastica libros ex sanctorum Patrum et conciliorum generalium decretis. Hi manuscripti asservantur Viennae in bibliotheca Caesarea. Error Trithemii inde obortus, quod apud Reginonem in praefatione operis legatur: Ea (Chronica) in duos libellos distinxi, exordium capiens a primo incarnationis Dominicae anno, et consummans coeptum opus usque in praesentem annum, qui computatur a praefatione [leg. praefata incarnatione] Domini 908. Sed, librarii culpa, anno auctiorem esse numerum quam convenit satis liquet ex eo quod dicebamus. Ita enim uti retulimus et in manuscriptis invenitur et in excusis tum veteribus tum nuperis. Appendix vero ea Reginonis, quam dixi, Romerium habere auctorem videtur.





Joannes MORINUS in appendice libri de Poenitentia, pag. 39.

Saepissime Reginonis collectionem allegamus quam penes nos habemus. Canonum collectio est [Col. 0185C] in duos libros distincta. Facile colligi potest ex charactere ante annum millesimum scriptam esse, vix postea. Reginoni abbati eam damus, quia hoc fert collectionis initium majusculis litteris exaratum, quod est ejusmodi: Incipit libellus de disciplinis, recollectus ex jussu Rathbodi Trevericae a Reginone [Col. 0186A] abbate monasterii ex divinis conciliis et decretis. Istius collectionis mentionem facit Trithemius de Scriptoribus ecclesiasticis in Reginone. Scripsit, inquit, Historiam seu Chronicam libris X. De Disciplina ecclesiast. lib. II, etc. Scripsit autem praefatum opus, quod praenotatur de ecclesiastica Disciplina et Religione Christiana, jubente Rathbodo archiepiscopo Trevirorum, quod ex decretis sanctorum Patrum et generalium conciliorum in duobus libris comportavit, et in nongenta ferme capitula per rubricas ea more luculenter distinxit. Ita noster codex est distinctus. Primus liber continet capitula 454, secundus paulo plura, eo quod nonnulla post Reginonis mortem addita sunt, velut decretum in Conofurth anno 952, indictione 9, a rege Othone, regni illius 15, consentientibus episcopis, comitibus aliisque fidelibus latum, ut raptores virginum et viduarum anathematizarentur et omni conjugii spe in futurum frustrarentur. Sunt et quaedam alia quorum causa capitulorum [Col. 0186B] numerus a Trithemio notatus aliquantulum exceditur. Hinc apparet Othone primo regnante scriptum esse istud collectionis exemplar. Composita fuit et in lucem edita anno 906. Id colligitur ex fine libri primi, capite scilicet 447 et sequentibus, in quibus refertur ex concilio Nicaeno formula integra condendarum epistolarum formatarum. Deinde formulae duo exemplaria traduntur: unum Ratbodi Treverensis archiepiscopi scribentis Roberto Metensi episcopo, et illi commendantis Gislemarum presbyterum a se ordinatum; data enim est Idibus Octob., an. incarnationis 906; alterum est Dadonis Virdunensis episcopi ad Rathbodum Trevirensem eodem anno datum. Eodem tempore florebat Regino. Anno enim, ut ipse testatur in Chronico suo, 892 electus est abbas Prumiensis, licet incassum, multis contradicentibus. Chronicon autem finivit anno 906, quo formatarum istarum exemplaria ponit. Vidit hanc collectionem Ivo Carnotensis episcopus, [Col. 0186C] eaque usus est in Decreto suo. Duo enim illa exemplaria litterarum formatarum verbum e verbo ex hac collectione in suam transtulit, non modo earum describendarum ex concilio Nicaeno methodum, ut videre potes in Decreti sexta parte tribus ultimis capitibus.




[Col. 0185]
1-21 Incipit Libellus DE ECCLESIASTICIS DISCIPLINIS ET RELIGIONE CHRISTIANA, COLLECTUS Ex jussu domini metropolitani Rathbodi Trevericae urbis episcopi, a Reginone quondam abbate Prumiensis monasterii, ex diversis sanctorum Patrum conciliis et decretis Romanorum pontificum feliciter in Dei nomine. Amen.



[LIBER I.]





ADMONITIO DE INQUISITIONE SEQUENTI.

[Col. 0185] Inter Capitula Hincmari, quae primum edita sunt in appendice tomi III Conciliorum Galliae, titulus secundus est, de his quae magistri et decani per singulas Ecclesias inquirere et episcopo renuntiare debent. Haec [Col. 0187] porro Capitula Hincmari eadem sunt cum his quae leguntur in Inquisitione ista. Itaque vel Regino accepit ea ex Capitulis Hincmari uberioribus, quibus hactenus caremus; aut Hincmarus sua accepit ex veteri formula ex qua et Regino postea descripsit; quod propius vero crediderim. Si cui tamen aliter visum fuerit, per me licet ut is judicio suo fruatur.



INCIPIT INQUISITIO DE HIS QUAE EPISCOPUS VEL EJUS MINISTRI IN SUO DISTRICTU VEL TERRITORIO INQUIRERE DEBEANT PER VICOS, PAGOS, ATQUE PAROECHIAS SUAE DIOECESEOS.
[Col. 0187A]

In primis inquirendum est in cujus sancti honore consecrata sit basilica, vel a quo fuerit consecrata. Post haec ipsa ecclesia circumspiciatur, si bene sit cooperta atque camerata, et ne ibi columbae vel 22 aliae aves nidificent propter immunditiem stercoris sive importunitatis inquietudinem.

2. Quo metallo sint signa ipsius ecclesiae.

3. Si fenum, annona, aut tale aliquid in ecclesia mittantur.

4. Deinde ad altare accedere oportet, et contemplari qualia sint indumenta ejus, quot nova, et quot [Col. 0187B] vetusta, et qualiter nitida.

5. Quo metallo sint capsae et cruces coopertae, aut si diligenter reconditae sunt reliquiae in altari, aut si ipsae capsae seris et clavis munitae sunt.

6. Quo metallo sit calix et patena, et si mundus sit ab omni sorde, aut ubi reponatur.

7. Si corporale ex mundissimo et nitidissimo linteo sit, et ubi recondatur.

8. Si locus sit in secretario aut juxta altare praeparatus ubi aqua effundi possit quando haec abluuntur, et si vas ibi dependeat ubi sacerdos manus lavet post perceptionem corporis et sanguinis Domini, et presbyter, diaconus, aut subdiaconus ibi primo corporale lavet.

9. Inquirendum si pyxis semper sit super altare [Col. 0187C] cum sacra oblatione ad viaticum infirmis.

10. Si Missalem plenarium [Forte Psalterium, ut in Capitulis Walterii Aurelian. c. 7]. Lectionarium et Antiphonarium habeat. Nam sine his missa perfecte non celebratur.

11. Videndum etiam quot alii libri ibi sint, et an bene sint retiati [Editio Helmaestad. et Hincmar., recitati], quot et qualia vestimenta sacerdotalia ibi sint, et si sint nitida aut in nitido loco collocentur.

12. Requirendum de luminaribus ipsius ecclesiae, et quot cerarios habeat.

23 13. Investigandum si habeat ipsa ecclesia mansum habentem bonvaria duodecim, praeter cimiterium, et curtem ubi ecclesia et domus presbyteri continetur, et si habeat mancipia quatuor.

[Col. 0187D] 14. Quot mansos habeat ingenuiles, et quot serviles, aut accolas, unde decima reddatur.

15. Considerandum etiam si atrium ecclesiae sit saepe munitum, ne aliqua immunditia polluatur.


De vita et conversatione presbyteri.

16. Inquirendum si presbyter cellam habeat juxta ecclesiam, aut suspiciosa in circuitu ostiola sint.

[Col. 0188A] 17. Si suspiciosus de aliqua femina sit, aut in sua domo aliquam subintroductam habeat mulierem.

18. Si visitet infirmos, si eos reconcinet, si eos ungat oleo sancto juxta Apostolum, si eos propria manu communicet, et non per quemlibet laicum. Si tradat communionem laico aut feminae ad deferendum infirmo: quod nefas est.

19. Si pro baptizandis infantibus, aut infirmis reconciliandis, vel mortuis sepeliendis, praemium vel munus exigat.

20. Illud super omnia perscrutandum, si sine baptismo per negligentiam presbyteri aliquis infans in paroechia mortuus est.

21. Si per domos extra ecclesiam missam cantet.

[Col. 0188B] 22. Si sit ebriosus vel litigiosus.

24 23. Si arma ferat in seditione.

24. Si canum aut avium jocis deserviat.

25. Si in tabernis bibat.

26. Si clericum habeat qui legat Epistolam vel lectionem et qui ad missam respondeat, et cum eo psalmos cantet.

27. Si nocturnis horis ad matutinas laudes persolvendas omni nocte surgat.

28. Si primam, tertiam, sextam, nonam certo tempore signo ecclesiae denuntiet, et cursum debitum cantet.

29. Si missarum solemnia non ante horam tertiam celebrentur.

[Col. 0188C] 30. Si presbyter, quod absit, postquam cibum aut potum sumpserit, missam celebrare praesumat.

31. Si thuribulum habeat, et incensum in sacrificio Domini offerat.

32. Si verbum Domini populo annuntiet.

33. Si tempore statuto, id est circa horam tertiam diei, missam celebret, et post haec usque ad medium diem jejunet, ut hospitibus atque peregre venientibus, si necesse fuerit, possit missam cantare.

34. Si curam pauperum ac peregrinorum et orphanorum habeat, eosque juxta possibilitatem suam ad suum prandium invitet.

35. Si aquam benedictam omni die Dominico [Col. 0188D] ante missarum solemnia faciat in vase nitido et tanto ministerio convenienti, de qua populus intrans ecclesiam et stans in ecclesia aspergatur.

36. Si calicem aut patenam vel vestimentum sacerdotale aut librum praesumat tabernario 25 vel negotiatori in vadium dare.

37. Si xenium vel quodcunque emolumentum temporale, imo detrimentum spirituale, a quocunque [Col. 0189A] publice peccante vel incestuoso accipiat, ut episcopo vel ejus ministris peccatum illius reticeat.

38. Si aliquem minus digne poenitentem favoris aut familiaritatis aut consanguinitatis gratia ad reconciliationem adducat, et ei testimonium reconcilationis ferat.

39. Si quando ad anniversarium diem, tricesimum, septimum, vel tertium alicujus defuncti vocatus fuerit, se inebriare praesumat et precari in amore sanctorum vel ipsius animae bibere, et alios ad bibendum cogere, vel se aliena precatione ingurgitare, et plausus et risus inconditos et turpia joca et cantus indecentes facere praesumat.

[Col. 0189B] 40. Si nihil patrimonii habens quando provectus est ad dignitatem ecclesiasticam, postea emit praedia, cujus juris sint.

41. Si usuras exigat, et conductor sui senioris existat.

42. Si missam cantat et non communicat.

43. Si feminam ad altare permittat accedere, et, quod non licet, calicem Domini tangere.

44. Si per pecuniam fuerit ordinatus, vel ipsam in qua cantat pretio obtinuerit ecclesiam.

45. Si aliam ante habuerit ecclesiam, et, ea dimissa, ad aliam quaestus causa migraverit.

46. Si plures teneat ecclesias sine aliorum presbyterorum adjutorio.

[Col. 0189C] 47. Si in alterius paroechia missam cantat 26 absque compresbyteri voluntate vel rogatu.

48. Si decimam ad alterum pertinentem recipit.

49. Si poenitentem invitat carnem manducare et bibere vinum, nisi pro eo ad praesens eleemosynam fecerit.

50. Si chartas scribat, vel sui senioris conductor existat.

51. Si indifferenter baptizet.

52. Si non habet fontes lapideos, vel aliud vas ad hoc praeparatum, in quo nihil aliud fiat.

53. Si orationem Dominicam et Symbolum omnibus suis paroechianis insinuatum habeat.

54. De Litania majore.

[Col. 0189D] 55. De Rogationibus.

56. Si jejunium Quatuor Temporum anni plebi omnimodis observandum annuntiet.

57. Si feria quarta ante Quadragesimam plebem sibi commissam ad confessionem invitet, et ei juxta qualitatem delicti poenitentiam injungat, non ex corde suo, sed sicut in Poenitentiali scriptum est.

58. Si tribus temporibus anni, id est, Natale Domini, Pascha et Pentecosten, omnes fideles ad communionem corporis et sanguinis Domini accedere admoneat.

59. Si illud etiam admoneat, quibus temporibus conjugati se abstinere debent a propriis uxoribus.

[Col. 0190A] 60. Ut nullus clericus ad nuptias pergat.

61. Si de oblationibus quae a populo offeruntur die Dominico et in diebus festis, expleta 27 missa, eulogias plebi tribuat.

62. Si sine stola vel orario in itinere incedat.

63. Si postponens clericalia vestimenta, laicalibus utatur indumentis.

64. Si aquam cum vino misceat in sacrificio Domini.

65. Si, expleta missa, reliquum corporis et sanguinis Domini ipse presbyter cum timore et reverentia sumat. Et si diaconum aut subdiaconum non habet, ipse manu propria calicem et patenam abluat atque abstergat.

66. Si absque alba, aut cum illa alba qua in [Col. 0190B] suos usus quotidie utitur, missam cantare praesumat.

67. Si de decimis quatuor fiant portiones.

68. Si rem ecclesiae aut possessionem aut mancipium vendere, commutare, aut quocunque ingenio alienare praesumpserit.

69. Si diem Dominicum et alias festivitates absque opere servili a vespera in vesperam celebrare doceat.

70. Si plebem admoneat ut in atrio ecclesiae nequaquam cantent, aut choros mulierum ducant, sed ecclesiam ingredientes verbum Dei cum silentio audiant.

71. Si carmina diabolica, quae super mortuos nocturnis horis ignobile vulgus cantare solet, et cachinnos [Col. 0190C] quos exercent, sub contestatione Dei omnipotentis prohibeat.

72. Si offerentes instruat ut candelam vel quidquid aliud ad altare deferre placuerit, ante missam, vel antequam Evangelium legatur, offerant.

28 73. Oblationem autem unam tantummodo oblatam ad offertorium pro se suisque omnibus unusquisque offerat.


Quid sit a presbytero requirendum.

74. Postquam haec omnia diligenter investigata fuerint, tunc ipse presbyter ab episcopo vel ejus vicario percunctandus est:

75. Si ex ingenuis parentibus sit natus, aut ex [Col. 0190D] servili conditione.

76. Si de eadem paroechia aut de alia sit natus vel ordinatus.

77. Si sit de eadem paroechia, inquirendum est a quo episcopo fuerit ordinatus, vel ad quem locum praetitulatus.

78. Si servus est, ostendat chartam libertatis.

79. Si de alia paroechia, ostendat litteras commendatitias, quas formatam vocant.

80. Si ulla parte corporis est imminutus. Si seipsum abscidit.


Post haec de ministerio sibi commisso inquirendum est.

81. Si expositionem Symboli atque orationis Dominicae [Col. 0191A] juxta traditionem orthodoxorum Patrum penes se scriptam habeat, et eam pleniter intelligat, et inde praedicando populum sibi commissum sedulo instruat.

82. Si orationes missarum, praefationem quoque canonis, et eumdem canonem bene intelligat, et memoriter ac distincte proferre valeat.

29 83. Si Epistolam et Evangelium bene legere possit atque saltem ad litteram ejus sensum manifestare.

84. Si psalmorum verba et distinctiones regulariter ex corde cum canticis consuetudinariis pronuntiare sciat.

85. Si sermonem Athanasii episcopi de fide sanctae Trinitatis, cujus initium est: Quicunque vult [Col. 0191B] salvus esse, memoriter teneat, et sensum illius intelligat, et verbis communibus enuntiare sciat.

86. Si exorcismos et orationes ad catechumenum faciendum, ad fontem quoque consecrandum, et reliquas preces super masculum et feminam pluraliter atque singulariter distincte et rationabiliter proferre valeat.

87. Similiter ordinem baptizandi ad succurrendum infirmis.

88. Ordinem quoque reconciliandi juxta modum sibi canonice reservatum, atque ungendi infirmos, orationes quoque eidem necessitati competentes, si bene scit legere aut memoriter enuntiare.

89. Similiter ordinem et preces in exsequiis atque agendis defunctorum.

[Col. 0191C] 90. Si memoriter teneat exorcismos et benedictiones salis et aquae.

91. Si cantum nocturnum atque diurnum noverit.

92. Si computum minorem, id est epactas, concurrentes regulares, terminos paschales, et reliquos sapiat.

93. Si habeat Martyrologium, ex quo certis diebus natalitia sanctorum populo annuntiet.

30 94. Si habeat quadraginta homilias Gregorii, et eas studiose legat atque intelligat. Vel si eas habere non potest, vel sermonem praedicti doctoris de septuaginta discipulis a Domino ad praedicandum missis habeat, et diligenter legat et intelligat, et [Col. 0191D] cognoscat se ad formam septuaginta discipulorum in ministerio ecclesiastico esse promotum.

95. Si habeat Poenitentiale Romanum, vel a Theodoro episcopo aut a venerabili presbytero Beda editum; ut secundum quod ibi scriptum est interroget confitentem, aut confesso modum poenitentiae imponat.


FINIT INQUISITIO.

Haec quae supra capitulatim inquirenda expressimus, auctoritate canonica roborari oportet.


[Col. 0192A] Ut canonum statuta sine praejudicio ab omnibus custodiantur. Ex concilio Meldensi, quod factum fuit temporibus Caroli junioris, anno Dominicae incarnationis 845, V Kalendas Julii, indict. 8, titulo 10.

I. (Concil. Meld. c. 34; BURGHARD. lib. I, c. 61.) Canonum statuta sine praejudicio ab omnibus custodiantur, et nemo in actionibus vel judiciis ecclesiasticis suo sensu, sed eorum auctoritate, ducatur. In exponendis etiam vel praedicandis divinis Scripturis sanctorum catholicorum et probatissimorum Patrum sensum quisque sequatur; in quorum 31 scriptis, ut beatus dicit Hieronymus (in epist. ad Laetam), fidei veritas non vacillat.


31 Qualem ministrum episcopus juxta se habere debeat. Ex eodem concilio, tit. 11.

[Col. 0192B] II. (Concil. Meld. c. 35; BURCHARD. lib. I, c. 83.) Ut quisque episcopus talem juxta se pro viribus habere decertet qui juxta sincerissimum et purissimum sensum catholicorum Patrum fide et observatione mandatorum Dei seu et praedicationis doctrina presbyteros plebium assidue instruat et informet, ne domus Dei vivi, quae est Ecclesia, sine lucerna verbi divini remaneat. Sed et isdem talis existat quem amor pecuniae non vexet, aut reprobi mores et conversatio reprehensibilis contemptibilem reddat [(182[6]) 1Kb] . Hinc est quod cum Moyses querelam in conspectu Dei deponeret se non posse portare tantum onus quod ei fuerat impositum, audivit a Domino: Congrega mihi septuaginta viros de senioribus Israel, quos tu nosti quod seniores populi sint ac magistri, et auferam [Col. 0192C] de spiritu tuo, tradamaue eis, ut sustentent tecum onus populi, et non tu solus graveris (Num. XI). Quid in Moyse nisi summum sacerdotium, quid in septuaginta viris nisi presbyteros accipimus? Quod autem Dominus aufert de spiritu Moysi traditque eis, patenter ostendit quod hi qui ab episcopo in Dei conspectu vocati sunt, ut secum onus populi sustentent, eadem quae episcopus sentire debent eademque velle et in partito sibi onere totis viribus cooperari. Hoc enim significat quod non alium sed ejusdem Moysi spiritum accipiant.


32 De eadem re. Ex Capitulis synodalibus Caroli imperatoris, tit. 103.

III. (Lib. I Capitular., c. 109.) Episcopos itaque monemus ut sive per se sive per vicarios pabulum verbi [Col. 0192D] divini sedulo populis administrent; quia, ut ait beatus Gregorius (lib. I, epist. 24), iram contra se occulti judicis excitat sacerdos si sine praedicationis sonitu incedit.


Quod a rege postulandum sit ut episcopi tempore opportuno ad ministerium sibi commissum vacare possint. Ex supradicto concilio, tit. 4.

IV. (Concil. Meld. c. 28, et in Capitulis Caroli Calvi, tit. 7.) Ut regia magnificentia liberiorem libertatem episcopis ad peragendum in eorum paroechiis ministerium [Col. 0193A] praestet quam hactenus propter diversas perturbationes habuissent. Ipsi autem episcopi concessum sibi otium non in suas voluptates, sed in divinum et officiosum convertant negotium; quatenus studentes praedicationibus, correctioni atque confirmationi, quod hactenus per paroechias fuit neglectum, solerter de caetero sit emendatum.


33 Ne episcopi propter suam quietem negligant plebem sibi commissam. Ex eodem concilio, tit. 5.

V. (Concil. Meld. c. 28; BURCHARD, lib. I, c. 28.) Providendum est ne episcopi propter suam quietem ad remotiora loca secedentes, et suum ministerium negligentes, proprias deserant civitates; sed aut paroechias suas cum officii efficacia circumeant, aut cum religione in suis civitatibus canonice cum filiis suis [Col. 0193B] degant. Presbyteros etiam sibi commissos doctrina, castitate, et sobrietate, atque hospitalitate secundum suum ministerium ornari compellant.


De episcopis qui raro aut nunquam plebes sibi commissas per seipsos visitant. Ex eodem concilio, tit. 6.

VI. (Concil. Meld. c. 29.) Ut quorumdam episcoporum reprehensibilis, imo damnabilis, consuetudo omnimodis corrigatur, qui plebes sibi creditas aut raro aut nunquam per seipsos juxta ordinem evangelicum et apostolicum atque ecclesiasticum visitant, cum Dominus dicat: Speculatorem dedi te domui Israel, et audies ex ore meo verbum, et annuntiabis eis ex me (Ezech. III), et caetera quae divinus sermo complectitur.


Ut episcopus ambulet per suam dioecesim. Ex concilio Bracarensi, tit. 7.

[Col. 0193C] VII. (Concil. Bracar. II, c. 1; BURCHARD., lib. I, c. 85.) Placuit omnibus episcopis atque convenit ut per singulas Ecclesias et dioeceses ambulantes primum discutiant clericos, quomodo ordinem baptismi teneant vel missarum, 34 et qualiter quaecunque officia in Ecclesia peragant. Et si recte quidem invenerint, Deo gratias; sin autem minime, docere debent ignaros, et hoc omnimodis praecipere, ut sicut antiqui canones jubent, ante dies viginti baptismi ad purgationem exorcismi catechumeni currant; intra quos viginti dies omnino catechumeni Symbolum, quod est Credo in Deum, specialiter doceantur.


Quid laicos docere oporteat.

[Col. 0193D] (Ex eod. concilio Bracar. II, c. 1.) Postquam ergo suos clericos discusserint vel docuerint episcopi, alia die, convocata plebe ipsius Ecclesiae, doceant illos ut errorem fugiant idolorum vel diversa crimina, id est homicidium, adulterium, perjurium, falsum testimonium, et reliqua peccata mortifera; et quod nolunt sibi fieri, non faciant alteri; et ut credant resurrectionem omnium hominum et diem judicii, in quo unusquisque secundum opera sua recepturus sit. Et sic postea episcopus de Ecclesia illa proficiscatur ad aliam.


[Col. 0194A] Ut episcopus cum paucis suam paroechiam circumeat. Ex concilio Toletano, tit. 5.

VIII. (Concil. Tolet. VII, c. 4; BURCHARD. lib. I, c. 86.) Cum episcopus suam dioecesim visitat, nulli prae multitudine onerosus existat, nec unquam quinquagenarium numerum evectionis excedat, aut amplius quam una die per unam quamque basilicam remorandi licentiam habeat [(183) 1Kb] .


35 Ut si episcopus hoc explere nequiverit, suos vicarios dirigat. Ex eodem concilio, tit. 6.

IX. (Concil. Tolet. IV, c. 36; BURCHARD. lib. I, c. 87.) Quod si episcopus aut languore detentus, aut aliis occupationibus implicatus, id explere nequiverit, presbyteros probabilis vitae aut diaconos mittat, qui redditus basilicarum et reparationes et ministrantium [Col. 0194B] vitam inquirant.


Ut episcopi suam dioecesim visitent. Ex Capitulis synodalibus Caroli Augusti.

X. [(184) 1Kb] Ut episcopi circumeant paroechias sibi commissas, et ibi inquirendi studium habeant de incestu, de parricidiis, adulteriis et aliis malis quae contraria sunt Deo, et quae Christiani devitare debent, et infra illorum paroechias ecclesiarum, quibus necesse est, emendandi curam habeant. Similiter tam nostras a nobis in beneficium datas quam et aliorum summo studio provideant.


Ut episcopus duos solidos tantum accipiat cum suam paroechiam circuit. Ex concilio Bracarensi, tit. 10.

XI. (10, q. 3, c. 1.) Placuit ut nullus episcoporum, cum suas dioeceses visitat, praeter honorem cathedrae suae, id est duos solidos, aliquid aliud [Col. 0194C] tollat per ecclesias, neque tertiam partem ex quacunque oblatione populi in ecclesiis paroechialibus requirat; sed tertia illa pars pro luminaribus ecclesiae vel reparatione servetur, 36 et singulis annis episcopo exinde ratio fiat. Nam si tertiam illam partem episcopus tollat, lumen et sarta tecta ecclesiae abstulit.


De episcopis qui non visitatis paroechiis pretium servitutis requirunt. Ex concilio apud Triburias habito temporibus Arnulphi regis, tit. 26.

XII. (BURCHARD. lib. I, c. 229.) Delata est coram sancta synodo querimonia plebium, eo quod sint quidam episcopi nolentes ad praedicandum vel confirmandum suas per annum paroechias circuire, qui [Col. 0194D] tamen exigunt ut mansiones, quibus in profectione uti debuerant, alio pretio redimant qui parare debent. Quae duplex infamia et negligentia et avaritia sanctae synodo horrori fuit magno; et statuerunt ne quis penitus ultra exerceat id cupiditatis ingenium, et ut sollicitiores sint episcopi de suis gregibus visitandis.


De eadem re. Ex capitulis synodalibus Caroli imperatoris, tit. 94.

XIII. (Lib. I Capitular., c. 100.) Ne vero episcopi occasione praedicandi aut confirmandi oneri essent [Col. 0195A] populis, a nobis admoniti [adm. a n.] polliciti sunt se deinceps hoc cavere velle et eo tempore suum ministerium [min. s.], in quantum facultas datur, exsequi, his [apud hos] quibus prodesse possunt, non quo eorum [ne cor] profectio, quantum in illis est, sit importuna vel onerosa [(185) 1Kb] .


37 De immunitate ecclesiarum. Ex eodem capitulari, tit. 103.

XIV. (Capitula Caroli Calvi, tit. 9, c. 4.) Denuntiandum est omnibus, et a missis nostris ordinandum, ut omnes ecclesiae et presbyteri sub immunitate et privilegio et ordinatione atque dispositione episcoporum singularum paroechiarum in quibus consistunt, secundum auctoritatem canonicam permaneant.


[Col. 0195B] Quod omnes basilicae in potestate episcoporum sunt. Ex concilio Aurelianensi, tit. 13.

XV. (Concil Aurel. I, c. 17; BURCHARD. lib. III, c. 8.) Omnes basilicae quae per diversa loca constructae sunt vel quotidie construuntur, placuit secundum priorum canonum regulam ut in ejus episcopi, in cujus territorio positae sunt, potestate consistant.


De paroechiis. Ex concilio Chalcedonensi, tit. 19.

XVI. (Concil. Chalced. c. 17; BURCHARD. lib. III, c. 148.) Singularum ecclesiarum rusticas paroechias vel possessiones manere inconcussas illis episcopis qui eas retinere noscuntur, et maxime si per tricennium eas absque vi obtinentes 38 sub dispensatione [Col. 0195C] rexerunt. Quod si intra tricennium facta fuerit de his vel fiat altercatio, licere eis qui se laesos asserunt apud sanctam synodum provinciae certare.


Quales ministros episcopi in civitatibus suis relinquere debeant. Ex Capitulis Caroli junioris, tit. 5.

XVII. (Capitula Carlomanni, tit. 2, c. 7.) Et quoniam episcopi, qui nostris et suis communibus Ecclesiae et totius regni necessitatibus occupati sunt, non valent cuncta soli prospicere quae infra fines paroechiae illorum perpetrantur, statuimus ut quotiescunque episcopi a propria civitate digrediuntur, tales adjutores unusquisque in sua civitate relinquat qui haec omnia prudentissime in sua civitate peragant, [Col. 0195D] ut pauperes sanguine Christi redempti semper in civitate praesentem inveniant a quo responsum et consolationem accipiant. In vicis autem et villulis longe a civitate remotis constituat unusquisque episcopus reverendos et cautos atque omni prudentia morum temperatos presbyteros, qui sua vice superius statuta modeste perficiant, et ad quos alii presbyteri juniores et minus cauti suam causam referant.


[Col. 0196A] De tricennali praescriptione. Ex epistola Gelasii papae.

XVIII. (Gelas. I, epist. 10, c. 1; lib. VII. Capitular., c. 175; BURCHARD. lib. III, c. 149.) Illud etiam annecti placuit, ut si qui, quod absit, facultates Ecclesiae necnon et dioeceses ab aliis, a quibus possidentur, episcopis jure sibi vindicent, quod tricennalis lex conclusit, quia et filiorum nostrorum principum 39 ita emanavit auctoritas, ut ultra triginta annos nulli liceat pro id appellare quod legum tempus excludit.


De rebus per trigenta annos possessis. Ex Capitulis Ludovici imperatoris, tit. 7.

XIX. (Addit. IV, c. 34; BURCHARD. lib. III, c. 150.) Ut de rebus ecclesiarum quae ab eis per triginta annorum spatium sine ulla interpellatione possessae sunt [Col. 0196B] testimonia non recipiantur; sed eo modo contineantur sicut res ad fiscum dominicum pertinentes contineri solent.


De inscriptione temporum. Ex eodem, capite 9.

XX. (Lex Burgund., tit. 79, c. 2, 3.) Si quis terram ab altero dixerit violenter sibi esse sublatam, et convicerit prius quam triginta annorum compleatur numerus et rem constiterit occupatam, et requirere potuerit, repetentis partibus reformetur. Caeterum si impletis triginta annis terra a quocunque pervasa fuisse dicatur, et non fuerit ante repetita, nihil sibi reddendum esse cognoscat.


Item de eadem re. Ibidem.

XXI. (Ibid., c. 5.) Et quia omnia ad quietem omnium [Col. 0196C] pertinentia ex lege convenit provideri, quas omnino causas de quibuscunque rebus, quae intra triginta annos non fuerint definitae, nullo eas postmodum licebit ordine commoveri: quia satis unicuique ad requirendum et recipiendum quod ei debitum fuerit suprascriptus annorum numerus constat posse sufficere.


40 Item de eadem re. Ibidem.

XXII. (Interpretat. leg. un. Cod. Theodos., de inquil. et colonis.) Si quis colonum alienum in re sua triginta annos habuerit, ac si suum vindicet. Qui infra triginta annos inventus fuerit, a domino cum filiis sibi debitis et omni peculio revocetur. Si vero mortuus fuerit, peculium ejus dominus recipiat. Colona [Col. 0196D] vero si viginti annis in alieno dominio permanserit, a priori domino non requiratur. Colonum duae partes agnationis sequantur, colonam vero tertia pars. Nam si agnatio infra viginti annos edita fuerit, quando adhuc colona domino competebat, repetentibus non negetur, quia in modernis legibus est constitutum. Sane, ne separatio conjugii fiat, praecipimus ut dominus coloni vicaria muliere cum agnatione partis tertiae non negetur.


[Col. 0197A] De consecranda ecclesia. Ex concilio Wormatiensi.

XXIII. (Concil. Bracar. II, c. 5; concil. Wormat. c. 3; BURCHARD. lib. III, c. 37.) Placuit, quoties ab aliquo fidelium ad consecrandas ecclesias episcopus invitatur, non quasi ex debito munus aliquod a fundatore requirat; sed si ipse quidem aliquid ex suo voto obtulerit, non respuat. Attamen unusquisque episcopus meminerit ut non prius dedicet ecclesiam, nisi antea dotem basilicae et obsequium ipsius per donationem chartulae confirmatum accipiat. Nam non levior est ista temeritas, si sine luminaribus vel sine substantiali sustentatione eorum qui ibidem servituri sunt quam si domus privata consecretur 41 ecclesia [(186) 1Kb] .


De libertate ecclesiarum. Ex Capitularibus, titulo 81.

[Col. 0197B] XXIV. (Lib. I Capitular., c. 91; BURCHARD. lib. III, c. 52; WALTER. Aurelian. c. 9.) Sancitum est ut unicuique ecclesiae unus mansus integer absque ullo servitio attribuatur, et presbyteri in eis constituti non de decimis, nec de oblationibus fidelium, non de domibus, neque de atriis, vel hortis juxta ecclesiam positis, neque de praescripto manso aliquod servitium faciant praeter ecclesiasticum. Et si aliquid amplius habuerint, inde senioribus suis debitum servitium impendant.


De termino ecclesiarum. Ex eodem, capite 117.

(Lib. I Capitular. c. 155.) Ut terminum habeat unaquaeque ecclesia de quibus villis decimas recipiat.


De novis ecclesiis. Cap. 87.

[Col. 0197C] XXV. (Lib. I Capitular., c. 93.) Statutum est de villis novis et ecclesiis novis ibidem noviter in eis constitutis ut decimae de ipsis villis ad easdem ecclesias conferantur.


Item ex eodem, cap. 5.

XXVI. (Capitulare Caroli M. ad Salz, c. 3; BURCHARD. lib. III, c. 7.) Quicunque voluerit in sua proprietate ecclesiam aedificare, cum consensu et voluntate episcopi in cujus paroechia fuerit, licentiam habeat. Verumtamen omnino providendum est ut aliae ecclesiae antiquiores propter hanc occasionem suam justitiam aut decimam non perdant, sed semper ad antiquiores 42 ecclesias persolvatur.


Item de manso ecclesiae. Ex eodem capitulari.

XXVII. (Lib. V. Capitular., c. 45.) De uno manso [Col. 0197D] ad ecclesiam dato, de quo aliqui homines contra statuta sibi servitium exigunt, quicunque pro hac causa accusatus fuerit, comes vel missi hoc quod inde subtractum est presbyteris cum sua lege restituere faciant.


De eadem re. Ex synodo Meldensi, capite 63.

XXVIII. (Concil. Meldense, c. 63.) Secundum canonicam auctoritatem et constitutionem domini imperatoris Lodouvici, de agro ecclesiastico et manso ac mancipiis, quae ipse in suis Capitulis constituit, vel si quilibet pro loco sepulturae aliquid largitus fuerit ecclesiae, neque de decimis et oblationibus [Col. 0198A] fidelium quemquam presbyterorum aliquem censum persolvere cogat, nec quisquam cujuslibet ordinis aut dignitatis exinde quidquam subtrahat et redhibitionem quamcunque exigat temporalem. Quod si fecerit, communione usque ad satisfactionem privetur, et regia potestate hoc emendare legaliter compellatur.


Item de privilegio ecclesiarum.

XXIX. (Concil. Arelat. VI, c. 20; lib. II Capitular., c. 36; BURCHARD. lib. III, c. 9.) Ut ecclesiae antiquitus constitutae nec decimis nec ulla possessione priventur, ita ut novis oratoriis tribuatur.


43 De ecclesiis vel altaribus ambiguis, et ut superflua altaria de ecclesia abjiciantur, cap. 65.

XXX. (Lib. I Capitular., c. 151; BURCHARD. lib. III, [Col. 0198B] c. 10.) Ecclesiae vel altaria quae ambigua sunt de consecratione consecrentur, et superflua altaria destruantur de ecclesia.


De honore ecclesiastico, cap. 142.

XXXI. (Lib. I Capitular., c. 148.) Ut episcopi praevideant quem honorem presbyteri pro ecclesiis suis senioribus tribuant.


Quod omnium ecclesiarum dotes ad episcopum pertineant. Ex concilio Toletano, capite 19.

XXXII. (Concil. Tolet. III, c. 19; lib. VII Capitular. c. 213. BURCHARD. lib. III, c. 20.) Multi contra canonum constituta sic ecclesias quas aedificaverunt postulant consecrari, ut dotem quam ecclesiae contulerunt, [Col. 0198C] ad episcopi ordinationem non pertinere censeant. Quod factum et in praeteritum displicet, et in futuro prohibetur, sed omnia secundum consuetudinem antiquam ad episcopi ordinationem et potestatem pertineant [(187) 1Kb] .


Unde ecclesiae debeant restaurari et episcopo obsequium exhiberi. Ex epistola Gelasii papae.

XXXIII. (Decreta Gelas. c. 27; lib. VII Capitular., c. 290; RICULF. c. 11; BURCHARD. lib. III, c. 137.) Quatuor autem tam de reditu quam de oblatione fidelium, prout cujuslibet ecclesiae facultas admittit, sicut dudum rationabiliter est decretum, convenit fieri portiones: quarum una sit pontificis, altera clericorum, pauperum tertia, quarta fabricis applicanda; 44 de quibus, sicut sacerdotis intererit, [Col. 0198D] sic clericus ultra delegatam sibi summam nihil insolenter noverit expetendum. Ea vero quae ecclesiasticis aedificiis attributa sunt, huic operi veraciter praerogata locorum doceat instauratio manifesta sanctorum, quia nefas est si, sacris aedibus destitutis, in lucrum suum praesul impendia his designata convertat.


De eadem re. Ex epistola Simplicii papae, cap. 2.

XXXIV. (Decreta Simplicii, c. 2.) De reditibus Ecclesiae vel oblatione fidelium sola episcopo ex his una portio remittatur, duae ecclesiasticis fabricis et erogationi peregrinorum et pauperum profuturae, [Col. 0199A] ultima clericis pro singulorum meritis dividatur.


De honore ecclesiae Dei. Ex Capitulis synodalibus, tit. 69.

XXXV. (Lib. I Capitular., c. 71.) Placuit nobis admonere ut unusquisque episcopus videat super suam paroechiam ut ecclesia Dei suum habeat honorem, simul et altaria secundum suam dignitatem venerentur, et non sit domus Dei et altaria sacrata pervia canibus, et ut vasa sacrata Deo in magna veneratione habeantur, et ut sacrificia sanctificata cum magna diligentia ab eis colligantur qui digni sunt.


Item de restauratione ecclesiarum Dei. Ex Capitulis Ludouvici imperatoris, cap. 40.

[Col. 0199B] XXXVI. (Lib. IV Capitular., c. 40.) De opere vel restauratione 45 ecclesiarum comes et episcopus sive abbas una cum misso nostro, quem ipsi sibi elegerint ad hoc, considerationem faciant, ut unusquisque eorum tantum inde accipiat ad operandum et restaurandum quantum ipse de rebus ecclesiarum habere dignoscitur. Similiter et vassi nostri aut in commune tantum accipiant operis quantum rerum ecclesiasticarum habent, vel unusquisque per se juxta quantitatem quam ipse tenet. Aut si inter eos convenerit ut pro opere faciendo argentum donent, juxta aestimationem operis in argento persolvant; cum quo pretio rector ecclesiae ad praedictam restaurationem operarios conducere et materiam emere possit. Et qui nonas et decimas dare neglexerit, [Col. 0199C] primum quidem illas cum lege sua restituat, insuper et bannum nostrum solvat, ut ita castigatus caveat ne saepius iterando beneficium amittat.


De eadem re. Item ex Capitulis, tit. 22.

XXXVII. (Lib. II Capitular., c. 22.) De operibus in restauratione ecclesiarum, sive in faciendo, sive in redimendo, episcopalis potius sequatur voluntas. Nullatenus tamen remaneat quin, sicut a nobis saepe jussum est, hoc aut illud partibus ecclesiarum persolvatur. Et hoc omnibus notum sit, quia quicunque negligenter exinde egerit, et coram nobis exinde negligens repertus fuerit, illud volumus omnino ut subeat quod in nostro capitulari de hac re communi consultu fidelium nostrorum ordinavimus.


[Col. 0199D] 46 De locis dudum sacris. Ex eodem Capitulari, capit. 54.

XXXVIII. (Lib. IV Capitular., c. 53.) De locis jam dudum sacris et nunc spurcitia foedatis, ut juxta possibilitatem in antiquum statum reformentur.


De ecclesiis destructis. Ex eodem, cap. 3.

XXXIX. (Lib. V Capitular., c. 144; lib. III Leg. Longob., tit. 1, c. 47.) De ecclesiis destructis, ut episcopi et missi inquisitionem faciant utrum per negligentiam aut impossibilitatem destructae sint; et ubi [Col. 0200A] negligentia inventa fuerit, episcopali auctoritate emendare cogantur qui eam restaurare debuerant. Si vero per impossibilitatem contigit, ut aut plures sint quam necesse sit, aut majoris magnitudinis quam ut ex rebus ad eas pertinentibus restaurari possint, episcopus modum inveniat, qualiter congrue emendari et consistere possint.


De eadem re. Ex Capitulis synodalibus Caroli Junioris, cap. 62.

XL. (Capit. Caroli Calvi, tit. 6, c. 66.) Servi ecclesiarum quibuscunque potestatibus subditi, unde melior consuetudo vel devotior commendatio ex tempore et jussione domni Ludouvici vel certe domni Caroli, seu etiam Pippini, non existit, saltem viginti diebus in anno eidem ecclesiae ad reficiendas ipsius [Col. 0200B] ruinas absque molestia servire sinantur. Ubi autem et amplior commendatio et melior consuetudo inde haberetur, pro hac nostra necessitudinis consideratione non decidat.


47 Item de eadem re. Ex Capit. Ludouvici capit 5.

XLI. Ne vero ecclesiae presbyteris commissae in restauratione aut in luminaribus juxta possibilitatem rerum ab illis negligantur vestra nihilominus invigilare debet solertia. Et sicut alios prohibetis ne de mansis ad ecclesiae luminaria datis aliquid accipiant, sic et vos et vestri archidiaconi de eisdem mansis nihil accipiendo, aliis exemplum praebeatis. Sed potius ad id quod data sunt servire concedantur; ut totum, sicut dictum est, in restauratione [Col. 0200C] ecclesiarum et luminaribus vestra auctoritate et studio cedere possit.


De decimis. Cap. 162.

XLII. (Lib. I Capitular., c. 149.) Ut decimae in potestate episcopi sint, qualiter a presbyteris dissipentur.


De eadem re. Ex cap. 157.

XLIII. (Lib. I Capitular., c. 163.) Ut qui ecclesiarum beneficia habent, nonam et decimam ex eis ecclesiae cujus res sunt donent; et qui tale beneficium habent, ad medietatem laborent, et de eorum portione proprio presbytero decimas donent.


De eadem re.

XLIV. Novalia rura, quae juxta cultos agros fiunt, [Col. 0200D] ecclesiae antiquae decimentur. Et si ultra milliaria quatuor vel quinque in saltu quaelibet digna persona aliquod novale collaboravit, ibidemque cum sui episcopi consensu ecclesiam construxerit, post consecrationem 48 ecclesiae provideat presbyterum, ejusque conductu de eodem elaboratu decimas eidem ecclesiae conferat [(188) 1Kb] .


Item de nonis et decimis. Ex eodem, cap. 36.

XLV. (Concil. Cabilon. II, c. 19; lib. II Capitular., c. 38.) Qui decimas post creberrimas admonitiones et praedicationes sacerdotum dare neglexerint, [Col. 0201A] excommunicentur. Juramento vero eos constringi nolumus, propter periculum perjurii.


Item de nonis et decimis. Ex eodem, cap. 21.

XLVI. (Lib. II Capitular. c. 21.) De nonis quidem et decimis, unde et genitor noster et nos frequenter et in diversis placitis admonitionem fecimus, et per Capitularia nostra qualiter haec observentur ordinavimus, volumus atque jubemus ut de omni collaboratu et de vino et feno fideliter et pleniter ab omnibus nona et decima persolvatur. De nutrimine vero pro decima, sicut hactenus consuetudo fuit, ab omnibus observetur. Si quis tamen episcoporum fuerit qui argentum pro hoc accipere velit, in sua potestate maneat, juxta quod ei et illi qui hoc persolvere debet convenerit.


[Col. 0201B] Item de nonis et decimis. Ex eodem, cap. 5, lib. V.

XLVII. (Lib. I Capitular. c. 145.) De his qui nonas et decimas jam per multos annos aut ex parte aut ex toto dare neglexerunt, volumus ut per missos 49 nostros constringantur, ut secundum consuetudinem priorem solvant unius anni nonam et decimam cum sua lege, et insuper bannum nostrum. Et hoc eis denuntietur, quod quicunque hanc negligentiam iteraverit, beneficium unde haec nona et decima persolvi debuit amissurum se sciat.


Item de eadem re. Cap. 6.

XLVIII. (Lib. V Capitular. c. 145; et Addit. IV, c. 73.) Quicunque decimam abstrahit de ecclesia ad quam per justitiam debet dari, et eam praesumptuose vel propter munera aut amicitiam vel aliam quamlibet [Col. 0201C] occasionem ad alteram ecclesiam dederit, a comite vel a misso nostro distringatur, ut ejusdem decimae quantitatem cum sua lege restituat.


Item de eadem re. Cap. 7.

XLIX. (Lib. V Capitular. c. 46; Lex Longobardor. lib. III, tit. 3, c. 8; BURCHARD. lib. III, c. 154.) De decimis quas dare populus non vult nisi quolibet modo ab eo redimantur, ab episcopis prohibendum est ne fiat. Et si quis contemptor fuerit inventus, ut nec episcopum nec comitem audire velit, si noster homo fuerit, ad praesentiam nostram venire compellatur, caeteri vero distringantur, ut inviti ecclesiae restituant quod voluntarie dare neglexerunt.


Item de eadem re. Cap. 9

L. (Lib. V Capitular. c. 147.) De illis qui agros dominicatos [Col. 0201D] propterea neglexerunt excolere ut nonam et decimam exinde non persolvant, et alienas terras ad excolendum propter hoc accipiunt, volumus ut de tribus annis ipsam annonam cum sua lege 50 persolvant. Et si quis contemptor aut comitis aut missorum nostrorum propter hoc exstiterit, sub fide jussoribus ad palatium venire compellatur.


Item de eadem re. Ex concilio Meldensi cap. 62.

LI. Hi qui ex rebus ecclesiasticis nonas et decimas persolvere et sarta tecta ecclesiae secundum antiquam auctoritatem et consuetudinem restaurare debent, et hoc non solum negligunt, verum et contemnendo [Col. 0202A] dimittunt, atque clericos fame et penuria afficiunt, ecclesiastica quoque aedificia dissolutione adnullari permittunt, tandiu ab ecclesiastica communione separentur usque dum diligentia emendare studeant quod socordia neglexerunt. Quod si iterum iteraverint, post excommunicationis satisfactionem, regia potestate compulsi, juxta legale et antiquum edictum: Qui negligit censum, perdat agrum.


Item de decimis. Ex Capitulis Caroli.

LII. (Capitulare ad Salz. c. 2.) De decimis ubi antiquitus fuerunt ecclesiae baptismales, et devotio facta fuit, juxta quod episcopus ipsius paroechiae ordinaverit, omnimodis fiant donatae. Et si per donationes regum aut caeterorum Deum timentium bonorum hominum ad episcopia seu monasteria aliquae [Col. 0202B] res delegatae sunt, et ex ipsis rebus antiquitus ad ipsas ecclesias priores decimae datae fuerunt, ipsa antiqua donatio vel devotio firma et stabilis permaneat. Tamen, ut supra diximus, decimas de ipsis rebus, qui 51 eas possidere videtur, persolvat.


Ne fenum et annona et vinum mittatur in ecclesia. Ex eodem capit. 142.

LIII. (Lib. I Capitular. c. 150.) Ut nullus presbyter annonam vel fenum aut vinum in ecclesia mittere praesumat [(189) 1Kb] .


De eadem re. Ex dictis sancti Augustini episcopi.

LIV. In oratorio nemo aliquid agat nisi ad quod est factum fiat: unde et nomen accepit. Aut si forte etiam aliqui propter horas constitutas, si eis vacat et orare voluerint, eis non sint impedimento qui ibi [Col. 0202C] aliquid agendum putaverint.


Item alibi.

(Regula Tornat. c. 15; BURCHARD. lib. III, c. 80.) In oratorio praeter orandi et psallendi Dei cultum penitus nihil agatur, ut nomini huic et opera jugiter impensa concordent.


Item de eadem re. Ex dictis sancti Benedicti.

LV. (Regula S. Benedicti, c. 52; BURCHARD. lib. III, c. 81.) Oratorium hoc sit quod dicitur, nec ibi quidquam aliud geratur aut condatur.


Ut nullus in ecclesia convivari praesumat. Ex concilio Carthaginensi.

LVI. (BURCHARD. lib. III, c. 83.) Ut nulli episcopi vel clerici in ecclesia conviventur, nisi forte transeuntes hospitii necessitate illic resideant. Populi [Col. 0202D] etiam ab hujusmodi conviviis, quantum potest fieri, prohibeantur.


52 De eadem re. Ex concilio Laodicensi.

LVII. (Concil. Laod. c. 28; BURCHARD. lib. III, c. 82.) Non oportet in domiciliis divinis sive ecclesiis agapen facere, et intus manducare, vel accubitus sternere.


Ut nemo praesumat in ecclesia vinum vendere. Ex concilio Turonensi.

LVIII. (BURCHARD. lib. III, c. 84.) Perlatum est ad sanctam synodum quod quidam presbyteri in ecclesiis sibi commissis tabernas, quod nefas est, constituant, [Col. 0203A] neque per caupones vinum vendant aut vendere permittant, et ubi tantummodo orationes et verbum divinum Deique laus debuerit resonare, ibi comessationes et ebrietates fiant, ibi risus et plausus et verba turpia, ibi rixae et contentiones resultent. Quod quam sit Deo contrarium, Dominus Deus demonstrat; qui cum invenisset in templo vendentes et ementes et nummularios sedentes, facto funiculo de resticulis, omnes ejecit de templo. Si enim ea quae licite vendi videbantur in templo, et ad hoc emebantur ut in eodem templo offerrentur Domino, ipse foras ejecit, quid putas de tam pestifera praesumptione et Dei contemptu fiet? Et si non solum sacerdotibus, sed etiam omnibus clericis praecipitur ne tabernas ingrediantur, qui audire potest [Col. 0203B] ut ecclesiae Dei tabernae fiant? Itaque interdicit per omnia synodus ne hoc imposterum nullatenus fiat. Quod si factum fuerit, presbyter deponatur; laici, communione privati, ab ecclesia, quam dehonestaverunt, expellantur [(190) 1Kb] .


53 De eadem re.

LIX. (BURCHARD. lib. III, c. 85.) Interea non est leviter accipiendum quod Dominus dicit: Domus mea domus orationis est (Isa. LVIII). Si enim domus Dei orationis domus vocatur, hoc debet esse quod dicitur, nec ibi aliud debet geri aut recondi. Ubi enim corpus Domini consecratur, ubi angelorum praesentia non dubitatur adesse, ubi sanctorum reliquiae reconditae venerantur, ne quid inhonestum appareat quod oculos ad orationem venientium offendat, ne [Col. 0203C] quid ibi videatur quod ad lucrum temporale pertineat; sed omnia sancta, omnia munda, et tantummodo ad ecclesiasticum ministerium pertinentia.


Ut altaria mundissimis linteis cooperiantur; et ut presbyteri feminis praedicent ut linteamina dent unde altare vestiatur. Ex concilio Rhemensi cap. 5.

LX. (BURCHARD. lib. III, c. 97.) Observandum est ut mensa Christi, id est altare, ubi corpus Dominicum consecratur, ubi sanguis ejus hauritur, ubi sanctorum reliquiae reconduntur, ubi preces et vota populi in conspectu Dei a sacerdote offeruntur, cum omni veneratione honoretur, et mundissimis linteis et palliis diligentissime cooperiatur, nihilque super eo ponatur nisi capsae cum sanctorum reliquiis, et quatuor Evangelia. Expleta missa, calix et sacramentorum [Col. 0203D] liber cum vestibus sacerdotalibus in mundo loco sub sera recondantur.


54 De linteis altarium praeparandis. Ex Capitularibus.

(Lib. I Capitular. c. 152.) Presbyteri per paroechias suas feminis praedicent ut linteamina in altaria praeparent.


Ut nullus presbyter alterius paroechianum ad missam recipiat. Ex concilio Nannetensi CCCCXVIIII.

LXI. (Concil. Nannet. c. 1; BURCHARD. lib. II, c. 92.) Ut Dominicis vel festis diebus presbyteri, antequam missas celebrent plebem interrogent si alterius paroechianus [Col. 0204A] in ecclesia sit, qui proprio contempto presbytero ibi missam velit audire; quem si invenerint, statim ab ecclesia ejiciant, et ad suam paroechiam redire compellant. Similiter interrogent si aliqui discordantes sint, qui inter se litem implacabilem habeant. Et si inventi fuerint, statim reconcilientur. Quod si noluerint pacem suscipere, ab Ecclesia ejiciantur usque quo ad charitatem redeant. Non enim possumus munus vel oblationem ad altare offerre donec prius fratri reconciliemur. His ita peractis, sacerdotes missarum solemnia rite peragant.


Item ex eodem concilio. Ex Capitularibus.

(Concil. Nannet. c. 2; lib. I Capitular, c. 153; BURCHARD. lib. II, c. 91.) Ut nullus presbyter alterius [Col. 0204B] paroechianum, nisi in itinere fuerit, vel placitum ibi habuerit, ad missam recipiat.


De oblationibus fidelium ad altare.

LXII. Si aliquid fideles ad altare offerunt, a ministro receptum post altare ponatur.


55 Ut nihil aliud in sacrificio Domini offeratur praeter id quod Dominus statuit. Ex canonibus apostolorum, tit. 3.

LXIII. Si quis episcopus aut presbyter praeter ordinationem Domini alia quaedam in sacrificio offerat super altare, id est, aut mel, aut lac, aut pro vino siceram, aut confecta quaedam, aut volatilia, aut animalia aliqua, aut legumina, contra constitutionem Domini faciens, deponatur de gradu.


Quae species ad altare, non ad sacrificium, sed ad [Col. 0204C] benedictionem simplicem debent offerri. Ex canonibus apostolorum, tit. 4.

LXIV. (BURCHARD. lib. VI, c. 6.) Offerri non liceat aliquid ad altare praeter novas spicas et uvas et oleum et thymiama, id est incensum, tempore quo sancta celebratur oblatio.


Ut ea quae in ecclesiis offerri non possunt, ad domos sacerdotum a fidelibus deferantur. Ubi supra, it. 5.

LXV. Reliqua poma omnia vel primitiae ad domum episcopi et presbyteri dirigantur, nec offerantur in altari. Certum est autem quod episcopis et presbyteris et diaconis et reliquis clericis dividantur.


Quid in sacrificio Domini offerri debeat. Ex concilio Wormaciensi, cap. 29.

[Col. 0204D] LXVI. (Concil. Bracar. III, c. 2; concil. Wormat. c. 4; BURCHARD. lib. V, c. 2.) In eucharistia non debet aqua pura offerri, ut quidam sobrietatis causa falluntur, 56 sed vinum cum aqua mistum, quia et vinum in redemptionis nostrae mysterio fuit cum dicat; Non bibam de hoc genimine vitis (Matth. XXVI); et aqua mistum, quod post coenam dabat. Sed et de latere ejus aqua cum sanguine egressa, vinum de vera carnis ejus vite cum aqua expresse ostendit. Cum igitur magister veritatis verum salutis nostrae sacrificium commendaret suis discipulis, panem tantum et calicem sub hoc sacramento praebuisse [Col. 0205A] cognoscimus. Ideoque praeter panem et vinum cum aqua mistum aliud offerri non debet. Calix enim Dominicus vino et aqua permistus debet offerri; quia videmus in aqua populum intelligi, in vino vero ostendi sanguinem Christi. Ergo quando in calice vino aqua miscetur, Christo populus adunatur, et credentium plebs ei in quem credidit copulatur et jungitur: quae copulatio et conjunctio aqua et vino sic miscetur in calice Domini, ut commistio illa non possit separari. Nam si vinum tantum quis offerat, sanguis Christi incipit esse sine nobis. Si vero aqua sit sola, plebs incipit esse sine Christo. Non potest enim calix Domini esse aqua sola, aut vinum solum, nisi utrumque sibi misceatur.


De calice Domini. Ex concilio Rhemensi titulo 8.

[Col. 0205B] LXVII. (BURCHARD. lib. III, c. 96, et dist. 1, De consecrat. c. 45.) Ut calix Domini cum patena, si non ex auro, omnimodis ex argento fiat. Neque causentur presbyteri, avaritia suadente, de paupertate vel impossibilitate, cum una pars ex omnibus quae ad ecclesiam pertinent 57 in fabricis ipsius ecclesiae sit impendenda. Admonendus est etiam populus ut aliquid in donariis Domini offerat, sicut ipse antiquus populus sub Moyse in tabernaculo Domini fecisse legitur. Si quis autem tam pauperrimus est, saltim vel stanneum calicem habeat. De aere autem aut ex aurichalco non fiat calix; quia ob vini virtutem aeruginem parit, quae vomitum provocat. Nullus autem in ligneo calice praesumat cantare.


De corporali Dominico. Ex concilio quo supra.

[Col. 0205C] LXVIII. (BURCHARD. lib. III, c. 98.) Corporale super quo sacra oblatio immolatur, ex mundissimo et purissimo linteo sit; nec in eo alterius generis materia pretiosior aut vilior misceatur: quia Dominicum corpus in sepulcro, non in holosericis, sed tantum in sindone munda fuit involutum. Corporale nunquam super altare remaneat; sed aut in Sacramentorum libro ponatur, aut cum calice et patena in mundissimo loco recondatur. Et quando abluitur a sacerdote, diacono, vel subdiacono, primo in ecclesia in loco et vase ad hoc praeparato abluatur, eo quod ex Dominico corpore et sanguine infectum sit. Post haec a lavandario in nitido loco paretur [Editio Helmaestad. reponatur].


De eucharistia. Ex Capitulis synodalibus, cap. 155.

[Col. 0205D] LXIX. (Lib. I Capitular. c. 161; Capitula WALTERII Aurel. c. 7; BURCHARD. lib. V, c. 10.) Ut presbyter semper eucharistiam habeat paratam; ut quando quis infirmaverit, aut parvulus infirmus fuerit, statim 58 eum communicet, ne sine communione moriatur.


De eadem re. Ex concilio Turonensi.

LXX. (BURCHARD. lib. V, c. 9.) Ut omnis presbyter [Col. 0206A] habeat pyxidem, aut vas tanto sacramento dignum, ubi corpus Dominicum diligenter recondatur ad viaticum recedentibus a saeculo. Quae sacra oblatio intincta debet esse in sanguine Christi, ut veraciter presbyter possit dicere infirmo: Corpus et sanguis Domini proficiat tibi, etc. [(191) 1Kb] . Semperque sit super altare observatum propter mures et nefarios homines; et de tertio in tertium diem semper mutetur, id est, illa a presbytero sumatur, et alia quae eodem die consecrata est in locum subrogetur, ne forte diutius reservata mucida, quod absit, fiat.


De oblatis, ut de sabbato in sabbatum innoventur. Ex eodem.

LXXI. (BURCHARD. lib. V, c. 12.) Illud etiam adnectendum videtur, ut oblationes quae in altari offeruntur, [Col. 0206B] de Sabbato in Sabbatum semper innoventur: quia panes propositionis, qui super mensam Domini ponebantur, a Sabbato in Sabbatum semper mutabantur.


Ut chrisma semper sub sera sit. Ibidem.

LXXII. (BURCHARD. lib. IV, c. 80.) Praeterea et illud omnimodis observandum est, ut sacrum chrisma et oleum consecratum semper sub sera sit; ne illud unde Christo incorporamur, et unde omnes fideles sanctificantur, unde reges et sacerdotes inunguntur, aliquis infidelis aut immundus 59 tangat, aut aliquis perfidus ad Dei judicium subvertendum subripiat, quod experimento didicimus [(192) 1Kb] .


Si presbyter chrisma dederit ad judicium subvertendum. Ex Capitularibus, tit. 55.

[Col. 0206C] LXXIII. (Lib. V Capitular. c. 55; Lex Longobardor. lib. III, tit. 27, c. 1.) Ut presbyter qui chrisma donaverit ad judicium subvertendum, postquam de gradu suo depositus fuerit, manum amittat.


Ut nullus presbyter pro chrismate aliquod munus det. Ex concilio Meldensi cap. 45.

LXXIV. (BURCHARD. lib. V, c. 77.) Ut nemo episcoporum vel quilibet minister ecclesiasticus propter sacrum chrisma aliquid muneris accipiat, neque denarios, vel quaelibet munuscula, quae per ministros episcoporum a presbyteris inordinabiliter exiguntur. Decet tamen presbyteros cum voluntariis eulogiis tempore congruo visitare et venerari suos episcopos.


Ut omnis presbyter duas ampullas in Coena Domini [Col. 0206D] ad civitatem deferat. Ex Capitulis, tit. 156.

LXXV. (Lib. I Capitular. c. 162; BURCHARD. lib. IV, c. 75.) Ut presbyter in Coena Domini ampullas duas secum deferat, unam ad chrisma, alteram ad oleum ad catechumenos inungendum vel infirmos juxta sententiam apostolicam [(193) 2Kb] , ut quando quis infirmatur, inducat presbyteros Ecclesiae, qui pro ipso orent, 60 eumque inungant, et caetera (Jac. V).


[Col. 0207A] De presbyteris qui longe positi sunt. Item unde supra, capite 93.

LXXVI. (Lib. I Capitular. c. 99; BURCHARD. lib. IV, c. 79.) De presbyteris qui accipiendi gratia chrismatis ad civitates in coena Domini venire soliti erant, sancitum est ut de his qui longe positi sunt, de octo vel decem unus ab episcopo eligatur, qui acceptum 61 chrisma sibi et sociis diligenter perferat. Hi vero qui non longius a civitate quam quatuor aut quinque millibus habitant more solito ad accipiendum chrisma per se veniant; discendi vero gratia alio non quadragesimali tempore ad civitatem convocentur, propter plebes sibi commissas.


Ut alterius episcopi chrisma nullus presbyter accipiat. Ex concilio Vasensi, cap. 3.

[Col. 0207B] LXXVII. (Lib. VII Capitular. c. 310; BURCHARD. lib. IV, c. 78.) Per singula territoria presbyteri vel ministri ab episcopis non prout libitum fuerit, a vicinioribus, sed a suis propriis per annos singulos petant chrisma, appropinquante solemnitate paschali, nec per quemcunque ecclesiasticum. sed si qua necessitas aut ministrorum occupatio est, per subdiaconum, quia inhonorum est inferioribus summa committi. Optimum autem est ut ipse suscipiat qui in tradendo usurus est. Si quid autem obstat, saltem is cujus officii est sacrarium disponere et sacramenta suscipere [(194) 1Kb] .


Ut nullus minister sine chrismate proficiscatur.

LXXVIII. (Concil. Arausic. I, c. 2; BURCHARD. lib. [Col. 0207C] IV, c. 75.) Nullum ministrorum, qui baptizandi recepit officium, sine chrismate unquam debere progredi, quia inter nos placuit semel in baptismate chrismari. De eo autem qui in baptismate quacunque necessitate faciente non chrismatus fuerit, in confirmatione sacerdos commonebitur.


62 De fontibus sacris. Unde supra.

LXXIX. (HINCMARI Capitula an. 852, c. 3; BURCHARD. lib. IV, c. 13; Capitulare AHYTONIS, c. 7.) Presbyter qui fontes lapideos habere nequiverit, vas conveniens ad hoc solummodo baptizandi officium habeat, quod nunquam extra ecclesiam deportetur. Similiter ad corporale lavandum et ad pallas altaris propria vasa habeantur, in quibus nihil aliud fiat [(195) 1Kb] .


[Col. 0207D] Ut nullus presbyter absque vestimentis sacerdotalibus praesumat missam cantare. Ex concilio Rhemensi.

LXXX. Nullus presbyter sine amictu, alba et stola, et fanone, et casula ullatenus missam celebrare praesumat. Et haec sacra vestimenta mundissima sint, et in nitido loco intra ecclesiam collocentur. Nec presbyter, cum his induitur, extra ecclesiam exeat, quia hoc lex divina prohibet.


[Col. 0208A] Ut nullus presbyter in vadium sacrata vasa vel vestimenta mittat. Unde supra, cap. 11.

LXXXI. (HINCMAR. in Capitulis datis an. 852, c. 11; BURCHARD. lib. III, c. 104; Capitulare THEODULFI, c. 18.) Ut nullus presbyter praesumat calicem vel patenam vel pallium altaris vel vestimentum sacerdotale aut librum tabernario vel negotiatori aut cuilibet laico vel feminae in vadium dare, nisi justissima necessitate urgente: quia tanta est sanctitas sacri ministerii, ut salva altioris mysterii intelligentia, etiam per prophetam Dominus prohibuerit ne cum sanctis vestimentis sacerdos procedat ad populum, sed intra sancta illa dimittat, a 63 colloquio divino rediens. Et cui in tabernas ad bibendum a sacris canonibus ingredi prohibetur, sanctificata [Col. 0208B] sacri ministerii nec ad contingendum immundis, quanto minus in vadimonium exhibere debet, sicut Stephanus papa et martyr secundum Hilarium in suis Decretalibus docuit.



ABHINC DE VITA SACERDOTUM.


Ut episcopus et presbyter non longe ab ecclesia hospitium habeant. Ex concilio Carthaginensi.

LXXXII. (Concil. Carthag. IV, c. 14.) Ut episcopus non longe ab ecclesia hospitiolum habeat.


Ut presbyteri nullatenus ubique hospitari sinantur. Ex concilio Meldensi, cap. 36.

LXXXIII. Ut presbyteri nullatenus ubicunque hospitari sinantur, aut aliquo modo ipsi praesumant; sed assidue apud suas ecclesias esse studeant propter [Col. 0208C] sacra mysteria vel ministeria fidelibus exhibenda, nec etiam alibi habitare permittantur. Neque mulieres quamcunque habitationem [Sirmond. et cod. ms., frequentationem] habeant in locis in quibus presbyteri aliquem recursum habuerint. Quod si observare parvipenderint, ita ut transgressores, et qui contra interdicta fecerint, judicentur.


64 De continentia sacerdotum. Ex concilio Neocaesariensi, cap. 1.

LXXXIV. (BURCHARD. lib. II, c. 108; Concil. Neocaesar. c. 10.) Presbyter si uxorem acceperit, ab ordine deponatur. Si vero fornicatus fuerit, aut adulterium perpetraverit, amplius pelli debet, et ad poenitentiam redigi. Simili modo etiam diaconus, si eodem peccato succubuerit, ab ordine ministerii [Col. 0208D] subtrahatur


De eadem re. Ex eodem concilio.

LXXXV. (Concil. Neocaesar. c. 9; BURCHARD. lib. II, c. 49.) Presbyter si praeoccupatus corporali peccato confessus fuerit de se quod ante ordinationem deliquerit, oblata non consecret, manens in reliquis officiis propter studium bonum. Quod si de se ipse non fuerit confessus, et argui manifeste nequiverit, potestati sui judicii relinquatur.


[Col. 0209A] De eadem re. Ex canonibus apostolorum.

LXXXVI. (Canon. apost. c. 25; BURCHARD. lib. II, c. 189; lib. XVII, c. 39.) Presbyter aut diaconus qui in fornicatione aut perjurio aut furto aut homicidio captus est, deponatur, non tamen communione privetur. Dicit enim Scriptura: Non judicat Dominus bis.


Item.

LXXXVII. Sacerdotes Domini et diaconi vel quicunque sacramenta contrectant, pudicitiae custodes ab uxoribus se abstineant.


De eadem re.

LXXXVIII. (BURCHARD. lib. II, c. 118.) Praeterea, quod dignum et pudicum et honestum est, tenere Ecclesia 65 omnino debet, ut sacerdotes et levitae cum mulieribus non coeant, quia ministerii quotidiani [Col. 0209B] necessitatibus occupantur, et scriptum est: Sancti estote, quoniam ego sanctus sum Dominus Deus vester.


De eadem re.

LXXXIX. (BURCHARD. lib. II, c. 117.) De presbyteris et diaconibus divinarum legum est disciplina, ut incontinentes in officiis talibus positi omni honore ecclesiastico priventur, nec admittantur ad tale ministerium, quod sola continentia oportet impleri.


Item.

XC. (Concil. Nic., c. 3; BURCHARD. lib. II, c. 109.) Interdixit per omnia magna synodus non episcopo, non presbytero, non diacono, vel alicui omnino qui in clero est, licere subintroductam habere mulierem, [Col. 0209C] nisi forte matrem aut sororem aut amitam, vel eas tantum personas quae suspicionem suffugiunt.


De eadem re. Ex Decretis Siricii papae, tit. 12.

XCI. (Decreta Siricii c. 12; BURCHARD. lib. II, c. 110.) Feminas vero non alias esse patimur in domibus clericorum nisi eas tantum quas proprie sola necessitudinis causa habitare cum iisdem synodus Nicaena permisit.


De eadem re. Ex concilio Carthaginensi cap. 25.

XCII. (Conc. Carthag. VI, c. 25.) Aurelianus [Aurelius] episcopus dixit: Addimus, fratres charissimi, praeterea, cum de quorumdam clericorum, quamvis lectorum, 66 erga uxores proprias incontinentia referretur, placuit, quod et diversis conciliis firmatum est, ut subdiaconi, qui sacra mysteria contrectant, [Col. 0209D] et diaconi, et presbyteri, seu etiam episcopi, secundum propria statuta ab uxoribus se abstineant, ut tanquam non habentes videantur esse: quod nisi fecerint, ab ecclesiastico removeantur officio; caeteros autem clericos ad hoc non cogi nisi maturiore aetate.


De eadem re. Ex Decretis Siricii papae, cap. 7.

XCIII. (Decreta Siricii, c. 7.) Plurimos enim sacerdotes Christi atque levitas post longa consecrationis suae tempora tam de conjugiis propriis quam etiam [Col. 0210A] de turpi coitu sobolem didicimus procreasse, et crimen suum hac praescriptione defendere, quia in Veteri Testamento sacerdotibus ac ministris generandi facultas legitur attributa. Dicat mihi nunc quisquis ille est sectator libidinum praeceptorque vitiorum, si aestimat quia in lege Moysi passim sacris ordinibus a Domino nostro laxata sunt frena luxuriae, cur eos quibus committebantur Sancta sanctorum praemonet dicens. Sancti estote, quia et ego sanctus sum Dominus Deus vester. Cur etiam procul a suis domibus anno vicis suae habitare in templo jussi sint sacerdotes? Hac videlicet ratione, ne vel cum uxoribus possent carnale exercere commercium, ut conscientiae integritate fulgentes acceptabile Deo munus offerrent; quibus expleto deservitionis suae tempore uxoris usus [Col. 0210B] solius successionis causa fuerat relaxatus; quia non ex alia nisi ex 67 tribu Levi quisquam ad Dei ministerium fuerat praeceptus admitti.


De eadem re. Capit. 92.

XCIV. (Lib. I Capitular. c. 98; BURCHARD. lib. II, c. 3.) Statutum est ab episcopis de presbyteris, ut qui feminas secum indiscrete habitare permittunt, et propter hoc malae opinionis suspicione denotantur, si deinceps admoniti non se correxerint, velut contemptores sacrorum canonum canonica invectione feriantur [(196) 1Kb] .


De eadem re. Ex concilio Wormatiensi, cap. 38.

XCV. (Concil. Wormat. c. 9.) Placuit ut episcopi, presbyteri, diaconi, subdiaconi abstineant a conjugibus, ut non generent filios. Quod si hoc decretum [Col. 0210C] violaverint, ab honore clericatus pellantur.


De eadem re. Ex Decretis papae Leonis.

XCVI. (Decreta Leonis I, c. 17; BURCHARD. lib. II, c. 114.) Lex continentiae eadem est altaris ministris quae episcopis atque presbyteris; qui cum essent laici sive lectores, licite et uxores ducere et filios procreare potuerunt; sed cum ad praedictos pervenerunt gradus, coepit eis non licere quod licuit. Unde ut de carnali 68 fiat spiritale conjugium, oportet eos nec dimittere uxores, et quasi non habeant sic habere, quo et salva sit charitas connubiorum et cesset operatio nuptiarum.


De eadem re. Ex dictis sancti Gregorii papae.

XCVII. Qui corpus suum castitati dedicant, habitare secum feminas non permittant


[Col. 0210D] Item sancti Augustini

XCVIII. Ideo nolo ut soror mea mecum sit, quia quae cum sorore mea sunt, sorores meae non sunt.


De eadem re. Ex concilio Wormatiensi, cap. 9.

XCIX. (Concil. Wormat. c. 2.) Sacerdotes igitur si in fornicationis laqueum ceciderint, et crimen manifestissime ostensum fuerit. hactenus sacerdotii non possunt habere honorem, secundum canonicae institutionis auctoritatem.


[Col. 0211A] Quae mulieres in domibus habitent clericorum. Ex concilio Agathensi.

C. (Conc. Agat. c. 10; BURCHARD. lib. II, c. 112.) Id etiam ad custodiendam vitam et famam speciali ordinatione praecipimus, ut nullus clericorum extraneae sit mulieri qualibet consolatione aut familiaritate conjunctus. Et non solum in domo illius extranea mulier non accedat, sed nec ipse frequentandi ad extraneam mulierem habeat potestatem; sed cum matre tantum et sorore, filia et nepte, si habuerit, vivendi liberam habeat potestatem; 69 de quibus nominibus nefas est aliud quam natura constituit suspicari.


Ne ancillae vel libertae cellarium teneant clericorum vel ministerium secretum impendant. Ex concilio Agathensi.

[Col. 0211B] CI. (Conc. Agat. c. 11; BURCHARD. lib. II, c. 113.) Ancillas vel libertas a cellario vel a secreto ministerio et ab eadem mansione in qua clericus manet placuit removeri.


De familiaritate extranearum mulierum. Ex concilio Aureliano.

CII. (Concil. Aurelian. III, c. 4.) Ideoque statuimus ut ne quis antistitum aut clericorum licentiam habeat intra domum suam ullam, absque propinquis mulieribus quas priores canones eloquuntur, habere personam. De quibus etiam id specialiter inhibetur, ut si quis clericorum suspicionem adversam aut oblocutionem populi ob mulierem quamcunque incurrerit, eam statim, si intra domum suam habet, [Col. 0211C] abjiciat. Si certe extranea et sui juris est, istam omnibus conditionibus studeat abjicere, ut infamia quae excitata est abrogetur. Quod si quilibet antistitum vel clericorum quod supra scriptum est vitare noluerit, pro inobedientia triennii excommunicatione mulctetur. Quod si adulterii permistione fuerit approbatus, in regradatione honorum, priorum canonum statuta serventur.


De eadem re. Ex concilio Turonico.

CIII. (Concil. Turon. I, c. 4; BURCHARD. lib. II, c. 116.) Et quia diabolo nullum locum dare oportet, hoc praecipue custodiendum decrevimus ut nulli clerici cum extraneis feminis 70 habeant familiaritatem, nec ullum male loquendi vel sentiendi hominibus aditum tribuant: quia frequenter per hanc [Col. 0211D] indecentem occasionem contigit ut diabolus, qui insidiatur sicut leo in cubili suo, de ruinis servorum Dei insultet. Si quis vero clericus post interdictum episcopi sui illicitis familiaritatibus extranearum feminarum voluerit inhaerere, a communione habeatur alienus.


De eadem re. Ex concilio Nannetensi, capitulo 6.

CIV. (Concil. Nannet. c. 3; lib. VII Capitular. c. 291; BURCHARD. lib. II, c. 116.) Inhibendum et modis omnibus interminandum est ut nullus sacerdos eas personas feminarum, sicut et in canone insertum continetur, de quibus suspicio esse potest, in domo sua habeat: sed neque illas quas canones concedunt (quia instigante diabolo etiam in illis scelus frequenter [Col. 0212A] perpetratum reperitur, aut etiam in pedisequis illarum), scilicet matrem, amitam, sororem. Sed si quis de his habuerit talem necessitatem patientem cui sit necessitas sustentatio presbyteri, habeat in vico aut in villa domum longe a presbyteri conversatione, et ibi eis subministret quae necessaria sunt. Sed et hoc secundum auctoritatem canonicam modis omnibus prohibendum, ut nulla femina ad altare praesumat accedere aut presbytero ministrare aut infra cancellos stare aut sedere.


De visitandis a presbytero infirmis. Unde supra.

CV. (Concil. Nannet. c. 4; BURCHARD. lib. XVIII in Argumento.) Cum sacerdos audierit aliquem 71 infirmari in sua plebe, quam citius ad eum pergat, et ingressus cubiculum, aquam benedictam super [Col. 0212B] eum et per omne cubiculum aspergat, cum antiphona Asperges me, Domine, et versu Exsurgat Deus. Deinde dicat orationem: Deus, qui sacerdotibus tuis tantam prae caeteris gratiam contulisti. Deinde cantet septem psalmos cum precibus pro infirmis. Post haec omnes jubeat extra cubiculum secedere, et appropinquans lecto quo infirmus decumbit, eum blande leniterque alloquatur, ut omnem spem suam in Deo ponat, ut flagellum Dei patienter toleret, ut haec ad purgationem et castigationem suam provenire credat, ut peccata sua confiteatur, ut emendationem promittat, si Dominus vitam concesserit, poenitentiam pro culpis commissis spondeat, ut substantiam suam, dum adhuc sensus et ratio in eo viget, disponat, ut peccata sua eleemosynis redimat, ut his [Col. 0212C] qui in se peccaverunt indulgeat, ut rectam fidem et credulitatem teneat, ut de Dei misericordia nunquam desperet. Cum his et hujuscemodi allocutionibus fuerit mens infirmi relevata, data benedictione sacerdos recedat, non post multum reversurus, detque locum ut aegrotus de peccatis suis possit cogitare.


De infirmis qui confitentur peccata sua et se reconciliari exposcunt. Ex quo supra.

CVI. (Concil. Nannet. c. 5; BURCHARD. lib. XVIII, c. 3.) Infirmus, qui, necessitate mortis urgente, confitetur peccata sua, sub ea conditione a sacerdote reconcilietur, ut si ei Dominus vitam donaverit sanitatemque reddiderit, 72 secundum qualitatem delicti omnimodis poeniteat.


De reconciliandis infirmis. Ex concilio Nicaeno.

[Col. 0212D] CVII. (Concil. Nicaen. c. 13; BURCHARD. lib. XVIII, c. 6.) De his qui ad exitum veniunt, etiam nunc relaxatio antiqua regularisque servabitur, ita ut si quis egreditur e corpore, ultimo et necessario viatico minime privetur; quo si vel desperatus, et consecutus communionem, oblationisque particeps factus, iterum convaluerit, sit inter eos qui communionem orationis tantummodo consequuntur. Generaliter autem omni cuilibet in exitu posito et poscenti sibi communionis gratiam tribui, episcopus probabiliter ex oblatione dare debebit.


De eadem re. Ex epistola Leonis papae.

CVIII. (LEO I, ep. 91; BURCHARD. lib. XVIII, c. 4.) His autem qui in tempore necessitatis et in periculi [Col. 0213A] urgentis instantia praesidium poenitentiae, mox reconciliationis implorant, nec satisfactio interdicenda est, nec reconciliatio deneganda; quia misericordiae Dei nec mensuras possumus ponere, nec tempora definire, ad quem nulla impedit venire mortis conversio, dicente Dei Spiritu per Prophetam: Cum conversus ingemueris, tunc salvus eris. Et alibi: Dic iniquitates tuas prior, ut justificeris. Item: Quia apud Dominum misericordia est, et copiosa apud eum redemptio. In dispensandis itaque donis Dei non debemus esse difficiles nec se accusantium gemitus lacrymasque negligere, cum ipsam poenitendi 73 affectionem ex Dei credamus inspiratione conceptam, ut resipiscant a diaboli laqueis, a quo captivi tenentur ad ipsius voluntatem.


[Col. 0213B] De eadem re. Ex concilio Africano.

CIX. (Conc. Carthag. II, c. 4; BURCHARD. lib. XVIII, c. 13.) Aurelius episcopus dixit: Si quisquam in periculo fuerit constitutus, et se reconciliari divinis altaribus petierit, si episcopus absens fuerit, debet utique presbyter consulere episcopum, et sic periclitantem ejus praecepto reconciliare; quam rem salubri consilio debemus roborare.


De eadem re. Ex epistola Coelestini papae.

CX. (Decreta COELEST. I, c. 15; BURCHARD. lib. XVIII, c. 1.) Vera ergo ad Deum conversio in ultimis positorum mente potius est aestimanda quam tempore, propheta hoc taliter asserente: Cum conversus ingemueris, tunc salvus eris. Cum ergo Dominus sit cordis inspector, quovis tempore non est deneganda [Col. 0213C] poenitentia postulanti, cum illi se obliget judici cui occulta omnia noverit revelari.


De his qui obmutescunt antequam sacerdos veniat ad eos. Ex epistola Leonis papae.

CXI. (S. LEO, epist. 91, c. 5; BURCHARD. lib. XVIII, c. 9; RICULF., c. 10.) Ita ergo talium necessitati auxiliandum est ut nec actio illis poenitentiae nec communionis gratia denegetur, si eam etiam amisso vocis officio per indicia integri sensus quaerere comprobentur. Quod si ita aliqua aegritudine fuerint aggravati ut quod paulo ante poscebant, et sub praesentia significare non valebant [(197) 1Kb] , testimonia eis fidelium circumstantium 74 prodesse debebunt, simul tamen et poenitentiae et reconciliationis beneficium [Col. 0213D] consequantur.


De eadem re. Ex concilio Carthaginensi.

CXII. (Concil. Carthag. IV, c. 78; BURCHARD. lib. XVIII, c. 23.) Poenitentes qui in infirmitate viaticum eucharistiae acceperint, non se credant absolutos sine manus impositione, si supervixerint.


De eadem re. Ex epistola Siricii papae.

CXIII. (Decreta SIRICII, c. 5; BURCHARD. lib. XVIII, c. 8.) Quicunque carnali fragilitate ceciderunt, his viatico munere, cum ad Dominum coeperint proficisci, per communionis [cod ms., communicationis] gratiam volumus subvenire.


[Col. 0214A] De poenitentibus subito mortuis. Ex concilio Vasensi cap. 65.

CXIV. (Concil. Vas. 1, c. 2; BURCHARD. lib. XVIII, c. 24.) Eorum qui in poenitentia accepta in bonae vitae cursu sine communione subito moriuntur, oblationem recipiendam, et eorum funera ac deinceps memoriam ecclesiastico affectu prosequendam.


De communione privatis qui vita defuncti sunt. Ex epistola Leonis papae.

CXV. (Decreta LEONIS I, c. 20; BURCHARD. lib. XI, c. 52.) Horum causa Dei judicio reservanda est, in cujus manu fuit ut talium obitus usque ad communionis remedium [adde non] differretur. Nos autem quibus viventibus non communicavimus, mortuis communicare non possumus.


[Col. 0214B] 75 De ungendis infirmis. Ex concilio Turonensi.

CXVI. Postquam infirmus ab onere peccatorum per confessionem relevatus fuerit et a sacerdote reconciliatus, oleo sanctificato in Dei nomine inungendus est, primum in pectore, deinde inter scapulas, cum precibus ad hanc sanctam unctionem pertinentibus, ut juxta Apostolum oratio fidei salvet infirmum, etc.


De eadem re. Ex epistola Innocentii papae, cap. 387.

CXVII. (Decreta INNOC. I, c. 8; BURCHARD. lib. XVIII, c. 2.) Beatus enim Jacobus apostolus in Epistola sua scripsit: Infirmatur quis in vobis? Inducat presbyteros Ecclesiae, et orent super eum, ungentes eum oleo in nomine Domini: et oratio fidei salvabit infirmum, et [Col. 0214C] allevabit eum Dominus: et si in peccatis fuerit, remittentur ei (Jac. V). Quod non est dubium de fidelibus aegrotantibus accipi vel intelligi debere, quia sancto oleo chrismatis perungi possunt, quod ab episcopo confectum non solum sacerdotibus, sed omnibus uti Christianis licet in sua aut suorum necessitate ungendum. Caeterum illud superfluum videmus adjectum, ut de episcopo ambigatur quod presbytero licere non dubium est. Nam idcirco presbyteris dictum est, quia episcopi occupationibus impediti ad omnes languidos ire non possunt. Caeterum si episcopus aut potest aut dignum ducit aliquem a se visitandum et benedicere et tangere chrismate, sine cunctatione potest, cujus 76 est ipsum chrisma conficere. Nam poenitentibus istud fundi non potest, [Col. 0214D] quia genus est sacramenti. Nam quibus reliqua sacramenta negantur, quomodo unum genus putatur posse concedi?


De eadem re. Ex dictis Bedae presbyteri.

CXVIII. Infirmatur quis in vobis? Inducat presbyteros Ecclesiae, et orent super eum, ungentes eum oleo in nomine Domini, et oratio fidei salvabit infirmum. Hoc et apostoli in Evangelio fecisse leguntur, et nunc Ecclesiae consuetudo tenet, ut infirmi oleo consecrato ungantur a presbyteris, et oratione comitante sanentur. Non solum presbyteris, sed, ut papa Innocentius [Col. 0215A] scribit, etiam omnibus Christianis uti licet eodem oleo in sua aut suorum necessitate ungendo; quod tamen oleum nonnisi ab episcopis licet confici. Nam quod ait oleo in nomine Domini, significat oleo in nomine Domini consecrato, vel certe quia etiam cum ungunt infirmum, nomen Domini super eum invocare pariter debent. Et si in peccatis sit, dimittentur ei. Multi propter peccata in animam facta infirmitate aut etiam morte plectuntur corporis. Unde Apostolus Corinthiis, quia corpus Domini indigne percipere erant soliti, ait: Ideo inter vos multi imbecilles et dormiunt multi. Si ergo infirmi in peccatis sunt, et haec presbyteris Ecclesiae confessi fuerint, ac perfecto corde ea relinquere atque emendare sategerint, dimittentur eis. Neque enim sine confessione [Col. 0215B] emendationis peccata queunt dimitti. Unde recte 77 subjungitur: Confitemini alterutrum peccata vestra, et orate pro invicem ut salvemini.


De sacra communione. Unde supra.

CXIX. Postquam infirmus sacra unctione fuerit delibutus, statim corpore et sanguine Domini recreandus est; ut de cujus vita corporali desperatur, vivificari in anima aut vita mereatur aeterna. Ait enim Dominus: Qui manducat carnem meam et bibit sanguinem meum, habet vitam aeternam. Et: Nisi manducaveritis, non habebitis vitam in vobis. Proinde sancti canones praecipiunt ut nulli fideli in extremis posito communio denegetur.


Ne presbyter sacram communionem laico vel feminae ad deferendum tradat. Ex concilio Rhemensi.

[Col. 0215C] CXX. (BURCHARD. lib. V, c. 30, et dist. 2, de consecr. c. 29.) Pervenit ad notitiam nostram quod quidam presbyteri in tantum parvipendant divina mysteria, ut laico aut feminae sacrum corpus Domini tradant ad deferendum infirmis; et quibus prohibetur ne sacrarium ingrediantur, nec ad altare appropinquent, illis Sancta sanctorum committuntur. Quod quam sit horribile, quam detestabile, omnium religiosorum animadvertit prudentia. Igitur interdicit per omnia synodus ne talis temeraria praesumptio ulterius fiat, sed omnimode presbyter per semetipsum infirmum communicet. Quod si aliter fecerit, gradus sui periculo subjacebit.


78 Ut nulla praemia pro baptizandis requirantur. Ex epistola Gelasii papae.

[Col. 0215D] CXXI. (Decreta GELAS. c. 5; BURCHARD. lib. IV, c. 71.) Baptizandis consignandisque fidelibus pretia nulla praefigant, nec illationibus quibuslibet impositis exagitare cupiant renascentes, quoniam quod gratis accepimus, gratis dare mandamur. Et ideo nihil a praedictis prorsus exigere moliantur, quo vel paupertate cogente deterriti, vel indignatione vocati, redemptionis suae causas adire despiciant; certum habentes quod qui prohibita admisisse fuerint deprehensi, vel commissa non potius sua sponte correxerint, periculum subituri proprii sint honoris.


Ut nemo pro sepultura quidquid exigat. Ex epistola Gregorii papae.

CXXII. (S. GREGOR. lib. VII, indict. 2, epist. 55, Capitulare AHYTONIS, c. 24) Grave nimis et procul [Col. 0216A] est a sacerdotis officio pretium de terra concessa putredini quaerere et de alieno velle facere luctu compendium. Hoc autem vitium et nos, postquam Deo auctore ad episcopatus honorem accessimus, de Ecclesia nostra omnino vetuimus, et pravam denuo consuetudinem nequaquam usurpari permisimus, memores quia dum Abraham a filiis Ephron, hoc est, filio Seor, sepulcri pretium ad humandum corpus conjugis postularet, pretium accipere renuit, ne commodum videretur de cadavere consecutus. Si ergo tantae considerationis paganus vir fuit, quanto magis nos, qui sacerdotes dicimur, hoc facere non debemus? Unde hoc avaritiae vitium ne vel in alienis denuo tentari 79 praesumatur admoneo. Sed si quando aliquem in Ecclesia vestra sepeliri conceditis, [Col. 0216B] siquidem parentes ipsius, proximi, vel haeredes pro luminaribus sponte quid offerre voluerint, accipere non vetamus. Peti vero aut aliquid exigi omni modo prohibemus; ne, quod valde irreligiosum est, aut venalis, quod absit, dicatur Ecclesia, aut, vos de humanis videamini mortibus gratulari, si ex eorum cadaveribus studetis quaerere quolibet modo compendium.


De eadem re. Ex concilio Meldensi, cap. 72.

CXXIII. (Capitulare THEODULFI, c. 9; RICULF. c. 19; AHYTONIS c. 23; BURCHARD. lib. III, c. 158.) Ut nemo quemlibet mortuum in ecclesia quasi haereditario jure, nisi quem episcopus aut presbyter pro qualitate conversationis aut vitae dignum duxerit, sepelire praesumat; nec quisquam ossa cujuslibet [Col. 0216C] mortui de sepulcro suo ejicere, aut sepulturam cujusquam temerario ausu quoquo modo violet, sed unumquemque in loculo sibi a Deo parato atque concesso adventum sui judicis praestolari concedat; maxime cum non solum divinae leges, sed etiam et humanae, apud humanam rempublicam sepulcrorum violatores reos mortis dijudicent. Sed et neque pro loco sepeulturae, ut verbis sancti Gregorii utamur, pretium de terra concessa putredini quaerere et de alieno velle facere luctu compendium aliquo modo tentent. Si quando autem proximi vel haeredes sponte aliquid offerre in ecclesia voluerint in eleemosyna defuncti, accipere non vetamus. Peti vero aut aliquid exigi 80 omnino prohibemus; ne, quod valde irreligiosum est, aut venalis, quod absit, dicatur [Col. 0216D] Ecclesia, aut de humanis mortibus videamur gratulari, si compendium exinde studemus modo quolibet quaerere.


Ut nullus in ecclesia mortuum sepeliat. Ex Capitulis synodalibus, tit. 156.

CXXIV. (Lib. I Capitular. c. 159.) Ut nullus deinceps in ecclesia mortuum sepeliat.


De eadem re. Cap. 46.

CXXV. (Lib. II Capitular. c. 47; concil. Arelat. VI, c. 21.) Ut de sepeliendis in basilicis mortuis constitutio illa servetur quae ab antiquis Patribus constituta est.


Ex concilio Nannetensi.

(Concil. Nannet. c. 6; BURCHARD. lib III, c. 159.) [Col. 0217A] Praecipiendum, secundum canonum auctoritatem, ut de sepulcris et hominibus sepeliendis nihil muneris exigant; nisi forte qui sepelitur, vivens jusserit ecclesiae, in cujus atrio sepelitur, de suis rebus aliquid tribuere, aut etiam post mortem illius, quibus commissum est ejus eleemosynam facere, de rebus illius aliquid dare sponte voluerint. Tamen nullatenus a presbyteris illis aliquid exigatur, sive ab illis qui locis et vicis praesunt. Prohibendum etiam, secundum majorum instituta, ut in ecclesia nullatenus sepeliantur, sed in atrio aut in porticu aut exedra ecclesiae. Infra ecclesiam vero, aut prope altare, ubi corpus Domini et sanguis conficitur, nullatenus habeant licentiam sepeliendi.


[Col. 0217B] 81 De eadem re. Ex concilio Triburiensi.

CXXVI. (Concil. Tribur. c. 15, 16.) Ut, si possit fieri, mortui non alibi sepeliantur praeter ad ecclesiam, et deinceps nihil exigatur pro pretio sepulturae.


De eadem re. Ex eodem.

CXXVII. (BURCHARD. lib. IV, c. 101.) Dictum est in quibusdam locis pro perceptione chrismatis nummos dari solere, pro baptismo et communione. Hoc simoniacae haeresis semen detestata est sancta synodus et anathematizavit, et ut de caetero nec pro ordinatione nec pro chrismate vel baptismo, nec pro sepultura vel communione quidquam exigatur, sed gratis dona Christi gratuita dispensentur [Burchard., dispensatione donentur].


[Col. 0217C] De infantibus mortuis per negligentiam non baptizatis. Ex Poenitentiali, cap. 17.

CXXVIII. Pariens femina, cujus filius per negligentiam non baptizatus obierit, annum unum poeniteat, et nunquam sit sine aliqua poenitentia [(198) 1Kb] . Si sacerdos, ad quem pertinebat, vocatus fuerit ad baptizandum infantem, et venire neglexerit, ipse secundum damnationem animae judicio episcopi sui castigetur. Sed et omnibus fidelibus licet, ubi forte morituros invenerint non baptizatos, imo praeceptum est, omnes animas eripere a diabolo per baptisma, id est benedicta aqua simpliciter in nomine Domini, et baptizare illos in nomine Patris, et Filii, et Spiritus sancti, intinctos aut superfusa aqua. Unde oportet 82 eos, qui [Col. 0217D] possunt, tamen fideles, monachos maxime, et scientiam habere baptizandi; et si alicubi longius exierint, eucharistiam semper secum habere debent.


De eadem re.

CXXIX. (BURCHARD. lib. IV, c. 46; Capitulare THEODULFI, c. 17.) Perpendant presbyteri quanti discriminis sit animas innocentium per eorum negligentiam a regno Dei excludi. Si enim gaudium est in coelo super uno peccatore poenitentiam agente, quid putas, quanta ira et indignatio [Col. 0218A] super illum erit qui per suam negligentiam januas paradisi innocentibus clausit? Et ideo presbyteri summa diligentia caveant ne animas, pro quibus sanguis Christi effusus est, per suam incuriam a coelesti beatitudine separent. Sed si, quod absit, evenerit, gravi poenitentiae luctu diebus vitae suae se submittat per cujus evenerit neglectum.


De eadem re. Unde supra.

CXXX. Cujus parvulus in negligentia sine baptismo mortuus fuerit, tres annos poeniteat, primum ex his in pane et aqua.


Ne oblationes in domibus offerantur, et ne missae extra ecclesiam cantentur. Ex concilio Laodicensi.

CXXXI. (Concil. Laodic. c. 58; Addit. III, c. 4 et [Col. 0218B] 41; BURCHARD. lib. III, c. 60.) Quod non oporteat in domibus oblationes celebrari ab episcopis vel presbyteris.


Unde supra.

CXXXII. (BURCHARD. lib. III, c. 61.) Dictum est nobis quod quidam 83 laici in domibus propriis praecipiant presbyteris missas celebrare et inter canum discursus et scortorum greges sanctitatis mysteria polluantur magis quam consecrentur. Quapropter praecipimus ut nullus presbyter extra ecclesiam praesumat missam cantare, nisi forte itineris necessitas exposcat; ubi in tentorio, aut sub divo, in loco nitido et longe ab omni immunditia remoto missas celebrare permittimus: et hoc nullatenus sine tabula consecrata.


[Col. 0218C] De eadem re. Ex epistola Anacleti papae.

CXXXIII. (BURCHARD. lib. III, c. 71.) Sacerdotes, quando sacrificant, non soli hoc agere debent, sed testes secum adhibeant, ut Deo perfecte in sacratis Domino locis sacrificare probentur. Ait namque auctoritas legis divinae: Vide ne offeras holocausta tua in omni loco quem videris, sed in loco quem elegerit Dominus Deus tuus (Deut. XII). [(199) 1Kb]


De ebriosis clericis. Ex concilio Agathensi.

CXXXIV. (Conc. Agath. c. 41; BURCHARD. lib. XIV, c. 2.) Itaque eum quem ebrium fuisse constiterit, ut ordo patitur, aut triginta dierum spatio a communione statuimus submovendum, aut corporali dandum [subdendum] supplicio.


De eadem re. Fructuosi episcopi.

[Col. 0218D] CXXXV. (BURCHARD. lib. XIV, c. 9.) Si quis ecclesiastica praeditus ordinatione, aut monachus, repertus fuerit 84 ebriosus, in pane et aqua tribus poeniteat mensibus.


De eadem re.

CXXXVI. (BURCHARD. lib. XIV, c. 6.) Si quis episcopus aut aliquis ordinatus in consuetudine ebriosus fuerit, aut desinat, aut deponatur.


De eadem re.

CXXXVII. Laicus, si ebrosus fuerit, tres dies in pane et aqua poeniteat.


[Col. 0219A] Generales sententiae de omnibus ebriosis ac vinolentis. Sancti Hieronymi presbyteri et Ephraem Syri diaconi.

CXXXVIII. (HIERON. in epist ad Eustoch.; BURCHARD. lib. XIV, c. 12.) Fuge vinum velut venenum, ne ebrietas superet te, exspoliatumque virtutibus, nudum efficiat. Vinum enim, ut sancta Scriptura dicit (Eccli. XIX), apostatare facit etiam sapientes. Attende Noë, virum sapientem et sanctum, quomodo ad ebrietatem nudatus est dormiens (Gen. IX). Attende Lot patriarcham, qui per ebrietatem impudenter se commiscuit filiabus (Gen. XIX). Hinc beatus Basilius ait: »Multi per vinum a daemonibus capti sunt; nec est aliud ebrietas quam manifestissimus daemon.« Hinc propheta ait: Fornicatio [Col. 0219B] et ebrietas aufert cor (Os. IV). Ebrietas enim perturbationem parit, gignit mentis furorem, et flammam suscitat libidinis, Apostolo teste: Nolite inebriari vino, in quo est luxuria (Ephes. V). Si quis autem contra haec sanctorum fecerit statuta, dignam ac longam agat poenitentiam; quia unum est ex his peccatis quae hominem a regno Dei separant, dicente 85 apostolo Paulo: Neque ebriosi regnum Dei possidebunt (I Cor. VI).


De eadem re. Ex dictis sancti Benedicti.

CXXXIX. (BURCHARD. lib. XIV, c. 1.) Nihil sic contrarium est homini Christiano quomodo crapula, sicut ait Dominus in Evangelio: Videte ne graventur corda vestra in crapula et ebrietate (Luc. XXI).


De eadem re. Ex Capitularibus, titulo 161.

[Col. 0219C] CXL. (Lib. I Capitular. c. 167.) De ebrietate, ut omnium primum seniores semetipsos exinde caveant, et eorum junioribus exemplum bonum sobrietatis ostendant.


Item ex lib. III, cap. 38.

CXLI. (Lib. I Capitular., c. 38.) Ut nullus ebrius causam suam in mallo quaerere nec testimonium dicere praesumat; nec placitum comes habeat nisi jejunus.


Ex eodem, cap. 72.

CXLII. (Lib. III Capitular., c. 72.) Ut in hoste nemo parem suum vel quemlibet alterum hominem bibere roget [cogat. Ex ms. codice Rivipull.]. Et quicunque in exercitu ebrius inventus fuerit, ita excommunicetur, ut in bibendo sola aqua utatur, quousque se male [Col. 0219D] fecisse cognoscat.


Ex Capitularium lib. I, tit. 138.

CXLIII. (Lib. I Capitular., c. 144.) Ut nemini liceat alium cogere ad bibendum.


86 Ex canonibus apostolorum, tit. 42.

CXLIV. (BURCHARD. lib. XIV, c. 5.) Episcopus, presbyter, aut diaconus aleae atque ebrietati deserviens aut desinat aut certe damnetur. Subdiaconus aut lector aut cantor similia faciens aut desinat, aut communione privetur. Similiter etiam laicus.


[Col. 0220A] Ex Poenitentiali, cap. 19.

CXLV. (BURCHARD. lib. XIV, c. 13.) Qui per ebrietatem vomitum facit, si presbyter aut diaconus est, quadraginta dies poeniteat. Si monachus, triginta dies; si clericus, viginti dies. Si laicus, quindecim dies.


Ex canonibus.

CXLVI. (BURCHARD. lib. XIV, c. 6.) Si quis episcopus, aut aliquis ordinatus, vitium habuerit ebrietatis, aut desinat, aut deponatur.


Ex alio Poenitentiali.

CXLVII. (BURCHARD. lib. XIV, c. 14.) Laicus, si per ebrietatem vomitum fecerit, tres dies a carne et vino et cervisia abstineat.

CXLVIII. (BURCHARD. lib. XIV, c. 15.) Si quis per [Col. 0220B] nequitiam alium inebriaverit, dies quadraginta poeniteat


De his qui eucharistiam vomunt.

CXLIX. (BURCHARD. lib. V, c. 46.) Si quis per ebrietatem vel voracitatem eucharistiam evomuerit, XL dies poeniteat. Clerici vel monachi seu diaconi XL dies poeniteant. Presbyteri LXX dies, episcopi XC. Si pro infirmitatis causa evomuerit, IV dies poeniteat.


87 De clericis inter epulas cantantibus. Ex concilio Africano.

CL. (Concil. Carthag. IV, c. 62; BURCHARD. lib. II, c. 170.) Clericos inter epulas cantantes ab officio detrahendos [(200) 1Kb] .


De eadem re. Ex eodem.

[Col. 0220C] CLI. (BURCHARD. lib. II, c. 171.) Si quis clericus aut monachus verba scurrilia, joculatoria, risumque moventia loquitur, acerrime corripiatur.


De eadem re. Ex eodem.

CLII. (Concil. Carthag. IV, c. 60; BURCHARD. lib. II, c. 172.) Clericos scurriles et verbis turpibus joculatores ab officio detrahendos [(201) 1Kb] .


De clericis maledicis.

CLIII. (Concil. Carthag. IV, c. 57; BURCHARD. lib. X, c. 66.) Clericus maledicus, maximeque in sacerdotibus, cogatur ad postulandum veniam. Si noluerit, degradetur, nec unquam ad officium absque satisfactione revocetur.


De clericis jurantibus.

CLIV. Clericos jurantes excommunicandos.


[Col. 0220D] De eadem re. Unde supra.

CLV. (Concil. Carthag. IV, c. 61. Addit. IV, c. 48; BURCHARD. lib. II, c. 175.) Clericum per creaturas jurantem 88 acerrime objurgandum. Si perstiterit in vitio, excommunicandum.


De conviciosis vel maledicis.

CLVI. Si quis convicio vel maledicto vel etiam crimine subjecto laeserit aliquem, dignissima purgetur satisfactione. Si hoc vitium iteraverit, poenitentia justissima secundum modum culpae expietur.


[Col. 0221A] De eadem re.

CLVII. (BURCHARD. lib. X, c. 51.) Apostolus dicit: Neque maledici regnum Dei possidebunt. Si quis hoc peccatum admiserit, tam grande poeniteat quam grande perpetravit scelus, quod a regno Dei separat.


De detractoribus.

CLVIII. (BURCHARD. lib. X, c. 63.) Si quis promptus facilisque est ad detrahendum, dicensque quod verum non est, septem dies in pane et aqua sequestratus a fraterno consortio poeniteat.


De contentionibus vel rixis.

CLIX. (BURCHARD. lib. X, c. 62.) Si quis contentiones vel rixas amaverit, vel manifestum convicium fratri intulerit, juxta arbitrium prioris tandiu poeniteat quam diuturna expietur poenitentia.


[Col. 0221B] Unde supra.

CLX. (BURCHARD. lib. X, c. 53.) Qui contentiosus aut murmurans exstiterit, secundum arbitrium prioris tandiu poeniteat quandiu culpae qualitas exstat


89 Unde supra.

CLXI. (BURCHARD. lib. X, c. 55.) Si quis videtur contentiosus esse, dicente Apostolo: Nos talem consuetudinem non habemus neque Ecclesia Dei (I Cor. XI). Si quis hoc facit, notetur, usquequo corrigatur.


De lascivis vel superbis.

CLXII. Qui lascivus et superbus fuerit, triduo in pane et aqua poeniteat.


De eadem re.

CLXIII. (BURCHARD. lib. X, c. 56.) Si quis lascivus [Col. 0221C] in lingua fuerit, triduana poenitentia expietur [(202) 1Kb] .


De murmurantibus.

CLXIV. (Regula S. Basilii c. 71; Concordia Regular. c. 8, § 9, BURCHARD. lib. X, c. 54.) Apostolus dicit: Omnia facite sine murmurationibus (Philip. II). Alienus sit a fratrum unitate qui murmurat, et opus ejus abjiciatur.


Unde supra.

CLXV. (Regula S. Basilii, c. 93; BURCHARD. lib. X, c. 52.) Si quis murmurans exstiterit, videat ne poenam murmurantium incurrat, de qua Apostolus dicit: Neque murmuraveritis, sicut quidam eorum murmuraverunt, et perierunt ab exterminatore (I Cor. X). Juxta mensuram opusque peccati, quia in hac sententia [Col. 0221D] Apostoli pleniter declaratur, sacerdotis judicio poeniteat.


Si quis priorem detraxerit. Ex dictis sancti Basilii.

CLXVI. (Regula S. Basilii, c. 43; BURCHARD. lib. X, c. 67.) Si quis detraxerit eum qui 90 praeest, septem dies a conventu ecclesiae separatus, ut Maria soror Aaronis, quae detraxit Moysi, poeniteat.


De seditiosis clericis. Ex concilio Toletano.

CLXVII. (Concil. Tolet. IV, c. 45.) De clericis qui in seditione arma sumpserint, amisso ordinis sui gradu in monasterium pene contrahantur [(203) 1Kb] .


[Col. 0222A] De clericis in mutuam caedem prorumpentibus. Ex concilio Ilerdensi.

CLXVIII. (Concil. Ilerd. c. 11; BURCHARD. lib. II, c. 216.) Si qui clerici in mutuam caedem proruperint, prout dignitas officiorum in tali excessu contumeliam pertulerit, a pontifice districtius vindicetur.


Unde supra.

CLXIX. (Regula S. Aureliani, c. 13; Concordia Regular. c. 75, § 2; BURCHARD. lib. II, c. 217.) Frater in fratrem si ausus fuerit manum mittere, legitimam disciplinam accipiat.


De eadem re. Ex dictis sanctorum.

CLXX. (Regula S. Ferreoli, c. 21; Concordia Regular. c. 75, § 2.) Clericus aut monachus in alterum inflammatus, quod est turpissimum, manus injicere [Col. 0222B] non praesumat, praeter illos ad quos pertinet correptio. Si quis haec transgressus fuerit, disciplinis canonicis subjacebit.


De eadem re. Ex concilio Agathensi.

CLXXI. (Concil. Carthag. IV, c. 67; Conc. Agath. c. 69; BURCHARD. lib. II, c. 17.) Seditionarios nunquam ordinandos, 91 sicut nec usurarios vel injuriarum suarum ultores.


Unde supra.

CLXXII. (BURCHARD. lib. II, c. 190.) Si quis in aliquo ecclesiastico gradu sacratus percussor exstiterit, corripiatur acerrime. Si non emendaverit, tribus mensibus poeniteat in pane et aqua.


De eadem re. Ex canonibus apostolorum.

CLXXIII (Can. Apostolor. c. 28.) Episcopum aut [Col. 0222C] presbyterum aut diaconum percutientem fideles delinquentes aut infideles inique agentes, et per hujusmodi volentem timeri, dejici ab officio suo praecipimus, quia nusquam nos hoc Dominus non docuit; e contrario vero ipse, cum percuteretur, non repercussit.


Ne clerici arma ferant. Ex Capitularibus, lib. I, tit. 72.

CLXXIV. (Lib. I Capitular., c. 70; BURCHARD. lib. II, c. 212.) Omnimodis dicendum est presbyteris et diaconibus ut arma non portent, sed magis se confidant in defensione Dei quam in armis.


De eadem re. Ex concilio Meldensi.

CLXXV. (Concil. Meld. c. 37; BURCHARD. lib. II, c. 211.) Quicunque ex clero esse videntur, arma militaria [Col. 0222D] non sumant, nec armati incedant, sed professionis suae vocabulum religiosis moribus et religioso habitu praebeant. Quod si contempserint, tanquam sacrorum canonum contemptores et ecclesiasticae sanctitatis profanatores proprii gradus amissione mulctentur, quia non possunt simul Deo et saeculo militare.


92 Ne episcopus vel presbyter aut diaconus canes ad venandum habeant.

CLXXVI. (Conc. Agath. c. 55, Epaon. c. 4; BURCHARD. lib. II, c. 213.) Episcopus, presbyter, aut diaconus canes ad venandum aut accipitres habere [Col. 0223A] non liceat. Quod si quis talium personarum hac voluntate detectus fuerit, si episcopus est, tribus mensibus se a communione suspendat; presbyter duobus mensibus, diaconus uno ab omni officio vel communione.


Ne clerici tabernas ingrediantur. Ex concilio Laodiceno.

CLXXVII. (Concil. Carthag. III, c. 27; BURCHARD. lib. II, c. 130.) Ut clerici edendi vel bibendi causa tabernas non ingrediantur, nisi peregrinationis necessitate compulsi.


Unde supra.

CLXXVIII. (Concil. Laodicen., c. 24; BURCHARD. lib. II, c. 131.) Quod non oportet sacro ministerio deditos a presbyteris usque ad diaconum et reliquum [Col. 0223B] ecclesiasticum ordinem, id est usque ad subdiaconum, lectores, cantores, exorcistas et ostiarios, et ex numero continentium et monachorum, ingredi tabernas.


De eadem re. Ex decretis Augustini.

CLXXIX. Tabernas nullus clericorum, ut canonum prohibent decreta, causa sumendi cibi aut potus audeat ingredi. Si quis haec violaverit, ut sanctorum canonum contemptor, acerrimis corripiatur disciplinis.


93 De eadem re. Ex concilio Carthaginensi.

CLXXX. (Concil. Carthag. IV, c. 48; BURCHARD. lib. II, c. 210.) Clericus qui non pro emendo aliquid in nundinis vel in foro deambulat, ab officio suo de gradetur.


[Col. 0223C] De vigiliis clericorum. Ex concilio Carthaginensi.

CLXXXI. (Concil. Carthag. IV, c. 49.) Clericus qui absque corpusculi sui inaequalitate vigiliis deest, stipendio privatus excommunicetur, quousque correptus videatur.


De eadem re. Ex concilio Eliberitano.

CLXXXII. (Concil. Eliberit., c. 21; conc. Agath., c. 64.) Si quis in civitate positus per tres dominicas ad Ecclesiam non accesserit, excommunicetur, quousque correptus videatur.


De eadem re. Ex concilio Toletano.

CLXXXIII. (Concil. Tolet. I, c. 5.) Ut presbyter vel diaconus vel quilibet ecclesiae deputatus clericus, si intra civitatem fuerit, vel in loco in quo ecclesia est, aut castella, aut vicus, aut villae, ad ecclesiam [Col. 0223D] ad sacrificium quotidianum non venerit, clericus non habeatur, si castigatus non emendaverit [(204) 1Kb] .


De eadem re. Ex concilio Agathensi.

CLXXXIV. (Conc. Agath. c. 64.) Clerici qui ecclesiam frequentare aut officium suum implere neglexerint, peregrina eis communio tribuatur.


94 De eadem re. Ex decretis sancti Benedicti.

CLXXXV. (Regula S. Bened., c. 16; BURCHARD. lib. II, c. 105.) Ut ait Propheta: Septies in die laudem dixi tibi (Psal. CXVIII). Qui septenarius numerus a nobis sic implebitur, si matutino, primae, tertiae, [Col. 0224A] sextae, nonae, vesperae, completoriique tempore nostrae servitutis officia persolvamus, quia de eis dixit Propheta. Nam de nocturnis vigiliis idem ipse ait: Media nocte surgebam, etc. (Ibid.) Ergo his temporibus referamus laudes Creatori nostro super judicia justitiae suae.


Ex concilio Venetico.

(Concil. Venetic., c. 14; BURCHARD. lib. II, c. 153.) Clericus qui intra muros civitatis manet, et eo die matutinis hymnis sine aegritudine defuerit, septem dies a communione habeatur extraneus.


Ut missae ante horam tertiam non celebrentur. Ex epistola Telesphori papae.

CLXXXVI. (BURCHARD. lib. III, c. 63, et dist. 1 de consecr., c. 48.) Missarum celebrationes ante horam [Col. 0224B] diei tertiam minime sunt celebrandae (quia eadem hora et Dominus crucifixus est, et super apostolos Spiritus sanctus descendisse legitur), excepta nocte sanctae Nativitatis.


Ut fideles ante horam tertiam non prandeant.

CLXXXVII. (Addit. IV, c. 49; BURCHARD. lib. II, c. 185, et dist. 44, c. 12.) Non oportet clericos vel laicos religiosos ante sanctam horam diei tertiam inire convivia, neque aliquando clericos, 95 nisi hymno dicto, edere panem, et post cibum gratias auctori Deo referre.


Ut sacramenta altaris a jejunis celebrentur. Ex concilio Africano.

CLXXXVIII. (Conc. Afric. c. 8; Capitulare AHYTONIS, c. 10.) Ut sacramenta altaris nonnisi a jejunis [Col. 0224C] celebrentur, excepto uno die anniversario quo coena Domini celebratur. Nam si aliquorum pomeridiano tempore defunctorum episcoporum sive caeterorum commendatio facienda est, solis orationibus fiat, si illi qui faciunt jam pransi inveniuntur


Ut post allocutionem episcopi in missarum solemniis plebs ad orationem invitetur. Ex concilio Laodiceno.

CLXXXIX. (Concil. Laodic. c. 19; BURCHARD. lib. II, c. 69.) Quod oporteat seorsum primum post allocutiones episcoporum orationem super catechumenos celebrari. Et postquam catechumoni egressi fuerint, super eos qui sunt in poenitentia precem fieri. His etiam accedentibus ad manum sacerdotis et discedentibus tres orationes consummari fidelium, ita ut prima quidem sub silentio, secunda vero et [Col. 0224D] tertia per exclamationes solitas expleantur.


De eadem re.

CXC. (BURCHARD. lib. II, c. 70.) Oportet [(205) 1Kb] ut in diebus festis vel dominicis, post sermonem intra missarum solemnia habitum ad plebem, sacerdos admoneat ut juxta apostolicam institutionem orationem omnes in commune pro diversis necessitatibus fundant ad Dominum pro regibus et 96 rectoribus ecclesiarum, pro pace, pro peste, pro infirmis qui in ipsa paroechia lecto decumbunt, pro nuper defunctis; in quibus singillatim precibus plebs orationem [Col. 0225A] Dominicam sub silentio dicat, sacerdos vero orationes ad hoc pertinentes per singulas admonitiones solemniter expleat. Post haec, sacra celebretur oblatio. Ait enim Apostolus: Obsecro primum omnium fieri orationes, obsecrationes, gratiarum actiones, etc. (I Tim. II.)


Ut nullus presbyter solus praesumat missam cantare. Ex concilio Nannetensi.

CXCI. (BURCHARD. lib. III, c. 68.) Definivit sanctum concilium ut nullus presbyter solus praesumat missam cantare [(206) 1Kb] . Cui enim dicit Dominus vobiscum, aut Sursum corda, aut Gratias agamus Domino Deo nostro, cum nullus sit qui respondeat? Aut in Canone, et omnium circumstantium, cum nemo adsit? Aut quem invitat ad orationem, cum dicit Oremus, [Col. 0225B] cum nullus sit qui secum oret? Aut ergo ista penitus reticenda sunt, et non solum non erit perfectum sacrificium, verum etiam incurret, quisquis ille est, terribilem sententiam: Si quis tulerit de hoc, tollet Deus partem ejus de libro vitae (Apoc. XXII). Aut si haec muris et parietibus insusurraverit, ridiculosum erit. Quapropter periculosa superstitio maxime a monasteriis monachorum exterminanda est. Praevideant autem praelati ut presbyteri in coenobiis cooperatores habeant in celebratione missarum. Si quis haec transgressus fuerit, ab officio suspendatur.


97 De presbyteris qui, celebrata missa, non communicant. Ex canonibus apostolorum.

CXCII. (Canon. apostolor., c. 9; BURCHARD. lib. III, [Col. 0225C] c. 79.) Si quis episcopus aut presbyter aut diaconus vel quilibet ex sacerdotali catalogo, facta oblatione non communicaverit, aut causam dicat; et si rationabilis fuerit, veniam consequatur; aut si non dixerit, communione privetur, tanquam qui populo causa laesionis exstiterit.


Quod fideles laici communicare debeant. Unde supra.

CXCIII. (Can. apostolor. c. 10; BURCHARD. lib. II, c. 67.) Omnes fideles Christiani qui ingrediuntur ecclesiam die Dominico, et Scripturas apostolorum et Evangelium audiunt, non autem perseverant in oratione usque dum missa peragatur, nec sanctam communionem percipiunt, velut inquietudines ecclesiae commoventes convenit communione privari.


Unde supra.

[Col. 0225D] (BURCHARD. lib. II, c. 68.) Omnes qui ingrediuntur ecclesiam Dei et Scripturas sanctas audiunt, neque communicant in oratione cum populo, sed pro quadam intemperantia se a perceptione sanctae communionis avertunt, hi de ecclesia removeantur quandiu per confessionem poenitentiae fructus ostendant.


De diligentia corporis Domini. Ex definitione ecclesiasticorum dogmatum.

CXCIV. (BURCHARD. lib. V, c. 15, et dist. 2 de consecr., c. 13.) Quotidie eucharistiae communionem 98 [Col. 0226A] percipere nec laudo nec vitupero, omnibus tamen Dominicis diebus communicandum hortor. Si tamen mens in affectu peccandi est, gravari magis dico eucharistiae perceptione quam purificari. Et ideo quamvis quis peccato mordeatur, peccandi de caetero voluntatem non habeat, et communicaturus satisfaciat lacrymis et orationibus, et confidens de Dei misericordia, accedat ad eucharistiam intrepidus et securus. Sed hoc de illo dico quem mortalia peccata non gravant [(207) 1Kb] .


Item sanctus Augustinus ad Januarium.

(AUGUST. epist. 118; BURCHARD. lib. V, c. 16.) Dixerit quispiam non quotidie accipiendam eucharistiam, alius affirmet quotidie. Faciat unusquisque quod secundum fidem suam pie credit esse faciendum. [Col. 0226B] Neque enim litigaverunt inter se, aut quisquam eorum se alteri praeposuit, Zachaeus et ille centurio, cum alter eorum gaudens in domo sua susceperit Dominum (Luc. XIX), alter dixerit: Domine, non sum dignus ut intres sub tectum meum (Matth. VIII); ambo Salvatorem honorificantes, quamvis non uno modo, ambo peccatis miseri, ambo misericordiam consecuti. Ad hoc valet quod manna secundum propriam voluntatem in ore cujusque sapiebat.


De eadem re. Ex epistola Clementis papae.

CXCV. (CLEMENS, epist. 2; REMEDIUS Curiensis, c. 1; BURCHARD. lib. V, c. 11.) Certe tanta in altari holocausta offerantur quanta populo sufficere debeant. Quod si remanserint, in crastinum non reserventur, [Col. 0226C] 99 sed cum timore et tremore clericorum diligentia consumantur. Qui autem residua corporis Domini, quae in sacrario relicta sunt, consumunt, non statim ad communes sumendos cibos conveniant, nec putent sanctae portioni commiscere cibum qui per cuniculos digestus in secessum emittitur [(208) 1Kb] . Si igitur mane Dominica porrigitur, usque ad sextam jejunent ministri qui eam consumpserint, et si tertia vel quarta hora acceperint, jejunent usque ad vesperam. Sic secreta sanctificatione aeterna custodienda sunt sacramenta.


Ex Capitularibus, lib. I, cap. 32.

(Lib. I Capitular., c. 138.) Ut omnes fideles communicent, et ad missas exspectent finalem deprecationem [(209) 1Kb] .


[Col. 0226D] Ex lib. II, cap. 34.

(Concil. Cabilon. II, c. 46; lib. II Capitular., c. 40; BURCHARD. lib. V, c. 14.) In perceptione corporis et sanguinis Dominici magna discretio adhibenda est. Cavendum enim est ne si nimium in longum differatur, ad perniciem animae pertineat, dicente Domino: Nisi manducaveritis carnem Filii hominis, et biberitis ejus sanguinem, non habebitis vitam in vobis (Joan. VI). Si vero indiscrete accipiatur, timendum est illud quod ait Apostolus: Qui manducat et bibit [Col. 0227A] indigne, judicium sibi manducat (I Cor. XI). Juxta ejusdem Apostoli vocem probare se debet homo, et sic de pane illo edat; ut videlicet abstinens aliquot diebus ab operibus carnis, et purificans corpus animamque 100 suam, praeparet se ad percipiendum tantum sacramentum, exemplo David (I Reg. 21), qui nisi confessus fuisset abstinuisse [edit. Helmaestad., fuisset abstinentiam] ab opere conjugali ab heri et nudiustertius, nequaquam panes propositionis a sacerdote accepisset.


Ex eodem libro.

(Lib. II Capitular. c. 45; BURCHARD. lib. V, c. 17.) Ut si non frequentius, vel ter laici homines in anno communicent, nisi forte quis majoribus quibuslibet criminibus impediatur, id est in Pascha, Natali Domini [Col. 0227B] et Pentecosten.


De presbyteris qui non communicant.

(Lib. I Capitular. c. 6; BURCHARD. lib. III, c. 78.) Auditum est aliquos presbyteros missam celebrare et non communicare, quod omnino in canonibus apostolorum interdictum esse legitur. Vel quomodo dicere recte potest, si non communicaverit, Sumpsimus, Domine, sacramenta, et caetera [(210) 1Kb] .


Ne populus antequam missa finiatur, de ecclesia egrediatur. Ex concilio Arelatensi.

CXCVI. (Concil. Aurelian. I, c. 26; BURCHARD. lib. III, c. 29.) Cum ad celebrandam missam in Dei nomine convenitur, populus non ante discedat quam Missae solemnitas compleatur; et ubi episcopus fuerit [(211) 1Kb] , benedictionem accipiat sacerdotis.


[Col. 0227C] 101 De eadem re. Ex concilio Carthaginensi, capit. 147.

CXCVII. (Concil. Carthag. IV, c. 24; BURCHARD. lib. II, c. 66.) Sacerdote in ecclesia verbum faciente, qui egressus de auditorio fuerit, excommunicetur.


Ut sacrarium mulieres non introeant. Ex concilio Laodiceno.

CXCVIII. (Concil. Laodic. c. 44; BURCHARD. lib. III, c. 100.) Quod non oporteat mulieres ingredi ad altare, et ea contingere quae virorum officiis deputata sunt [(212) 1Kb] .


Ex epistola Leonis papae.

(Decreta GELAS. c. 26; BURCHARD. lib. III, c. 101.) Nihilominus impatienter audivimus tantum divinarum rerum subiisse despectum, ut feminae sacris altaribus [Col. 0227D] ministrare firmentur, cunctaque non nisi virorum famulatui deputata sexum cui non competit exhibere.


De eadem re. Ex concilio Turonensi.

CXCIX. (BURCHARD. lib. III, c. 76, ex concilio Rothomag., c. 2.) Dictum est nobis quod quidam presbyteri, celebrata missa, detrectantes ipsi sumere divina mysteria quae consecrarunt, calicem Domini mulierculis, quae ad missas offerunt, tradunt, vel quibusdam laicis, qui dijudicare corpus Domini nesciunt, [Col. 0228A] id est discernere inter cibum spiritalem et carnalem: quod quantum sit omni ecclesiasticae religioni contrarium, pietas fidelium novit. Unde omnibus presbyteris interdicimus ut nullus imposterum 102 hoc facere praesumat; sed aut ipse cum reverentia sumat, aut diacono vel subdiacono, qui ministri altaris sunt, colligenda tradat. Illud etiam attendat ut eos propria manu ante communicet. Nulli autem laico aut feminae eucharistiam in manibus ponat, sed tantum in ore cum his verbis: Corpus et sanguis Domini prosit tibi ad remissionem peccatorum et ad vitam aeternam. Si quis haec transgressus fuerit, quia Deum omnipotentem contemnit et quantum in ipso est inhonorat, ab altari removeatur.


Ut omnis presbyter qui ecclesiam regit, thuribulum [Col. 0228B] et incensum habeat. Unde supra.

CC. (BURCHARD. lib. III, c. 227, ex concilio Rothomag., c. 1.) Ut tempore quo Evangelium legitur, et finito offertorio, super oblationem incensum, ut in mortem videlicet Redemptoris, ponatur.


De praedicatione presbyterorum. Ex Capitul. lib. I, tit. 76.

CCI. (Lib. I Capitular. c. 82.) Sed et unicuique vestrum videndum est, dilectissimi et venerabiles pastores ecclesiarum Dei, ut presbyteri quos praemittitis per paroechias vestras ad regendum et praedicandum per ecclesias populum Dei, ut honeste praedicent, et non sinatis nova vel non canonica aliquos [Editio Helmaestad., nova aut inusitata aliq.] ex suo sensu et non secundum sacras Scripturas [Col. 0228C] fingere et praedicare populo. Sed et vosmetipsi utilia, honesta et recta, et quae ad vitam ducant aeternam, praedicate; alios quoque instruite, ut haec eadem praedicent.


103 Quid sit a presbyteris praedicandum.

CCII. (Lib. I Capitular. c. 82; BURCHARD. lib. II, c. 59.) Primo omnium praedicandum est omnibus generaliter ut credant Patrem, et Filium, et Spiritum sanctum unum Deum esse omnipotentem, qui omnia fecit, et unam esse deitatem et substantiam et majestatem in tribus personis Patris, Filii, et Spiritus sancti.

(BURCHARD. lib. II c. 60.) Item praedicandum est quomodo Filius Dei incarnatus est de Spiritu sancto ex Maria virgine pro salute humani generis, [Col. 0228D] passus, sepultus, tertia die resurrexit, et coelum ascendit, in fine mundi veniens judicare omnes homines secundum opera propria; quo modo impii cum diabolo in ignem aeternum mittentur, justi cum Christo in vitam aeternam erunt.

(BURCHARD. lib. II, c. 61.) Item praedicandum est quod omnes homines in propria carne resurgent.

(BURCHARD. lib. II, c. 65.) Item praedicandum est pro quibus criminibus cum diabolo deponuntur, quae Apostolus enumerat, fornicatio, immunditia, luxuria, [Col. 0229A] idolorum servitus, veneficia, etc. Qui talia agunt, regnum Dei non consequentur. Et ideo haec cum omni studio prohibeantur.

(BURCHARD. lib. II, c. 64.) Item praedicandum est de dilectione Dei et proximi, de fide et spe in Deo, de humilitate, patientia, castitate, benignitate, misericordia, de eleemosynis, de confessione, ut fratribus ex corde remittatur. Qui haec et his similia agunt, regnum Dei consequentur.


De eadem re. Ex eodem lib. I, cap. 154.

CCIII. (Lib. I Capitular. c. 168; WALTER Aurelian., c. 7; BURCHARD. lib. XIX, c. 99.) Ut unusquisque presbyter capitula 104 habeat de majoribus vel minoribus vitiis, per quae cognoscere valeat vel praedicare subditis ut caveant ab insidiis diaboli.


[Col. 0229B] De eadem re. Ex eodem, cap. 159.

CCIV. (Lib. I Capitular. c. 165; BURCHARD. lib. II, c. 72.) Ut sacerdotes admoneant populum ut eleemosynam dent et orationem faciant pro diversis plagis quas assidue pro peccatis nostris patimur [(213) 1Kb] .


De eadem re. Ex cap. 160.

CCV. (Lib. I Capitular. c. 166.) Ut ipsi sacerdotes, unusquisque secundum ordinem suum, praedicare et docere studeant plebem sibi commissam.


Admonitio ad episcopos. Ex lib. II, cap. 5.

CCVI. (Lib. II Capitular. c. 5.) De sacerdotibus ad vestram curam pertinentibus magnum adhibete studium ut qualiter vivere debeant, et quomodo populis ad suam portionis curam pertinentibus exemplo et verbo prosint, a vobis magna cura edoceantur, [Col. 0229C] et ut id facere studeant, vestra auctoritate constringantur.


Ut quisque presbyter qui ecclesiam tenet, clericum habeat. Ex concilio Nannetensi.

CCVII. (BURCHARD. lib. II, c. 56; Capitular. THEODULFI, c. 20.) Unusquisque presbyter qui plebem regit, clericum habeat qui cantet, et Epistolam et Lectionem legat, et qui possit scholam tenere; et admoneat suos paroechianos ut filios suos ad Psalterium discendum mittant ad 105 ecclesiam, quo ipse in omni castitate erudiat.


Ut omnis presbyter horas canonicas solemniter persolvat. Ex eodem, cap. 19.

CCVIII. (HINCMARI Capitula, tit. I, c. 9; BURCHARD. lib. II, c. 104.) Presbyter, mane matutinali officio [Col. 0229D] expleto, pensum servitutis suae canendo primam, tertiam, sextam nonamque persolvat, ita tamen ut postea horis competentibus juxta possibilitatem aut a se aut a scholaribus publice compleantur; deinde peractis missis, et infirmis visitatis, ad opus rurale exeat jejunus, ut iterum necessitatibus peregrinorum et hospitum, sive diversorum commeantium, infirmorum quoque atque defunctorum succurrere possit, usque ad statutam horam pro qualitate temporis et opportunitatis.


Ut presbyter curam hospitum habeat. Unde supra.

CCIX. (HINCMAR. ibid. c. 10.) Ut presbyter curam [Col. 0230A] hospitum, maxime pauperum atque debilium, orphanorum quoque atque peregrinorum habeat, hosque ad prandium suum quotidie juxta possibilitatem convocet, eisque hospitium tribuat [(214) 1Kb] .


Ex eodem capite.

(Capitula CARLOMANNI tit. 2, c. 12; BURCHARD. lib. 2, c. 167.) Ut autem omnis occasio rapinae tollatur, volumus ut presbyteri, qui bonum exemplum charitatis omnibus ostendere debent, hospitales existant, juxta Dominicum et apostolicum praeceptum, et humanitatem praebeant iter facientibus, quia per hospitalitatem placuerunt 106 quidam Deo, angelis hospitio receptis; et Dominus in die judicii dicturus est electis: Hospes eram, et suscepistis me (Matth. XXV). Et Job dicit: Ostium meum semper [Col. 0230B] viatori patuit (Job. XXXI).


De aqna benedicta. Ex epistola Alexandri papae.

CCX. (ALEXAND. I, epist. I, c. 5; REMEDIUS Curiensis, c. 24; BURCHARD. lib. II, c. 53.) Aquam enim sale conspersam populis benedicimus, ut ea cuncti aspersi sanctificentur; quod et omnibus sacerdotibus faciendum esse mandamus. Nam si cinis vitulae aspersus populum sanctificabat atque mundabat (Hebr. IX), quanto magis aqua, quae sale aspersa divinisque precibus sacrata est, populum sanctificat atque mundat? Et si sale asperso per Eliseum prophetam sterilitas aquae sanata est (I Reg. II), quanto magis divinis precibus sacrata aqua sterilitatem rerum aufert humanarum, et coinquinanatos [Col. 0230C] sanctificat et purgat, et caetera bona multiplicat, et insidias diaboli avertit, et a phantasmatum versutiis hominem defendit.


De eadem re. Ex supradicto concilio, cap. 5.

CCXI. (HINCMAR. ibid., c. 5; BURCHARD. lib. III, c. 52.) Ut omni die Dominico quisque presbyter in sua ecclesia ante missarum solemnia aquam benedictam faciat in vase nitido et tanto mysterio convenienti, de qua populus intrans ecclesiam aspergatur; et qui voluerint, in vasculis suis accipiant ex ipsa, et per mansiones et agros et vineas, super pecora quoque sua, atque super pabula eorum, necnon super cibos et potum suum conspergant.


107 De presbyteris qui culpas peccantium reticent vel [Col. 0230D] minus digne poenitentes ad reconciliationem adducunt. Unde supra.

CCXII. (HINCMAR. ibid. cap. 13; BURCHARD. lib. XIX, c. 100; Liber Poenitentialis, apud Stevartium, pag. 711.) Ut nemo presbyterorum xenium vel quodcunque emolumentum temporale, imo detrimentum spiritale, a quocunque publice peccante vel incestuoso accipiat ut episcopo vel ministris ejus peccatum illius reticeat, nec pro respectu cujusque personae aut consanguinitatis vel familiaritatis, alienis communicans peccatis, hoc episcopo innotescere detrectet, nec a quoquam poenitente aut gratia aut favore aut munus suscipere praesumat, aut minus digne [Col. 0231A] poenitentem ad reconciliationem adducat, et ei testimonium reconciliationis ferat, et quocunque livore alium quemlibet dignius poenitentem a reconciliatione removeat, quia hoc simoniacum et Deo et hominibus contrarium est [(215) 1Kb] .


Ex Poenitentiali.

(BURCHARD. lib. XIX, c. 121.) Qui reticuerit peccatum fratris quod est ad mortem, nec eum corripuerit, aut Ecclesiae Dei ut emendetur dixerit, quaudiu consensit, tandiu poeniteat.


De presbyteris qui a fidelibus ad prandium invitantur. Unde supra, cap. 14.

CCXIII. (HINCM. ibid., c. 14; BURCHARD. lib. II, c. 161.) Ut nullus presbyterorum, quando ad anniversarium diem, tricesimum, aut septimum, vel [Col. 0231B] tertium alicujus defuncti, aut quacunque vocatione ad collectam presbyteri 108 convenerint, se inebriare nullatenus praesumat, nec precari in amore sanctorum vel ipsius animae bibere aut alios ad bibendum cogere, nec se aliena precatione ingurgitare, nec plausus et risus inconditos et inanes fabulas referre aut cantare praesumat vel turpia joca vel cum urso vel tornatricibus ante se facere permittat, nec larvas daemonum, quas vulgo talamascas dicunt, ante se ferri consentiat, quia hoc diabolicum est et a sacris canonibus prohibitum.


De rixis et pugna sacerdotum.

CCXIV. (HINCMAR. ibid.; BURCHARD. lib. II, c. 103.) Summopere etiam quisque presbyter caveat, sicut de statu suo vult gaudere, ut non quacunque occasione [Col. 0231C] parem suum aut alium quemlibet ad iram et rixam, multo minus ad pugnam vel ad caedem, aliquo verbo irritet seu provocet, nec provocatus ad hoc quisquam prosiliat, quia in talibus comessationibus et potationibus semper se immiscet diabolus.


De convivio presbyterorum.

CCXV. (HINCMAR. ibid.; BURCHARD. lib. II, c. 162.) Quando autem convenerint presbyteri ad convivium, decanus aut aliquis prior illorum versum ante mensam incipiat, et cibum benedicat, et tunc secundum suum ordinem sedeant, alter alteri honorem portantes, et per vices cibum et potum benedicant; et aliquis de illorum clericis aliquid de sancta Scriptura legat, et post refectionem similiter [Col. 0231D] sanctum [cod. Paris. secundum] hymnum dicant ad exemplum Domini, sicut in coena fecisse legitur; et sic se 109 contineant omnes presbyteri, maxime in talibus locis, ut non vituperetur ministerium nostrum [Burchardus, ut non vitup. min. illorum; codex Helmaestad., ne min. nostrum vituperetur].


De Kalendis, quando presbyteri simul conveniunt. Unde supra, cap. 16.

CCXVI. (HINCMAR. ibid., c. 15; RICULF. c. 20; Capitulare AHYTONIS, c. 29; BURCHARD. lib. II, c. 164.) Quando presbyteri per Kalendas simul conveniunt, [Col. 0232A] post peractum divinum ministerium et necessariam collationem, non quasi ad prandium [Burchardus, non quasi ad plenam refectionem], ibi ad tabulas resideant, et per talia inhonesta convivia invicem graventur, quia indecens est et onerosum. Saepe etiam tarde ad ecclesias redeuntes, magis damnum de reprehensione conquirunt et de gravedine mutua contrahunt quam lucrum ibi faciant. Nam de hujusmodi conventu Paulus Corinthios reprehendit (I Cor XI), qui inconvenienter coenam Dominicam manducare conveniebant. Sic et qui ad coenam Dominicam, id est ad collationem verbi sub occasione conveniunt, et exuri aetate ventrisca [edit. Helmaestad., Burchard. et Hincmar., ex veritate ventris causa.---Vide concilium Nannet., c. 15] conjunguntur, [Col. 0232B] reprehensibiles coram Deo et hominibus habentur. Et ideo peractis omnibus, qui voluerit, panem cum charitate in domo fratris sui simul cum fratribus frangat et singulos biberes accipiant, maxime ultra tertiam vicem poculum non contingant; et sic ad ecclesias redeant.


De his qui de nihil habentibus ordinantur. Ex concilio Carthaginensi.

CCXVII. (Codex Canon. Eccl. Afric., c. 32; JESSE Ambian., c. 6; BURCHARD. lib. III, c. 120.) Placuit ut episcopi, presbyteri, 110 diaconi, vel quicunque clerici, qui nihil habentes ordinantur, et tempore episcopatus vel clericatus sui agros vel quaecunque praedia suo nomini comparant, tanquam rerum Dominicarum invasionis crimine teneantur, nisi admoniti [Col. 0232C] in ecclesia eadem ipsa contulerint.


De eadem re. Ex Capitularium libro I, cap. 150.

CCXVIII. (Lib. I Capitular., c. 156; BURCHARD., lib. III, cap. 121.) Unusquisque presbyter res quas post diem consecrationis acquisiverit, propriae Ecclesiae relinquat.


De eadem re. Ex concilio Rhemensi.

CCXIX. (HINCMARI Capitul. tit. 2, c. 18; BURCHARD. lib. III, c. 118.) Investigandum est si nihil patrimonii habens presbyter quando provectus est ad ordinem ecclesiasticum, postea emerit praedia, cujus juris sint, quoniam ecclesiae ad quam de nihil habente promotus est, esse debent juxta canonicam auctoritatem.


[Col. 0232D] Ex concilio Arausicano, cap. 54.

(Conc. Agath. c. 54; BURCHARD. lib. III, c. 119.)

Presbyter, cum dioecesim tenet, de his quae emerit ad ecclesiae nomen scripturam faciat, aut ab ejus quam tenet ecclesiae ordinatione discedat [(216) 1Kb] .


De reditibus vel oblationibus ecclesiae.

CCXX. (HINCMARI Capitula, tit. 2, c. 19.) Inquirendum est si occasione hujus praecedentis capituli aliquis presbyterorum de redditibus ecclesiae vel oblationibus ac votis fidelium alio nomine res comparaverit, 111 et ibi structuras fecerit, vel quae ad ecclesiam pertinent ibidem collocaverit, et mulierum [Col. 0233A] frequentationem inibi fieri permiserit, vel, quod turpius est, tales mulieres ibidem habuerit quae lanificium suum exerceant et curam domus agant, et in eodem presbyter frequenter veniens manserit. Contra decreta canonum hoc malum agitur. Quia sicut nec suo, ita nec alieno nomine presbyter fenus exercere debet, multo minus fraudem facere de facultatibus ecclesiasticis: quoniam hoc sacrilegium est, et par crimen Judae furis, qui sacras oblationes asportabat et furabatur.


De usuris. Ex canone apostolorum.

CCXXI. (Canon. apostolor. c. 44; BURCHARD. lib. II, c. 119.) Episcopus, presbyter, aut diaconus usuras a debitoribus exigens, aut desinat, aut certe damnetur.


[Col. 0233B] De eadem re. Ex concilio Nicaeno.

CCXXII. (Concil. Nicaen. c. 17; BURCHARD. lib. II, c. 120.) Quoniam multi sub regula constituti avaritiam et turpia lucra sectantur, oblitique Scripturae dicentis: Qui pecuniam suam non dedit ad usuram, etc., mutuum dantes, centesimas exigunt, juste censuit sancta synodus ut si quis inventus fuerit usuras accipiens aut hemiolia, id est sescupla, exigens, vel aliquid tale prorsus excogitans, turpis lucri gratia dejiciatur a clero, et alienus existat a regula.


De eadem re. Ex concilio Laodicensi.

CCXXIII. (Concil. Laodic. c. 5.) Quod non oporteat sacerdotes et clericos fenerantes usuras, vel quae 112 dicuntur sescupla, id est summam capitis [Col. 0233C] et dimidium summae, percipere [(217) 1Kb] .


De eadem re. Ex epistola Leonis.

CCXXIV. (Decreta LEONIS I, c. 3; BURCHARD. lib. II, cap. 123.) Nec hoc quoque praetereundum esse duximus, quosdam turpis lucri cupiditate captos usurariam exercere poenam [(218) 1Kb] et fenore velle ditescere: quod non dicam in eos qui sunt in clericali officio constituti, sed et in laicos cadere, qui Christianos se dici cupiunt, condolemus.


Ut sub alieno nomine fenus non exerceant clerici. Ex eadem epistola.

CCXXV. (LEO I in Decretis, c. 4; BURCHARD. lib. II, c. 121.) Illud etiam praemonendum, ut sicut non suo, ita nec alieno nomine aliquis clericorum exercere fenus attentet.


[Col. 0233D] De eadem re. Ex concilio Tarraconensi.

CCXXVI. (Concil. Tarrac. c. 2; BURCHARD. lib. II, c. 122.) Quicunque in clero esse voluerit, emendi vilius vel vendendi carius studio non utatur.


De eadem re. Ex concilio Eliberitano.

CCXXVII. (Concil. Eliberit. c. 18.) Episcopi, presbyteri, et 113 diaconi de locis suis negotiandi causa non discedant, nec circumeuntes provincias, nundinas sectentur. Sane ad victum sibi conquirendum, [Col. 0234A] aut filium, aut libertum, aut mercenarium, aut amicum mittant. Et si voluerint negotiari, intra provinciam negotientur.


De eadem re. Ex concilio Carthaginensi.

CCXXVIII. (Concil. Carthag. III, c. 16; BURCHARD. lib. II, c. 151.) Placuit ut episcopi, presbyteri et diaconi non sint conductores, aut procuratores, neque ullo turpi negotio et inhonesto victum quaerant, quia scriptum est: Nemo militans Deo, implicat se negotiis saecularibus (II Tim. II).


De eadem re. Ex eodem concilio.

CCXXIX. (Concil. Carthag. III, c. 16; BURCHARD. lib. II, c. 124.) Item placuit ut clericus, si commodaverit pecuniam, pecuniam accipiat; si speciem, eamdem speciem, quantum dederit accipiat.


[Col. 0234B] Ex Capitularium lib. II, cap. 36.

CCXXX. (Lib. II Capitular. c. 37; BURCHARD. lib. II, c. 125.) Ut presbyteri a turpibus lucris et usuris non solum ipsi abstineant, verumetiam plebes sibi subditas abstinere instruant.


De eadem re. Ex concilio Chalcedonensi.

CCXXXI. (Concil. Chalcedon. c. 3; BURCHARD. lib. II, c. 145.) Pervenit ad sanctam synodum quod quidam qui in clero videntur electi, propter lucra turpia conductores alienarum possessionum fiant, et saecularia negotia sub cura sua suscipiant, Dei quidem ministerium parvipendentes, saecularium vero discurrentes domos, et propter avaritiam patrimoniorum 114 sollicitudinem sumentes. Decrevit itaque sanctum concilium, nullum deinceps, non episcopum, [Col. 0234C] non clericum, non monachum, aut possessiones conducere, aut negotiis saecularibus se miscere, praeter ecclesiasticarum rerum sollicitudinem.


De eadem re. Ex concilio Meldensi, cap. 49.

CCXXXII. (Concil. Meld. c. 49; BURCHARD. lib. II, c. 146.) Ut nemo laicorum presbyteros ecclesiarum suarum turpi villicationi et, secundum Apostolum (II Tim. II), saeculari et inhonestae negotiationi implicare nec secum alios [Apud Sirmondum, aliorsum; sic etiam in vet. cod. nostro.] contra auctoritatem ducere praesumat, quo ministerium sibi commissum cogantur negligere. Quod si contra interdicta praesumpserit, excommunicetur.


De his qui per pecunias fuerint ordinati. Ex canone apostolorum.

[Col. 0234D] CCXXXIII. (Canon. apostolor. c. 50.) Si quis episcopus aut presbyter aut diaconus per pecunias hanc obtinuerit dignitatem, dejiciatur ipse et ordinator ejus et a communione modis omnibus abscindatur, sicut Simon Magus a Petro.


De eadem re. Ex concilio Chalcedonensi.

CCXXXIV. (Concil. Chalcedon. c. 2; BURCHARD. lib. I, c. 112.) Si quis episcopus per pecunias fecerit ordinationem et sub pretio redegerit Spiritus sancti [Col. 0235A] gratiam, quae non potest vendi, ordinaveritque per pecunias episcopum aut presbyterum aut diaconem proprii gradus periculo subjacebit, et qui ordinatus est, nihil ex hac ordinatione proficiat, sed 115 alienus sit a dignitate. Si quis vero mediator datis vel acceptis exstiterit, si clericus fuerit, proprio gradu decidat; si monachus aut laicus, anathematizetur.


De eadem re. Ex epistola Gelasii papae.

CCXXXV. (Decreta GELASII c. 24; BURCHARD. lib. I, c. 22.) Quos constiterit indignos meritis sacram mercatos esse pretio dignitatem, convictos oportet arceri: quia dantem pariter accipientemque damnatio Simonis, quam sacra lectio testatur, involvit.


De eadem re. Ex epistola Hormisdae papae.

CCXXXVI. (BURCHARD. lib. I, c. 23.) Hoc itaque ad priora conjungimus, ne benedictio per impositionem [Col. 0235B] manus, quae a Deo esse creditur, pretio comparetur; quia Simon Spiritum sanctum volens redemptione mercari, apostoli fuit detestatione percussus (Act. VIII).


De eadem re. Ex concilio Nannetensi.

CCXXXVII. (Concil. Nannet. c. 7; BURCHARD. lib. I, c. 106.) Omnibus ministris ecclesiasticae dignitatis interdicimus ut nullus quocunque munere aut favore corruptus clericum alterius parochiae latenter ac furtive ad ordinationem subintroducere praesumat. Quod si fecerit, juxta Chalcedonense decretum is qui ordinatus est donum sancti Spiritus, quod furari conatus est, amittat; et qui mediator exstitit, si clericus est, proprio gradu [Col. 0235C] decidat; si laicus aut monachus, anathematizetur.


116 De eadem re. Ex concilio Meldensi, cap. 43.

CCXXXVIII. (Concil. Meld. c. 43; BURCHARD. lib. I, c. 21.) Cavendum est et summopere praecavendum, ac per virtutem Christi sanguinis interdicendum episcopis et regibus, et omnibus sublimioribus potestatibus atque cunctis fautoribus et electoribus quorumcunque, atque consensoribus seu ordinatoribus in gradu ecclesiastico, ut nemo per simoniacam haeresim regiminis locum obtineat quacunque factione, calliditate, promissione, seu commoditate, aut datione per se aut per emissam personam, cum Spiritus sanctus inter caetera documenta [Col. 0235D] per os sancti dicat Gregorii (lib. VII, indict. 2, epist. 110): »Cur non perpendit quia benedictio illi in maledictionem convertitur?« Et alibi (lib. IV, ind. 14, epist. 51): »Dolens, inquit, dico, gemens denuntio, quia sacerdotium, quod apud vos intus cecidit, foris diu stare non poterit.«


[Col. 0236A] Quod munus sit etiam a lingua. Ex dictis Gregorii papae.

CCXXXIX. (S. GREGOR. homil. 4 in Evangelia; BURCHARD. lib. I, c. 113.) Sunt nonnulli qui nummorum quidem praemia ex ordinatione non accipiunt, et tamen sacros ordines pro humana gratia largiuntur. Hi nimirum quod gratis accipiunt, gratis non tribuunt, quia nummum favoris de impenso officio sanctitatis expetunt. Unde cum virum justum describeret Isaias, ait: Qui excutit manus suas ab omni munere (Isa XXXIII). Quia aliud est munus ab obsequio, aliud munus a manu, aliud munus a lingua. Munus ab obsequio est subjectio indebite impensa. Munus a manu, 117 pecunia est. Munus a lingua, favor. Qui ergo sacros ordines tribuit, tunc ab omni munere manus excutit quando in divinis rebus non solum ullam pecuniam, sed etiam humanam gratiam non requirit [(219) 1Kb] .


Ne presbyteri, ut ecclesias obtineant, munera dent. [Col. 0236B] Ex Capitularium libro I.

CCXL. (Lib. I Capitular., c. 146.) Ut nullus presbyter ad introitum ecclesiae xenia donet [(220) 1Kb] .


De his sacerdotibus vel clericis qui per pecunias aliorum sacerdotum ecclesias aut beneficia subripiunt vel subvertunt.

(Lib. VII Capitular., c. 146, BURCHARD. lib. III, c. 114.) Sancitum est atque omnibus modis prohibitum, ut si quis presbyter praeventus fuerit alicui clerico aut laico munera dare aut dedisse aut alicui pecuniam tribuere ut alterius presbyteri ecclesiam subripiat, pro hac cupiditate seu rapina turpis lucri gratia dejiciatur a clero et alienus existat a regula, Nam si pro misericordia episcopo placuerit longo tempore eum, poenitendo quae gessit, in carceris [Col. 0236C] aerumna recludere, et usque ad satisfactionem ibi detineri, et postea, si se correxerit, et talia deinceps minime se facere promiserit, humanius erga eum agere, poterit, si voluerit, et ipse dignus inventus fuerit.


118 Ut nullus presbyterum in ecclesia mittat vel ejiciat, ex eisdem Capitularibus, cap. 41.

CCXLI. (Lib. I Capitular., c. 147; BURCHARD, lib. III, c. 111.) Ut nullus laicus presbyterum in ecclesia mittere vel ejicere praesumat, nisi per consensum episcopi [(221) 1Kb] .


Ex eodem.

Item interdicendum videtur clericis sive laicis ne quis cuilibet presbytero praesumat dare ecclesiam sine licentia et consensu episcopi sui.


[Col. 0236D] Item ex eodem.

(Lib. V Capitular., c. 43, et Addit. IV, c. 72, lib. III, Leg. Longob., tit. 1, c. 43.) De his qui sine consensu episcopi presbyteros in ecclesiis suis constituunt, vel de ecclesiis ejiciunt, et ab episcopo vel quolibet misso dominico admoniti obedire noluerint, [Col. 0237A] ut bannum nostrum rewadiare et per fidejussores ad palatium venire jubeantur; ut tunc nos decernamus utrum nobis placeat ut illum bannum persolvant, aut aliam armiscaram sustineant.


De ecclesiis inter cohaeredes divisis. Ex eodem.

CCXLII. (Lib. V Capitular., c. 44; lib. III Leg. Longob., tit. 1, c. 44; BURCHARD. lib. II, c. 41.) De ecclesiis quae inter cohaeredes sunt divisae considerandum est quatenus si secundum providentiam et admonitionem episcopi ipsi cohaeredes eas voluerint tenere et honorare, faciant. Sin autem hoc contradixerint, in episcopi potestate maneat utrum eas 119 ita consistere permittat, aut reliquias exinde auferat.


De eadem re. Ex concilio Triburiensi.

[Col. 0237B] (Concil. Tribur., c. 32, BURCHARD. lib. III, c. 40.) Si plures haeredes contenderint de communi ecclesia, auferri jubeat episcopus reliquias sacras et ecclesiam claudi, donec communi consensu statuant ibi presbyterum et unde vivat.


Ut in ecclesia una non plures presbyteri constituantur. Ex concilio Rhemensi, cap. 8.

CCXLIII. (BURCHARD. lib. III, c. 44.) Unusquisque presbyter ecclesia una, ubi ordinatus est, contentus sit, et nullus in duabus ecclesiis ministrare praesumat [(222) 1Kb] .


Ex concilio quo supra.

(BURCHARD, lib. III, c. 45.) Sicut in unaquaque ecclesia presbyter debet esse, ita ipsa ecclesia, quae [Col. 0237C] sponsa vel uxor ejus dicitur, non potest dividi inter plures presbyteros; sed unum tantummodo habebit sacerdotem, qui eam caste et sinceriter regat. Unde interdicimus ut nullus praesumat ecclesiam inter duos vel plures dividere, quia ecclesia Christi uxor et sponsa debet esse, non scortum, sicut Calixtus papa testatur [(223) 1Kb] [7, q. I, c. 39].


120 Ut laici ecclesias non teneant nec decimas accipiant. Ex concilio [Meldensi], cap. 65.

CCXLIV. (Concil. Meld. c. 75.) Indignum valde est ut qui in regia dignitate caeteros Ecclesiae filios auctore Deo praecellitis, negligentius quae Dei sunt exsequi videamini. Unde dignum erat ut capellas villarum vestrarum laicis non committeretis, sed potius illis qui et eadem sacrata loca religiosius [Col. 0237D] tractarent et vobis debitum obsequium impenderent. Monemus itaque et hortamur, ne, quod absit, periculum anathematis ex decimis praesumptis incurratis, ut hoc corrigere studeatis.


De eadem re. Ex eodem capitulo.

CCXLV. (Concil. Meld. ibid.) Si capellas vestras presbyteris aut viris ecclesiasticis dederitis, et Dominicas decimas acceperint, sarta tecta ecclesiae et luminaria exinde competenter provideant, et presbyteri parochianas decimas accipiant, et populi necessitatibus debite invigilent.


[Col. 0238A] De eadem re. Ex eodem.

CCXLVI. (Concil. Meld. ibid.) Si autem laici capellas vestras habuerint, a ratione et ab auctoritate alienum habetur ut ipsi decimas accipiant et inde canes aut genitiarias eas accipiant, et inde restaurationem ecclesiarum suas pascant. Sed potius presbyteri ecclesiarum et luminaria et hospitum ac pauperum receptionem exhibeant, et pro vobis ac statu regni vestri Dei misericordiam studiose implorent.


121 De his qui ecclesias deserunt in quibus provecti sunt et ad alias transeunt. Ex concilio Nicaeno.

CCXLVII. (Concil. Nic. c. 16; BURCHARD. lib. II, c. 98). Quicunque temere et periculose, neque timorem Domini prae oculis habentes, nec agnoscentes ecclesiasticam regulam, discedunt ab ecclesia presbyteri [Col. 0238B] et diaconi vel quicunque sub regula prorsus existunt, hi nequaquam debent in aliam ecclesiam recipi, sed omnem necessitatem convenit illis imponi ut ad suas parochias revertantur. Quod si non fecerint, oportet eos communione privari.


De eadem re. Ex concilio Chalcedonensi, cap. 10.

CCXLVIII. (BURCHARD. lib. II, c. 96.) Non licere clericum in duarum civitatum conscribi simul ecclesiis, et in qua initio ordinatus est, et ad quam confugit, quasi ad potiorem, ob inanis gloriae cupiditatem: hoc autem facientes revocari debere ad suam ecclesiam, in qua primitus ordinati sunt, et ibi tantummodo ministrare [(224) 1Kb] .


Item ex concilio Antiocheno.

CCXLIX. (Concil. Antioch. c. 21; BURCHARD. lib. I, [Col. 0238C] c. 73). Episcopus ab alia parochia nequaquam migret ad aliam, nec sponte sua prorsus insiliens, nec vi coactus a populis. Maneat autem in Ecclesia quam primitus a Deo sortitus est, nec inde transmigret.


122 De eadem re. Ex Decretis Calixti papae.

CCL. (CALIXT. epist. 2; BURCHARD. lib. III, c. 49, et apud GRATIAN. 7, q. 1, c. 39.) Quoniam sicut alterius uxor nec adulterari ab aliquo vel judicari aut disponi nisi a proprio viro, eo vivente, permittitur, sic nec uxor episcopi et presbyteri, quae ejus Ecclesia vel parochia indubitanter intelligitur, eo vivente, alteri judicare vel disponere aut ejus concubitu frui permittitur. Unde Apostolus: Alligata est uxor legi, quandiu vir ejus vivit. Eo vero defuncto, soluta est a [Col. 0238D] lege viri (Rom. VII). Similiter et Ecclesia, quae uxor sacerdotis dicitur, eo vivente ei alligata est; eo vero defuncto, nubat in Domino, id est regulariter. Si enim eo vivente alteri nupserit, adultera judicabitur.


Ne quis alienam parochiam usurpet. Ex epistola Calixti papae.

CCLI. (CALIXT. ibid.) Nemo alterius terminos usurpet, nec alterius parochianum judicare aut excommunicare praesumat; quia talis judicatio aut excommunicatio nec rata erit nec vires ullas habebit, [Col. 0239A] quoniam nullus alterius judicis nisi sui sententia tenebitur aut damnabitur. Nullus autem primas vel metropolitanus dioecesanei Ecclesiam vel parochiam usurpet aut aliquem de ejus parochia excommunicare aut judicare praesumat absque consilio vel judicio ejusdem episcopi; sed hoc observet quod ab apostolis et Patribus ac praedecessoribus nostris est constitutum et a nobis est confirmatum.


123 Item ex eadem epistola.

(CALIXT. ibid.; Capitula Adr. I, c. 43.) Si quis metropolitanus episcopus, nisi quod ad suam propriam pertinet parochiam, sine consilio et voluntate omnium comprovincialium episcoporum extra aliquid agere tentaverit, gradus sui periculo subjacebit, et quod ita egerit, irritum habeatur et vacuum.


[Col. 0239B] De clericis qui praeficiuntur ptochiis. Ex concilio Chalcedonensi.

CCLII. (Concil. Chalcedon. c. 8; lib. VII. Capitular. c. 2.) Clerici qui praeficiuntur ptochiis, vel qui ordinantur in monasteriis et basilicis martyrum, sub episcoporum qui in unaquaque civitate sunt secundum sanctorum Patrum traditiones potestate permaneant, nec per contumaciam ab episcopo suo dissiliant. Qui vero audent evertere hujuscemodi formam nec proprio subjiciuntur episcopo, si clerici sunt, canonum correptionibus subjacebunt; si laici vel monachi, communione priventur.


Ut amplius presbyter non habeat quam unam ecclesiam. Ex Capitularium lib. I, cap. 86.

[Col. 0239C] CCLIII. Statutum est ut unaquaeque ecclesia suum presbyterum habeat, ubi id fieri facultas providente episcopo permiserit. (Lib. I Capitular. c. 92; BURCHARD. lib. III, c. 46.)


De eadem re. Ex concilio Nannetensi.

CCLIV. (Concil. Nannet. c. 8; BURCHARD. lib. III, c. 47.) Sicut enim episcopus non plus potest habere quam unam civitatem et vir unam uxorem, ita presbyter unam tantum 124 ecclesiam [(225) 1Kb] . Itaque nullus presbyter plures praesumat habere ecclesias, nisi forte alios presbyteros sub se in unaquaque illarum habeat qui nocturnum atque diurnum officium solemniter adimpleant et missarum celebrationes quotidianis expleant caeremoniis.


[Col. 0239D] Ut nullus presbyter alterius parochianum recipiat.

CCLV. (Concil. Nannet. c. 2; lib. I Capitular. c. 153; BURCHARD. lib. II, c. 91.) Ut nullus presbyter alterius parochianum, nisi in itinere fuerit, vel placitum ibi habuerit, ad missam recipiat [(226) 1Kb] .


Ex concilio Carthaginensi.

(Concil. Carthag. I, c. 7; Addit. IV, c. 22.) Cassianus episcopus dixit: Statuat gravitas vestra ut [Col. 0240A] unusquisque clericus vel laicus non communicet in alia plebe sine litteris episcopi sui.


De eadem re. Ex Capitularium lib. I, tit. 187.

CCLVI. (Lib. I Capitular. c. 154.) Nullus presbyter in alterius parochia missam cantare praesumat, nisi in itinere fuerit, nec decimam ad alterum pertinentem audeat recipere.


CCLVII. De eadem re [(227) 1Kb] .


125 Ut episcopus in alterius episcopi parochia ordinationem non faciat. Ex concilio Antiocheno.

CCLVIII. (Concil. Antioch. c. 22; BURCHARD. lib. I, c. 71.) Episcopus alienam civitatem, quae non est illi subjecta, non adeat, nec ad possessionem accedat quae ad eum non pertinet, nec ordinationem ibi faciat, nisi forte cum consilio et voluntate regionis [Col. 0240B] episcopi.


Ut nullus presbyter aut laicus poenitentem invitet vinum bibere aut carnem manducare. Ex Capitular. lib. I, tit. 151.

CCLIX. (Lib. I Capitular. c. 157.) Ut nullus presbyter aut laicus poenitentem invitet vinum bibere aut carnem manducare, nisi ad praesens pro ipso unum vel duos denarios juxta qualitatem poenitentiae dederit.


Ut nullus presbyter chartas scribat. Ex eodem.

CCLX. (Lib. I Capitular. c. 158; RICULF. c. 15.) Nullus presbyter chartas scribat, aut conductor sui senioris existat.


Ut nullus, contempta minore ecclesia, ad potiorem aspiret. Ex synodo Meldensi.

CCLXI. (Concil. Meld. c. 30; BURCHARD. lib. III, [Col. 0240C] c. 48.) Si quis de ordine sacerdotali, contemptu minoris ecclesiae, ambitiose et improbe 126 ad potiorem aspiraverit, canonica erga eum definitio conservetur.


De baptismo, et quo tempore celebrandus sit. Ex canone apostolorum.

CCLXII. (Can. apostolor. c. 49. BURCHARD. lib. IV, c. 22.) Si quis episcopus aut presbyter juxta praeceptum Domini non baptizaverit in nomine Patris, Filii, et Spiritus sancti, sed in tribus sine initio principiis, aut in tribus paraclitis, abjiciatur.


De eadem re. Ex eodem.

CCLXIII. (Can. apostolor. c. 50; BURCHARD. lib. IV, c. 23.) Si quis episcopus aut presbyter non trinam mersionem unius mysterii celebret, sed semel [Col. 0240D] mergat in baptismate quod dari videtur in Domini morte, deponatur. Non enim dixit Dominus. In morte mea baptizate; sed: Euntes docete omnes gentes, baptizantes eos in nomine Patris, et Filii, et Spiritus sancti (Matth. XXVIII).


Quod Pascha et Pentecosten sit baptizandum. Ex epistola Leonis papae.

CCLXIV. (Decreta LEONIS I, c. 11; BURCHARD. lib. [Col. 0241A] IV, c. 2, 12.) Unde quia manifestissime patet baptizandis in Ecclesia electis haec duo tempora, id est Pascha et Pentecosten, esse legitima, dilectionem vestram monemus ut nullos alios dies huic observantiae misceatis: quia sicut sunt alia quoque festa, quibus multa in honorem Dei reverentia debeatur, principalis tamen et maximi sacramenti custodienda nobis est mysticae rationis exceptio, non interdicta licentia, qua in baptismo tribuendo quolibet tempore periclitantibus subvenitur. 127 Ita enim ad has duas festivitates connexas sibimet atque cognatas incolumium et in pacis securitate degentium vota libera differimus, ut in mortis periculo, in obsidionis discrimine, in persecutionis angustiis, in timore naufragii, nullo tempore hoc verae salutis singulare [Col. 0241B] praesidium cuiquam denegemus.


De gravidis baptizandis. Ex concilio Neocaesariensi.

CCLXV. (Concil. Neocaesar. c. 6; BURCHARD. lib. IV, c. 31.) Gravidam oportet baptizari quando voluerit. Nihil enim in hoc quae parit nescienti communicat, propterea quod uniuscujusque suum propositum in confessione declaratur.


Baptizentur de quibus ignoratur an sint baptizati. Ex concilio Carthaginensi.

CCLXVI. (Concil. Carthag. V, c. 5; lib. VII Capitular. c. 307; BURCHARD. lib. IV, c. 45.) Item placuit de infantibus, quoties non inveniuntur certissimi testes qui eos baptizatos esse sine dubitatione testentur, neque ipsi sunt per aetatem de traditis sibi sacramentis idonei respondere, absque ullo scrupulo [Col. 0241C] eos esse baptizandos.


De baptizatis qui non confirmati moriuntur. Ex concilio Eliberitano.

CCLXVII. (Concil. Eliber. c. 77, BURCHARD. lib. IV, c. 92.) Si quis diaconus regens plebem sine episcopo vel presbytero aliquos baptizaverit, episcopus eos per benedictionem perficere debebit. Quod si ante de saeculo recesserint, sub fide qua quisque credidit poterit esse justus.


128 De rebaptizatis. Ex concilio Hilerdensi.

CCLXVIII. (Concil. Hilerd. c. 9.) De his qui in praevaricatione rebaptizati sunt sine aliqua necessitate vel tormento, placuit ut circa eos Nicaenae [Col. 0241D] synodi statuta serventur, id est, ut septem annos inter catechumenos orent, et duos inter catholicos, et postea fidelibus in oblatione et eucharistia communicent.


Quod nonnisi in Pascha et Pentecoste sit baptizandum. Ex concilio Wormatiensi.

CCLXIX. (Concil. Wormat. c. 1; BURCHARD. lib. IV, c. 7.) Sacrosancti baptismi sacramentum nonnisi in paschali festivitate et Pentecosten unusquisque fidelium noverit esse praebendum, exceptis his quibus mortis urgente periculo, ne in aeternum pereant, talibus oportet remediis subvenire.


[Col. 0242A] Ex concilio Meldensi, cap. 18.

CCLXX. (Concil. Meld. c. 48; BURCHARD. lib. IV, c. 14.) Nemo presbyterorum baptizare praesumat nisi in vicis et ecclesiis baptismalibus, atque temporibus constitutis, nisi causa aegritudinis vel certae necessitatis: et vici auctoritatem et privilegia debita retineant.


De fontibus sacris. Unde supra.

CCLXXI. (BURCHARD. lib. IV, c. 13, et apud GRATIAN. dist. 4, de consecr. c. 106.) Omnis presbyter qui fontes lapideos habere nequiverit, vas conveniens ad hoc solummodo baptizandi officium habeat. Similiter ad corporale lavandum et ad pallas altaris propria vasa habeantur, in quibus nihil aliud fiat [Col. 0242B] [(228) 1Kb] .


129 Ut omnis presbyter suis parochianis symbolum et orationem Dominicam insinuet. Ex concilio Rhemensi, tit. 20.

CCLXXII. (BURCHARD., lib. II c. 62.) Ut omnis presbyter omnibus parochianis suis symbolum et orationem Dominicam aut ipsemet insinuet aut aliis insinuandum injungat [(229) 1Kb] . Et cum ad confessionem tempore quadragesimali veniunt, haec ab unoquoque memoriter sibi decantari faciat nec ante sanctam communionem alicui tradat nisi haec ex corde pronuntiare noverit; siquidem sine horum scientia nullus salvus esse poterit. In uno enim fides et credulitas Christiana continetur, in alio quid orare et petere a Deo debeamus exprimitur. Quod vero sine [Col. 0242C] fide nemo possit esse salvus, Dominus ostendit, cum dicit: Qui crediderit et baptizatus fuerit, salvus erit (Marc. XVI). Nullus autem credere potest quod nescit nec audivit. Ait enim Paulus: Quomodo credent ei quem non audierunt? (Rom. X.) Nec sola sufficit fides in corde, nisi etiam verbis enuntietur, ut idem Apostolus testis est: Corde, inquit, creditur ad justitiam, ore autem confessio fit ad salutem (Rom. X). Nullus autem de stoliditate sensus vel tenuitate ingenii causetur: quia haec tam parva sunt ut nemo tam hebes et barbarus sit qui hoc discere et verbis communibus pronuntiare non possit; tam magna, ut qui horum scientiam pleniter capere potuerit, sufficere ea sibi credatur ad salutem perpetuam. (Capitulare THEODULPHI c. 22, et lib. VI Capitular. c. [Col. 0242D] 172). Illud etiam observandum, ut nullus suscipiat infantem in baptismo a sacro fonte antequam eumdem symbolum et orationem 130 dominicam coram presbytero decantet; et ut presbyter omnibus patrinis annuntiet quod debitores sint suis filiolis, cum ad intelligibilem aetatem venerint, haec eadem insinuare.


Ex Capitularium lib. II.

CCLXXIII. (Concil. Mogunt. sub Car. M. c. 47; lib. II Capitular. c. 39.) Praecipimus ut unusquisque [Col. 0243A] compater et proximi spirituales filios suos catholice instruant [(230) 1Kb] .


Ex eodem, cap. 49.

CCLXXIV. (Concil. Arelat. VI, c. 19; lib. II Capitular. c. 46.) Ut parentes filios suos, et patrini eos quos de fonte suscipiunt, erudire summopere studeant; illi, quia eos genuerunt et eis a Domino dati sunt; et isti, quia pro eis fidejussores exstiterunt.


De Litania majore. Ex concilio Moguntiacensi.

CCLXXV. (Concil. Mogunt. sub Car. M. c. 33; lib. V Capitular. c. 86; BURCHARD. lib. XIII, c. 6.) Placuit nobis ut litania major observanda sit a cunctis Christianis die septimo Kalend. Maii, sicut legendo reperimus, et sicut sancti patres nostri constituerunt, non equitando, non pretiosis vestibus [Col. 0243B] induti, sed cinere respersi, et cilicio induti, nisi infirmitas impedierit [(231) 1Kb] .


De jejunio Rogationum.

CCLXXVI. (BURCHARD. lib. XIII, c. 7.) Cum exigentibus peccatis Galliarum populi luporum rabie acriter interimerentur (editio Helmaestad., infestarentur), nec hujus flagelli aliquod remedium invenire possent, congregati traduntur 131 Galliarum episcopi apud Viennam urbem [(232) 1Kb] , atque in commune statuerunt ut triduanum jejunium facerent. Cumque Dominus pestem misericorditer abstulisset, hi dies in consuetudinem annuae celebritatis venerunt, ut per Galliarum provincias ante Ascensionis Domini diem celebrarentur. Agamus et nos hos dies cum summa reverentia et devotione, cum abstinentia [Col. 0243C] carnis et humilitate cordis: non ut visibilium luporum rabiem evadamus, sed ut invisibilium, id est, spirituum immundorum, tentamenta vincere valeamus [(233) 1Kb] . Nullus autem his diebus vestimenta pretiosa induat, qui in sacco et cinere lugere debemus. Prohibeantur ebrietates et comessationes quae fiunt in vulgari plebe. Nemo ibi equitare praesumat, sed discalciatis pedibus omnes incedant. Nequaquam mulierculae choreas ducant, sed omnes in commune Kyrie eleison decantent, et cum contritione cordis Dei misericordiam exorent pro peccatis, pro pace, pro peste, pro conservatione frugum, et pro caeteris necessitatibus. Dies enim abstinentiae sunt, non laetitiae.


[Col. 0243D] De jejunio Quatuor Temporum. Ex concilio Moguntiacensi.

CCLXXVII. (Concil. Mogunt. sub Car. M. c. 34; lib. V Capitular. c. 86; BURCHARD. lib. XIII, c. 2.) Constituimus ut quatuor tempora anni ab omnibus cum jejunio observentur, id est, in Martio hebdomada prima, in Junio secunda, in Septembri tertia, in Decembri quarta, quae fuerit plena ante vigiliam Natalis Domini, id est, feria quarta et sexta et sabbato. Veniant omnes ad ecclesiam hora nona 132 cum litaniis ad missarum solemnia.


[Col. 0244A] De vigiliis sanctorum.

CCLXXVIII. (BURCHARD. lib. XIII, c. 16.) Presbyteri cum sacras festivitates populo annuntiant, etiam jejunium vigiliarum eos omnimodis servare moneant.


De indicto jejunio. Ex concilio Moguntiacensi.

CCLXXIX. (Concil. Mogunt. sub Car. M. c. 35; lib. V Capitular. c. 87; BURCHARD. lib. XIII, c. 4.) Si quis indictum jejunium superbiendo contempserit et observare cum caeteris Christianis noluerit, in Gangrensi concilio praecipitur ut anathematizetur.


Ex concilio Gangrensi.

CCLXXX. (Conc. Gangr. c. 19; BURCHARD. lib. XIII, c. 5.) Si quis eorum qui continentiae student, absque necessitate corporea tradita in commune jejunia [Col. 0244B] ab Ecclesia custodita superbiendo dissolvit, stimulo suae cogitationis impulsus, anathema sit.


De eadem re. Ibidem.

CCLXXXI. Quicunque indictum jejunium violant sine gravi necessitate, memorentur Jonathae filii Saul regis, qui maledictum patris parvipendens parumper mellis in summitate virgae comedit, et idcirco sententiam mortis promeruit (I Reg. XIV).


Item ex Capitularium lib. I, cap. 47.

CCLXXXII. (BURCHARD. lib. XIII, c. 17.) Ut in Ecclesia a sacerdotibus jejunia constituta sine necessitate rationabili non solvantur.


133 De fame et pestilentia.

CCLXXXIII. (Lib. I Capitular. c. 118; BURCHARD. lib. XIII, c. 18.) De hoc si evenerit fames, pestilentia, [Col. 0244C] inaequalitas aeris, vel alia qualiscunque tribulatio, non exspectetur edictum nostrum, sed statim deprecetur misericordia Dei.


Quid sit usura.

CCLXXXIV. (Lib. I Capitular. c. 125; BURCHARD. lib. II, c. 126.) Usura est ubi amplius requiritur quam datur, verbi gratia, si dederis decem solidos, et amplius requisieris; vel si dederis frumenti modium unum, et super eum aliquid exigas.


Item cap. 123.

CCLXXXV. (Lib. I Capitular. c. 129.) Turpe lucrum exercent qui per varias circumventiones lucrandi causa inhoneste res quaslibet congregare decertant.


[Col. 0244D] Quid sit fenus.

CCLXXXVI. (Lib. I Capitular. c. 130.) Fenus est qui aliquid praestat. Justum fenus est, qui amplius non requirit nisi quantum praestitit.


De eadem re. Ibidem cap. 125.

CCLXXXVII. (Lib. I Capitular. c. 131; BURCHARD. lib. II, c. 127.) Quicunque enim tempore messis vel vindemiae, non necessitate, sed propter cupiditatem, comparat annonam vel vinum, verbi gratia, de duobus denariis comparat modium unum, et servat usque [Col. 0245A] dum venundetur denariis quatuor, aut sex, aut amplius, hoc turpe lucrum dicimus.


134 De confessione et poenitentia.

CCLXXXVIII. (BURCHARD. lib. XIX, c. 2.) Presbyteri debent admonere plebem sibi subjectam ut omnis qui se sentit mortifero peccati vulnere sauciatum, feria quarta ante Quadragesimam cum omni festinatione recurrat ad vivificantem matrem Ecclesiam, ubi quod male commisit cum omni humilitate et contritione cordis simpliciter confessus suscipiat remedia poenitentiae secundum modum canonicis auctoritatibus praefixum, tradaturque Satanae in interitu carnis, ut spiritus salvus sit in die Domini. Non solum autem ille qui mortale aliquod commisit, sed etiam omnis homo quicunque se recognoscit immaculatam [Col. 0245B] Christi tunicam, quam in baptismo accepit, peccati macula polluisse, ad proprium sacerdotem venire festinet, et cum purificatione [Burchard., puritate] mentis omnes transgressiones omniaque peccata, quibus Dei offensam se incurrisse meminit, humiliter confiteatur, et quidquid ei a sacerdote fuerit injunctum, ac si ab ipso omnipotentis Dei ore esset prolatum, ita diligenter intendat et cautissime observet.


De poenitentibus. Ex concilio Africano.

CCLXXXIX. (Concil. Carthag. III, c. 32; lib. V Capitular. c. 53; BURCHARD. lib. XIX, c. 40.) Cujuscunque poenitentis publicum et vulgatum crimen est, quod universam Ecclesiam commoverit, ante [Col. 0245C] absidam manus ei imponatur.


De eadem re. Ex concilio Agathensi.

CCXC. (Conc. Agath. c. 15; BURCHARD. lib. XIX, c. 27.) Poenitentes, tempore quo poenitentiam petunt, impositionem manuum et 135 cilicium super capita a sacerdote, sicut ubique constitutum est, consequantur. Si autem comas non deposuerint aut vestimenta non mutaverint, abjiciantur [edit. Helmaestad. Si autem comas deponere aut vestimenta mutare noluerint, abjiciantur].


Item unde supra. Ex eodem concilio.

CCXCI. (BURCHARD. lib. XIX, c. 26, et dist. 50, c. 64.) In capite Quadragesimae omnes poenitentes qui publicam suscipiunt aut susceperunt poenitentiam, ante fores ecclesiae se repraesentent episcopo [Col. 0245D] civitatis, sacco induti, nudis pedibus, vultibus in terram prostratis, reos se esse ipso habitu et vultu proclamantes; ubi adesse debent decani, id est archipresbyteri parochiarum, cum testibus, id est presbyteri poenitentium, qui eorum conversationem diligenter inspicere debent; et secundum modum culpae poenitentiam per praefixos gradus injungat. Post haec in ecclesiam eos introducat, et cum omni clero septem poenitentiae psalmos in terram prostratus cum lacrymis pro eorum absolutione decantet. Tum consurgens ab oratione, juxta id quod canones jubent, manus eis imponat, aquam benedictam super eos spargat, cinerem prius mittat, dein cilicio capita eorum cooperiat, et cum gemitu ac crebris suspiriis [Col. 0246A] eis denuntiet quod sicut Adam projectus est de paradiso, ita et ipsi ab Ecclesia ob peccata ejiciantur. Post haec jubeat ministros ut eos extra januas ecclesiae expellant. Clerus vero prosequatur eos cum responsorio: In sudore vultus tui vesceris pane tuo, etc. (Gen. III), ut videntes sanctam Ecclesiam ob facinora 136 sua tremefactam et commotam, non parvipendant poenitentiam. In sacra autem Domini coena rursus ecclesiae liminibus se praesentent.


De danda poenitentia. Ex concilio Moguntiacensi.

CCXCII. (Concil. Mogunt. sub Rabano c. 31; BURCHARD. lib. XIX, c. 28.) Modus tempusque poenitentiae peccata sua confitentibus aut per antiquorum canonum institutionem, aut per sanctarum Scripturarum auctoritatem, aut per ecclesiasticam consuetudinem [Col. 0246B] imponi debet a sacerdotibus. Nam qui peccatis gravibus leves quosdam et inusitatos imponunt poenitentiae modos, consuunt pulvillos, secundum propheticum sermonem, sub omni cubito manus, et faciunt cervicalia sub capite universae aetatis ad capiendas animas. Sed discretio servanda est inter poenitentes publice et absconse. Nam qui publice peccat, oportet ut publica multetur poenitentia et secundum ordinem canonum pro merito suo excommunicetur et reconcilietur


Qualiter suscipere debent poenitentem episcopi vel presbyteri. Ex Poenitentiali Romano.

CCXCIII. (BURCHARD. lib. XIX, c. 33.) Quotiescunque Christiani ad poenitentiam accedunt, jejunia [Col. 0246C] injungimus, et nos communicare cum eis debemus in jejunio unam aut duas hebdomadas vel quantum possumus, ut non dicatur quod sacerdotibus Judaeorum a Domino dicitur: Vae vobis legisperitis, qui aggravatis homines, imponentes super humeros eorum onera gravia et importabilia, 137 ipsi autem uno digito vestro non tangitis sarcinas ipsas (Luc. XI).


Item post pauca.

CCXCIV. (BURCHARD. ibid.) Quotiescunque dederis consilium peccanti, simulque da illi statim poenitentiam, quantum debeat jejunare, aut eleemosynis redimere peccata sua; ne forte obliviscaris quae tibi jam dixit, et iterum tibi necesse sit interrogare, et forsitan erubescat iterum confiteri, et inveniatur jam amplius judicari.


[Col. 0246D] Ut nullus alius praesumat poenitentiam dare vel confessionem audire nisi episcopus aut presbyter. Ex eodem.

CCXCV. Exsurge qui dormis, exsurge a mortuis, et illuminabit te Christus. Frater, Dominus Jesus Christus, qui dixit discipulis suis: Quaecunque ligaveritis super terram, erunt ligata et in coelo; et quaecunque solveritis super terram, erunt soluta et in coelo (Matth. XVIII), de quorum numero quamvis indignos nos esse voluit, ipse te absolvat per ministerium nostrum ab omnibus peccatis tuis, quaecunque cogitatione, locutione, atque operatione negligenter egisti, ut a nexibus peccatorum absolutum perducere te dignetur ad regna coelestia. Amen. Nos etiam, [Col. 0247A] frater charissime, secundum auctoritatem nobis indignis a Domino commissam absolvimus te ab omni vinculo delictorum, ut merearis habere vitam aeternam per eum qui vivit, etc. [(234) 1Kb]

(BURCHARD. lib. XIX, c. 153.) Sicut enim sacrificium offerre non debent 138 nisi episcopi et presbyteri, quibus claves regni coelestis traditae sunt, sic nec poenitentium judicia alii usurpare debent.


Ut diaconus, si necesse sit, suscipiat confessionem.

CCXCVI. (HALITGAR. in praefat. lib. VI; BURCHARD. lib. XIX, c. 154.) Si autem necessitas evenerit, et presbyter non fuerit praesens, diaconus suscipiat poenitentem ad sanctam communionem.


Item de suscipienda confessione. Ex Theodori archiepiscopi vel Bedae presbyteri Poenitentiali.

[Col. 0247B] CCXCVII. (HALITGAR. ibid. BURCHARD. lib. XIX, c. 2.) Episcopi vel presbyteri, quando fidelium recipiunt confessiones, humiliare se debent, et cum tristitiae gemitu lacrymisque orare, non solum pro suis delictis, sed etiam pro fratris casu. Ait enim Apostolus: Quis infirmatur, et ego non infirmor? (II Cor. XI.)


Unde supra.

CCXCVIII. (HALITGAR. ibid; BURCHARD. lib. XIX, c. 2.) Cum ergo venerit aliquis ad sacerdotem confiteri peccata sua, mandet ei sacerdos ut exspectet modicum, donec intret ecclesiam aut cubiculum suum ad orationem. Si autem non est locus aptus ad hoc, dicat hanc orationem in corde suo.


Oratio.

[Col. 0247C] CCXCIX. (HALITGAR. ibid.; BURCHARD. ibid. c. 3.) Domine Deus omnipotens, propitius esto mihi peccatori, ut condigne tibi possim gratias agere, qui me indignum propter tuam misericordiam ministrum fecisti officii 139 sacerdotalis, et me exiguum humilemque mediatorem constituisti ad orandum et intercedendum ad Dominum nostrum Jesum Christum Filium tuum pro peccantibus et ad poenitentiam revertentibus. Ideoque, dominator Domine, qui omnes homines vis salvos fieri et ad agnitionem veritatis venire, qui non vis mortem peccatorum, sed ut convertantur et vivant, suscipe orationem meam, quam fundo ante conspectum clementiae tuae pro famulis et famulabus tuis qui ad poenitentiam venerunt, ut des illis spiritum compunctionis, ut resipiscant [Col. 0247D] a diaboli laqueis, a quo adstricti tenentur, et ad te per condignam satisfactionem revertantur per eumdem Dominum.

Videns autem ille qui ad poenitentiam venit sacerdotem tristem et lacrymantem pro suis facinoribus, magis ipse timore Dei perculsus, amplius tristetur et exhorrescat peccata sua [(235) 1Kb] .


Ordo ad dandam poenitentiam. Unde supra.

CCC. (BURCHARD. ibid.) Post haec interroga eum [Col. 0248A] blande leniterque. 140 Credis in Deum Patrem, et Filium, et Spiritum sanctum? Resp. Credo. Credis quod istae tres personae unus Deus sit? Resp. Credo. Credis quod in ipsa ista carne, in qua nunc es, in ipsa resurgere habes in die judicii et recipere sive bonum sive malum quod gessisti? Credo. Vis dimittere illis peccata qui in te peccaverunt, Domino dicente: Si non remiseritis hominibus peccata eorum, nec Pater vester dimittet vobis peccata vestra (Matth. VI). Resp. Volo. Et require ab eo diligenter si est incestuosus, aut suo seniori infidelis. Et si non vult incestum dimittere, non potes ei dare poenitentiam. Si autem vult, potes. His praemissis, poenitentem alloqui affectuose debet sacerdos his verbis:

Frater, noli erubescere peccata tua confiteri. Nam [Col. 0248B] et ego peccator sum, et fortassis pejora quam tu feceris habeo facta. Haec idcirco admoneo, quia usitatum generis humani vitium est, ut beatus Gregorius dicit (lib. XXII Moral. c. 9), et labendo peccatum committere, et commissum confitendo non prodere, sed negando defendere, atque convictum defendendo multiplicare. Et qui diabolo instigante nefanda crimina perpetrare non metuimus, haec eadem quae opere absque ulla verecundia perfecimus, eodem suadente saltim verbis confiteri erubescimus, et coram homine, qui similis nostri est, eisdemque fortasse passionibus subjacet, confundimur dicere quod coram Domino, qui omnia inspicit, absque ullo mentis rubore committere non formidavimus detestanda actione. Sponte ergo fateamur quod nullo [Col. 0248C] cogente commisimus. Si vero nos nostra scelera celaverimus, 141 ab illo manifestabuntur qui et accusator [cod. Rivipull., auctor] est peccati et incentor [(236) 1Kb] . Ipse enim hic nos ut peccemus instigat; ipse, cum peccaverimus, accusat. Si ergo in hac vita praeveniamus eum et ipsi sceleris nostri accusatores simus, nequitias diaboli inimici nostri et accusatoris effugiemus, Paulo teste, qui ait: Si nosmetipsos judicaremus, non utique dijudicaremur (I Cor. VI).

Videns autem eum sacerdos verecundantem, rursum prosequatur: Fortasse, charissime, non omnia quae gessisti ad memoriam modo veniunt. Ego te interrogabo. Tu cave ne diabolo suadente aliquid celare praesumas. Et tunc eum ita per ordinem interroget.

[Col. 0248D] Fecisti homicidium aut casu aut volens, aut pro vindicta parentum, aut jubente domino tuo, aut in publico bello. Si voluntarie fecisti, septem annos poenitere debes; si nolens aut casu, quinque annos. Si pro vindicta parentis, unum annum, et sequentibus duobus annis tres quadragesimas et legitimas ferias. Si in bello, quadraginta dies. Si liber es, et jubente domino servum innocentem occidisti, annum unum, in duobus aliis annis tres quadragesimas et [Col. 0249A] legitimas ferias. Si servus dignus est morte, quadraginta dies poeniteat.

Fecisti truncationes manuum aut pedum, aut oculos hominis eruisti, aut vulnerasti hominem. Pro truncatione annum unum poenitere debes; pro vulnere, quadraginta dies poeniteat.

Fecisti perjurium aut pro cupiditate saeculi, aut coactus et pro necessitate aut pervicacia 142 aut parentum, aut nesciens aut alios in perjurium induxisti scienter. Si sciens pejerasti, et alios in perjurium induxisti, septem annos poenitere debes. Si nesciens, annum unum et tres quadragesimas. Si pro vita vel membris, tres quadragesimas:

Fecisti furtum aut sacrilegium aut infracturas vel rapinam, tollens quod tuum non erat. Si domos per [Col. 0249B] noctem infregisti et quadrupedia tulisti vel fortiorem causam valentem solidis quadraginta, annum unum poenitere debes et pretium reddere. Si non reddis, annos duos poeniteas. Si majorem fecisti furtum, tres annos poenitere debes. Et si saepe fecisti, annos septem. Pro modico furto viginti dies, pueri decem dies. Si de ecclesia aliquid tulisti, quod est sacrilegium, septem annos poeniteas.

Fecisti adulterium cum uxore aliena vel desponsata, vel virginem corrupisti, sive cum sanctimoniali vel Deo dicata, vel cum absoluta femina, id est, sine marito, vel cum ancilla propria. Si moechatus es cum alterius uxore aut cum sanctimoniali, septem annos poeniteas; si cum virgine, duos annos; si cum vidua, annum unum. Si tuam uxorem dimisisti et [Col. 0249C] alterius junxisti, septem annos poeniteas; si cum vacante femina, tres quadragesimas et legitimas ferias; si cum propria ancilla, quadraginta dies poenitere debes.

Nupsisti cum uxore tua vel ancilla retro. Si fecisti, quadraginta dies debes poenitere.

Nupsisti cum uxore tua quadraginta dies ante partum, quadraginta dies debes poenitere.

143 Nupsisti in die Dominico, tres dies poenitere debes.

Fecisti raptum de virgine vel vidua, tres annos poenitere debes.

Fecisti fornicationem, sicut Sodomitae fecerunt, cum pecoribus aut cum matre vel sorore, quindecim annos vel duodecim poenitere debes.

[Col. 0249D] Coinquinatus es cum uxore tua in Quadragesima. Si hoc fecisti, annum unum poenitere debes aut viginti sex solidos in eleemosynam dare. Si per ebrietatem evenit, quadraginta dies poeniteas.

Hoc etiam caveri debet, ut viginti dies ante Natale Domini et Pentecosten et omni die Dominica et post conceptionem manifestatam vir contineat se ab uxore.

[Col. 0250A] Dixisti falsum testimonium pro cupiditate aut nesciens, annum unum poeniteas.

Truncasti ullum membrum, tres annos poeniteas.

Odisti fratrem tuum. Quandiu in ipso odio fuisti, tandiu poeniteas in pane et aqua.

Detraxisti ullum hominem ad seniorem vel ad pares propter invidiam, quadraginta dies poeniteas.

Violasti in furto sepulcrum, annos duos poeniteas.

Contigit tibi ulla negligentia de sacrificio Domini, centum quadraginta dies poeniteas.

Consuluisti magos aut aruspices aut incantatores aut sortilegos, vel vota quae ad arbores vel ad fontes fiunt vovisti, annos tres poeniteas.

144 Tulisti aliquid pecuniae de Ecclesia. Aut in quadruplum restitue, aut tres annos poeniteas.

[Col. 0250B] Perdidisti aliquem per injustam delaturam, tres annos poeniteas.

Duxisti aut transmisisti aliquem in captivitatem, tres annos poeniteas [(237) 1Kb] .

Cremasti domum aut aream alterius, tres annos poeniteas.

Fecisti vomitum per ebrietatem, quindecim dies poeniteas. Si per contentionem, quadraginta. Si nesciens, sex dies poeniteas [(238) 1Kb]

Manducasti morticina aut dilacerata a bestiis, quadraginta dies poeniteas. Similiter si sanguinem comederis.

Bibisti de liquore in quo mus vel mustela mortua inventa fuerit, quadraginta dies poeniteas.

Contempsisti indictum jejunium in Ecclesia vel [Col. 0250C] decreta seniorum, quadraginta dies poeniteas. Si in Quadragesima, unum annum.

145 Oppressisti infantem tuum, quinque annos aut tres poenitere debes.

Bibisti ullum maleficium, id est, herbas vel alias causas, ut non potuisses infantes habere, aut alio donasti, aut hominem per mortiferam potionem occidere voluisti, aut alium hoc facere docuisti, aut de semine viri gustasti ut in amorem tuum exardesceret, aut chrisma bibisti aut ad subvertendum Dei judicium alteri dedisti, etc. Si quid hujusmodi operatus es, septem annos poeniteas.

Necasti voluntarie partus tuos, decem annos poeniteas. Et si filium vel filiam occidisti, duodecim. Et si in utero ante conceptum, unum annum. Si [Col. 0250D] post conceptum, tres annos. Si tuus infans per tuam negligentiam sine baptismo mortuus est, annum unum poeniteas, et nusquam sis sine aliqua poenitentia.

Fecisti aliquid, quod pagani faciunt in Kalendis Januarii, in cervulo vel in vegula, tres annos poeniteas.

Fecisti aliquid vel dixisti in quocunque opere [Col. 0251A] quod inchoas per sortilegam vel magicam artem, annum unum poeniteas.

Misisti filium tuum super tectum aut super fornacem pro aliqua sanitate, vel incendisti grana ubi mortuus homo fuerat, quinque annos poeniteas.

Cantasti carmina diabolica super mortuos, viginti dies poeniteas.

Junxisti te mulieri tempore menstruo, quadraginta dies poeniteas.

Nupsisti cum uxore tua, postquam peperit, antequam quadraginta dies adimplerentur, 146 triginta dies poeniteas.

Communicasti de sacrificio Domini, et non prius abstinuisti ab uxoris amplexu quinque aut septem diebus, dies viginti poeniteas.

[Col. 0251B] Operatus es aliquid in Dominica die, septem dies poeniteas.

Detraxisti vel maledixisti aliquem causa invidiae, septem dies poeniteas.

(BURCHARD. lib. XIX, c. 6; Capitulare THEODULFI, c. 31.) Nunc tibi octo principalia vitia explicabo, id est, superbiam, vanam gloriam, invidiam, iram, tristitiam, avaritiam, ventris ingluviem, luxuriam. Ex quibus si te culpabilem recognoscis, poenitentiam suscipe. Nam ex his omnia vitia oriuntur. [(239) 1Kb] [De superbia, quae initium omnis peccati est et regina omnium malorum, nascitur omnis inobedientia, omnis praesumptio, et omnis pertinacia, contentiones, haereses, arrogantia.] De vana gloria oriuntur inobedientia, jactantia, hypocrisis, contentiones, [Col. 0251C] pertinacia, discordiae, novitatum praesumptiones. De invidia nascitur odium, susurratio, detractio, exsultatio in adversis proximi, afflictio in prosperis. De ira oriuntur rixae, tumor mentis, contumeliae, clamor, indignatio, blasphemiae. De tristitia nascitur malitia, rancor, pusillanimitas, desperatio, torpor, vagatio mentis. De avaritia oriuntur proditio, fraus, fallacia, perjuria, inquietudo, et contra misericordiam obduratio. De ventris ingluvie propagatur inepta laetitia, scurrilitas, immunditia, multiloquium, hebetudo sensus. De luxuria generatur caecitas mentis, inconsideratio, inconstantia, praecipitatio, 147 amor sui, odium Dei, affectus praesentis saeculi, horror et desperatio futuri.



ALLOCUTIO.
[Col. 0251D]

(BURCHARD. lib. XIX, c. 7.) Ergo si superbus usque modo fuisti, humilia te ipsum in conspectu Dei. Si vanam gloriam dilexisti, cogita ne propter transitoriam laudem aeternam perdas mercedem. Si invidiae rubigo te huc usque consumpsit, quod est maximum peccatum et super omnia detestabile, quia diabolo comparatur invidus, qui primo homini invidit datum quod ipse per suam culpam perdiderat, age poenitentiam, et profectum aliorum, tuum deputa. Si tristitia te superat, patientiam et longanimitatem meditare. Si avaritiae morbus gravat, cogita quia radix est omnium malorum et idololatriae [Col. 0252A] comparatur, et ideo largum te esse oportet. Si ira te vexat, quae in stultorum sinu requiescit, dominari debes animo tuo, et hanc a te mentis tranquillitate fuga. Si ventris ingluvies ad vorandum pertrahit, sobrietatem sectare. Si luxuria, castitatem vove.

Tunc prosternat se poenitens in terram, et cum lacrymis dicat: Et in his et in aliis quibuscunque humana fragilitas contra Deum et creatorem suum aut cogitando, aut loquendo, aut operando, aut delectando, aut concupiscendo peccare potest, in omnibus me peccasse et reum in conspectu Dei super omnes homines esse cognosco et confiteor. Humiliter etiam te, sacerdos Dei, exposco ut intercedas pro me et pro peccatis meis ad Dominum et creatorem nostrum, quatenus de his et de omnibus 148 sceleribus [Col. 0252B] meis veniam et indulgentiam consequi merear.

Deinde sacerdos surgat et psalmum XXXVII decantet. Deinde L et LIII, et prosternat se in terram, et dicat hanc orationem:


ORATIO

Precor, Domine, clementiae et misericordiae tuae majestatem ut famulo tuo illi nunc peccata et facinora sua confitenti veniam relaxare digneris et praeteritorum culpas indulgeas. Qui humeris tuis ovem perditam reduxisti, qui publicani precibus et confessione placatus es, tu etiam, Domine, huic famulo tuo illi placatus esse digneris. Tu hujus precibus benignus aspira, ut in confessione placabilis permaneat. Fletus ejus et petitio perpetuam clementiam tuam celeriter exoret, sanctisque altaribus restitutus [Col. 0252C] rursum aeternae ac coelesti gloriae mancipetur, qui vivis, etc.


Deinde adjungatur:

Deus omnipotens sit adjutor et protector tuus, et praestet indulgentiam de peccatis tuis praeteritis, praesentibus et futuris (BURCHARD. lib. XIX, c. 7).

Praefatio BEDAE de remediis peccatorum.) Haec de remediis peccatorum ex priorum monumentis excerpsimus; in quibus tamen omnibus, non auctoritate censoris, sed consilio potius compatientis usi sumus, solerter admonentes doctum quemque sacerdotem Christi ut in universis quae hic adnotata repererit, sexum, aetatem, conditionem, statum, personam, intellectum, ipsum quoque cor 149 poenitentis curiose discernat, et secundum haec, ut [Col. 0252D] sibi visum fuerit, singula quaeque dijudicet. Quibusdam namque a cibis abstinendo, aliis eleemosynas dando, nonnullis genua flectendo saepius, sive in cruce stando, aut aliquid aliud hujusmodi, quod ad purgationem peccatorum pertineat, faciendo, universa necesse est errata corrigere; quae universa in examine discreti debent pendere judicis.


De poenitentibus. Ex concilio Africano.

CCCI. (HALITGAR. lib. III, c. 1, 11; concil. Carthag. III, c. 31.) Poenitentibus secundum differentiam peccatorum episcopi arbitrio poenitentiae tempora decernantur.


[Col. 0253A] De eadem re. Ex eodem.

CCCII. (HALITGAR. ibid. c. 1, concil. Carthag. IV, c. 74; BURCHARD. lib. XIX, c. 35.) Ut sacerdos poenitentiam imploranti absque personae acceptione poenitentiae leges injungat.


Ut poenitentia conjugatis ex consensu detur. Ex concilio Arelatensi.

CCCIII. (Concil. Arelat. II, c. 22; BURCHARD. lib. XIX, c. 111.) Poenitentiam conjugatis nonnisi ex consensu dandam.


Ex concilio Laodicensi.

CCCIV. (Concil. Laodic. c. 2; HALITGAR. lib. III, c. 15; BURCHARD. lib. XIX, c. 41.) De his qui diversis facinoribus peccaverunt, et perseverantes in oratione confessionis et poenitentiae conversionem a [Col. 0253B] malis habuere perfectam, pro qualitate delicti talibus poenitentiae tempus impensum, propter clementiam et bonitatem Dei communio concedatur.


150 De eadem re.

CCCV. (HALITGAR. in praefat. lib. VI; BURCHARD. lib. XIX, c. 32.) Unumquemque hominem accedentem ad poenitentiam si videris acriter et assidue stare in poenitentia, statim remissius age adversus eum [(240) 1Kb] .


Ex concilio Africano.

CCCVI. (Concil. Carthag. III, c. 32; BURCHARD. lib. XIX, c. 40, 70.) Ut presbyter non interrogato episcopo non reconciliet poenitentem, nisi absentia episcopi, necessitate compellente.


Ex epistola Innocentii papae.

[Col. 0253C] CCCVII. Decreta INNOC. I, c. 7; HALITGAR. lib. III, c. 13; BURCHARD. lib. XVIII, c. 18.) De poenitentibus autem qui sive ex gravioribus commissis, sive ex levioribus poenitentiam gerunt, si nulla interveniat aegritudo, quinta feria ante Pascha eis remittendum Romanae Ecclesiae consuetudo demonstrat. Sane si quis aegritudinem inciderit, et usque ad desperationem devenerit, ei est ante tempus Paschae relaxandum.


Ex concilio Carthaginensi.

CCCVIII. (Concil. Carthag. IV, c. 75; BURCHARD. lib. XV, c. 38.) Ut negligentes poenitentes tardius recipiantur.


151 Ut nullus episcopus alterius civitatis vel parochiae poenitentem suscipiat, vel sine episcopi vel presbyteri [Col. 0253D] testimonio reconciliet. Ex epistola Felicis papae.

CCCIX. (FELIX III, epist. 7, c. 6.) Curandum summopere est ne quis fratrum coepiscoporumque nostrorum aut etiam presbyterorum in alterius civitate vel dioecesi poenitentem, vel sub manu positum sacerdotis, aut eum qui reconciliatum se dixerit, sine episcopi vel presbyteri testimonio et litteris, ad cujus pertinet parochiam, suscipiat.


Ut presbyteris et diaconibus manus tanquam poenitentibus non imponatur. Ex concilio Carthaginensi.

CCCX. (Concil. Carthag. V, c. 11; BURCHARD. lib. [Col. 0254A] XIX, c. 72.) Confirmatum est ut si quando presbyteri vel diaconi in aliqua graviori culpa convicti fuerint, qua eos a ministerio necesse sit removeri, non eis manus tanquam poenitentibus vel tanquam fidelibus laicis imponatur.


Ut poenitentia clericis non negetur. Ex concilio Arelatensi.

CCCXI. (Concil. Arelat. II, c. 29.) Poenitentiam desiderantibus clericis non negandam.


Qualiter presbyteri et diaconi agant poenitentiam. Ex epistola Leonis papae.

CCCXII. (Decreta LEONIS I, c. 16; BURCHARD. lib. XIX, c. 71.) Alienum est a consuetudine ecclesiastica ut qui in presbyterali honore aut diaconi gradu fuerint consecrati, hi pro crimine 152 aliquo suo per [Col. 0254B] manus impositionem remedium accipiant poenitendi, secundum quod scriptum est: Sacerdos, si peccaverit, quis orabit pro illo? (I Reg. I.) Unde hujusmodi lapsis ad promerendam misericordiam Dei privata est expetenda secessio; ubi illis satisfactio, si fuerit digna, sit etiam fructuosa.


Ut a negotiatione poenitentes abstineant. Ex epistola Leonis papae.

CCCXIII. (Decreta LEONIS I, c. 23; HALITGAR. lib. III, c. 6; RAB. epist. ad Heribald. c. 15; BURCHARD. lib. XIX, c. 95.) Qualitas negotiandi aut excusat aut arguit, quia est honestus quaestus et turpis. Verumtamen poenitenti utilius est dispendia pati quam periculis negotiationis astringi, quia difficile est inter ementis vendentisque commercium non intervenire [Col. 0254C] peccatum.


Ut post depositum cingulum nullus poenitens ad militiam saecularem redeat. Ex eadem.

CCCXIV. (Decreta LEONIS I, c. 24; HALITGAR. ibid. c. 7; BURCHARD. lib. XIX, c. 66.) Contrarium est omnino ecclesiasticis regulis post poenitentiae actionem redire ad militiam saecularem, cum Apostolus dicat: Nemo militans Deo, etc. Unde non est liber a laqueis diaboli qui se militiae mundanae voluerit implicare.


De eadem re. Ex concilio Arelatensi.

CCCXV. (Concil. Arelat. II, c. 25; BURCHARD. lib. XIX, c. 67.) Hi qui post sanctae religionis propositum apostatant, et ad saeculum redeunt, et postmodum poenitentiae remedia non requirunt, communionem non accipiant sine poenitentia; quos etiam [Col. 0254D] jubemus ad clericatus 153 officium non admitti.


Item ex eodem.

CCCXVI. Quicunque habitum saecularem praesumpserit, ab Ecclesia expellatur.


De eadem re. Ex concilio Toletano.

CCCXVII. (Concil. Tolet. VI, c. 7. Vide Decreta SIRICII, c. 5; Concil. Aurelian. I, c. 13, et HALITGAR. lib. III, c. 8.) De his qui acta poenitentia ad pristina redeunt peccata, antiquorum patrum decernunt concilia, ut qui acta poenitentia tanquam canes ac sues ad vomitus pristinos et ad volutabra redeunt, quousque ad remedia poenitentiae recurrant [Col. 0255A] et ad omissum ordinem revertantur, excommunicati et anathema condemnati habeantur.


De eadem re. Ex dictis sancti Gregorii.

CCCXVIII. (BURCHARD. lib. XIX, c. 65.) Qui se illicita meminit commisisse, a licitis etiam studeat abstinere; quatenus per hoc conditori suo satisfaciat; ut qui commisit prohibita, sibimet abscidere debeat etiam concessa.


De eadem re. Ex epistola Leonis.

CCCXIX. (Decreta LEONIS I, c. 22; HALITGAR. lib. III, c. 5; lib. VII Capitular., c. 43.) Illicitorum veniam postulantem oportet etiam a licitis abstinere, dicente Apostolo: Omnia licent, sed non omnia expediunt [(241) 1Kb] [I Cor. VI].


De eadem re. Ex concilio Toletano.

[Col. 0255B] CCCXX. (BURCHARD. lib. XIX, c. 158.) Ea quae frequenti praevaricatione iterantur, frequenti etiam sententia condemnantur.


154 De eadem re. Ex dictis Basilii episcopi.

CCCXXI. (Regula S. Basilii c. 27; BURCHARD. lib. XIX, c. 39.) Poenitentem ex corde ita oportet suscipere sicut Dominus ostendit, cum dicit: Quia convocavit amicos suos et vicinos dicens: Congratulamini mihi, quia inveni ovem meam quam perdideram (Luc. XV).


Unde supra.

CCCXXII. (Regula S. Basilii, c. 18.) Affectum illum in se recipiat poenitens quem gerebat ille qui dicebat: Iniquitatem odio habui et abominatus sum (Psal. CXVIII).


[Col. 0255C] Qualis sit vera poenitentia. Ex dictis sancti Augustini.

CCCXXIII. Poenitentiam certam non facit nisi odium peccati et amor Dei. Quando sic poenites ut tibi amarum sapiat in animo quod antea dulce fuit in vita, et quod te prius oblectabat in corpore, ipsum te cruciet in corde, tunc vere poenites.


Quales esse debemus erga impoenitentes. Unde supra.

CCCXXIV. (Regula S. Basilii c. 28; BURCHARD. lib. XIX, c. 64.) Erga eum qui pro peccato non poenitet tales esse debemus sicut Dominus praecepit dicens: Sit tibi sicut gentilis et publicanus (Matth. XVIII); et sicut Apostolus jubet: Subtrahite, inquit, vos ab omni fratre inordinate ambulante et non secundum traditionem quam tradidi vobis (II Thess. III).


Ut clerici non intersint nuptiis.

[Col. 0255D] CCCXXV. (Concil. Venetic. c. 11; conc. Agath. cap. 39; BURCHARD. lib. II, c. 134.) Presbyteri, diaconi, subdiaconi, 155 vel deinceps quibus ducendi uxores non est licentia, etiam alienarum nuptiarum evitent convivia, neque his coetibus admisceantur ubi amatoria cantantur et turpia, aut obsceni motus corporum choris et saltationibus efferuntur; ne auditus et obtutus sacris mysteriis deputatus turpium spectaculorum atque verborum contagione polluantur.


De eadem re. Ex concilio Moguntiacensi cap. 39.

CCCXXVI. (BURCHARD. lib. II, c. 132.) Quibus licentia [Col. 0256A] uxores ducendi non est, alienarum nuptiarum evitent convivia.


De eadem re. Ex decretis sancti Martini papae.

CCCXXVII. (MARTINUS BRACAR. c. 59; BURCHARD. lib. II, c. 135.) Non licet sacerdotibus vel clericis aliqua spectacula in nuptiis vel conviviis spectare; sed oportet, antequam ingrediantur ipsa spectacula, surgere et redire inde [(242) 1Kb] .


De temporibus quibus se continere debent conjugati ab uxoribus. Ex concilio Helibernensi.

CCCXXVIII. (BURCHARD. lib. XIX, c. 155.) Synodus Helibernensium dicit: In tribus quadragesimis anni, et in die Dominico, et in quarta feria et sexta feria conjugales continere se debent. Item nec in illis diebus copulari quandiu gravata fuerit uxor, id est, [Col. 0256B] a quo die filius in utero motum fecerit usque ad partum. Item a partu post triginta tres dies, si filius, si autem filia, post quinquaginta sex.


156 De eadem re. Ex poenitentiali.

CCCXXIX. Uxoratus contineat se quadraginta dies ante Pascha et Pentecosten, seu ante Natale Domini, et omnem Dominicam noctem, et quartam et sextam feriam, et a conceptione manifestata usque post natam sobolem. Uxor post natam sobolem abstineat se ab ecclesia, si filius est, dies triginta; si filia, dies quadraginta. Mulier se abstineat a viro tres menses ante partum, et post partum quadraginta dies. Qui autem nupserit his diebus, viginti dies poeniteat.


De eadem re.

[Col. 0256C] CCCXXX. (BURCHARD. lib. XIX, c. 76.) Qui in quadragesima ante Pascha cognoverit uxorem suam et noluerit abstinere ab ea, uno [Edit. Helmaestad., annos V poen.] anno poeniteat, aut pretium suum, videlicet viginti sex solidos, ad ecclesiam tribuat, aut pauperibus dividat. Si per ebrietatem et sine consuetudine acciderit, quadraginta dies poeniteat. Quod ante communionem abstinere debet a conjuge.

CCCXXXI. (BURCHARD. lib. V, c. 22.) Omnis homo ante sacram communionem a propria uxore abstinere debet VII, aut V, aut III dies.


De eulogiis populo a presbytero dandis. Ex concilio Nannetensi.

CCCXXXII. (Concil. Nannet. c. 9; BURCHARD. lib. V, c. 27.) Ut de oblationibus quae offeruntur a populo, [Col. 0256D] et consecrationi supersunt, vel de panibus quos offerunt fideles ad 157 ecclesiam, vel certe de suis, presbyter convenienter partes incisas habeat in vase nitido, ut post missarum solemnia, qui communicare non fuerunt parati, eulogias omni die Dominico et in diebus festis exinde accipiant; et illa unde eulogias presbyter daturus est ante in haec verba benedicat:


ORATIO.

(BURCHARD. lib. V, c. 28.) Domine sancte, Pater omnipotens, aeterne Deus, benedicere digneris hunc panem tua sancta et spirituali benedictione, ut sit [Col. 0257A] omnibus salus mentis et corporis, atque contra omnes morbos et universas inimicorum insidias tutamentum. Per Dominum nostrum Jesum Christum Filium tuum, panem vitae, qui de coelo descendit, et dat vitam et salutem mundo, et tecum vivit et regnat.

Providendum est autem ne micae incaute defluant.


Ut presbyteri cum stola incedant. Ex synodo Triburiensi.

CCCXXXIII. Ut presbyteri non vadant nisi stola vel orario induti. Et si in itinere presbyteri spoliantur vel vulnerantur aut occiduntur non stola vestiti, simplici emendatione sua solvantur. Si autem cum stola, tripliciter.


De eadem re. Ex concilio Moguntiacensi.

[Col. 0257B] CCCXXXIV. (Concil. Mogunt. sub. Car. M. c. 28; lib. V Capitular. c. 81, et lib. VI, c. 169; BURCHARD. lib. II, c. 101.) Presbyteri sine intermissione utantur orariis, propter differentiam sacerdotalis dignitatis.


158 Ne clerici laicalibus induantur vestibus. Ex concilio quo supra.

CCCXXXV. (BURCHARD. lib. II, c. 208.) Ut laicalibus vestimentis clerici non utantur, id est, mantellum vel cottam sine cappa, nec pretiosis et ineptis calciamentis et aliis novitatum vanitatibus, sed religioso et decenti habitu incedant [(243) 1Kb] .


De eadem re. Ex concilio Adrisphach in Bajoaria, cap. 41.

CCCXXXVI. Ut nullus clericus vestimenta laicalia [Col. 0257C] portet; nec arma, nisi tantum quod ipsius religioni deceat, induere praesumat.


De eadem re. Ex concilio Carthaginensi.

CCCXXXVII. (Concil. Carthag. IV, c. 45; BURCHARD. lib. II, c. 209.) Clericus professionem suam etiam habitu et incessu probet. Et ideo nec vestibus nec calciamentis decorem quaerat.


Ne presbyteri per pretium ecclesias obtineant. Ex concilio Moguntiacensi.

CCCXXXVIII. (RAB., epist. ad Herib. id., c. 19; BURCHARD. lib. III, c. 110.) Quicunque presbyter per pretium ecclesiam fuerit adeptus, omnimodis deponatur: quoniam contra ecclesiasticae regulae disciplinam agere dignoscitur qui alium presbyterum legitime ad ecclesiam ordinatum per pecuniam expulerit, [Col. 0257D] eamque sibi taliter vindicaverit [(244) 1Kb] .


159 Quod non ubique sacrificium sit offerendum. Ex epistola Anacleti papae.

CCCXXXIX. [(245) 1Kb] Sacerdotes quando sacrificant, non soli hoc agere debent, sed testes secum adhibeant. ut Deo perfecte in sacratis Domino locis sacrificare probentur. Ait namque auctoritas legis divinae: Vide ne offeras holocausta tua in omni loco [Col. 0258A] quem videris, sed in loco quem elegit Dominus Deus tuus. (Deut. XII.)


Ubi sit Missa celebranda. Ex concilio sancti Silvestri.

CCCXL. (Lib. VI Capitular. c. 198.) Ut nullus presbyter missam celebrare praesumat nisi in sacratis ab episcopo locis, qui sui particeps de caetero voluerit esse sacerdotii [(246) 1Kb] .


Ut de decimis quatuor fiant portiones. Ex synodo Vannetensi.

CCCXLI. (Concil. Nannet. c. 10; lib. VII Capitular. c. 290; BURCHARD. lib. III, c. 138.) Instruendi sunt presbyteri pariterque admonendi quatenus noverint decimas et oblationes quas a fidelibus accipiunt, pauperum et hospitum et peregrinorum esse stipendia, et non quasi suis sed quasi commendati [Col. 0258B] uti, de quibus omnibus sciant se rationem 160 posituros in conspectu Dei, et nisi eas fideliter pauperibus et his qui praemissi sunt administraverint, damna patiendos [cod. ms., faciendos; editio Sirmondi, passuros]. Qualiter vero dispensari debeant, canones sancti instituunt; scilicet ut quatuor partes inde fiant, una ad fabricam ecclesiae relevandam, altera pauperibus distribuenda, tertia presbytero cum suis clericis habenda, quarta episcopo reservanda, ut quidquid exinde jusserit, prudenti consilio fiat.


Si episcopus aut presbyter rem ecclesiae quocunque ingenio alienare praesumpserit. Ex concilio Bracarensi.

CCCXLII. (Concil. Bracar. II, c. 17; BURCHARD. lib. III, c. 179.) Si quis presbyter aut diaconus inventus [Col. 0258C] fuerit de ministeriis ecclesiae aliquid venundasse, quia sacrilegium commisit, placuit eum in ordinatione ecclesiae non haberi. In judicio tamen episcopi dimittendum est sive dignus sit sive indignus in suo recipi gradu.


Ut nulli praesuli possessionem magnam vel parvam ecclesiae liceat in perpetuum alienare. Ex decretis Symmachi papae.

CCCXLIII. (Concil. Roman. III, sub Symmacho, c. 4.) Ut nulli apostolicae sedis praesuli liceat praedium rusticum, quantaecunque fuerit vel magnitudinis vel exiguitatis, sub perpetua alienatione vel commutatione ad cujuslibet jura transferre [(247) 1Kb] .


Ex eadem re. Ex eodem.

[Col. 0258D] CCCXLIV. (Ex eod. conc. Rom., c. 1.) Sane domus in quibuslibet 161 urbibus constitutae, quarum statum necesse est expensa non modica sustentari, acceptis, si offerri contigerit, sub justa aestimatione redditibus et divini timore judicii commutentur.


De eadem re. Ex eodem.

CCCXLV. (Ex eod. conc. Rom. c. 6; BURCHARD. lib. III, c. 180.) Quicunque presbyter de jure tituli sui [Col. 0259A] quolibet modo, praeter aurum, argentum, vel gemmas, vestes quoque, si sunt, vel si accesserint aliqua mobilia ad ornamenta divina minime pertinentia, aliquid in perpetuum alienare tentaverit, donator, alienator ac venditor honoris sui amissione mulctentur.


Item cap. 6.

CCCXLVI. (Ex eod. conc. Rom. c. 7.) Praeterea qui rem ecclesiae petierit et acceperit, vel qui presbyterorum aut diaconorum seu defensorum danti subscripserit, quo iratus Deus animas percutit anathemate feriatur.


Ut presbyteri non vendant rem ecclesiae ubi sunt constituti. Ex concilio Carthaginensi.

CCCXLVII. (Concil. Carthag. c. 33; BURCHARD. lib. III, c. 178.) Item placuit ut presbyteri non vendant [Col. 0259B] rem ecclesiae ubi sunt constituti, nescientibus episcopis suis; quomodo et episcopo non licet vendere praedia ecclesiae ignorante concilio et presbyteris suis. Non habentem autem necessitatem nec episcopo liceat ecclesiae rem tituli sui usurpare [Legendum, liceat matricis ecclesiae nec presbytero rem, etc.]


162 De eadem re. Ex eodem.

CCCXLVIII. (Concil. Carthag. c. 26.) Placuit ut rem Ecclesiae nemo vendat. Quod si redditus non habet, et aliqua nimia necessitas cogat, hoc insinuandum est primati provinciae ipsius; ut cum statuto numero episcoporum, utrum fiendum sit, arbitretur. Quod si non fecerit, reus Deo et concilio venditor amisso honore teneatur.


[Col. 0259C] Ex decretis sancti Martini papae.

CCCXLIX. (MARTIN. BRACAR. c. 14; BURCHARD. lib. I, c. 215, et lib. III, c. 181.) Si quis episcopus, nulla ecclesiasticae rationis necessitate compulsus, in suo clero [inscio clero], aut ubi forte non est presbyter, de rebus ecclesiasticis aliquid praesumpserit vendere, res ipsas ecclesiae propriae restaurare cogatur, et in judicio episcoporum dejiciatur auditus, et tanquam furti aut latrocinii reus suo honore privetur.


Quid agere oporteat propinquos illius qui ecclesiam ditavit de rebus suis, si praeviderint ex collatis aliquid defraudatum ecclesiae. Ex concilio Toletano.

CCCL. (Concil. Tolet. IX, c. 1; BURCHARD. lib. III, c. 182.) Omnis itaque rei ecclesiasticae quantitas, [Col. 0259D] sicut remedium veniae tribuit conferenti, ita damnum rite praeparat fraudatori. Et ideo nullus sacerdotum vel ministrorum ex rebus ecclesiae, quae in quibuscunque locis a fidelibus largiuntur, aliquid auferat, vel juri suo aut cathedrae propriae unitati connectat. Verum ut hujus rei potior soliditas habeatur, propinquis ejus qui construxit vel ditavit ecclesiam licitum sit hanc bonae intentionis habere 163 solertiam, ut si sacerdotem seu ministrum aliquid ex collectis rebus praeviderint defraudare, aut commonitionis honesta conventione compescant, aut talia episcopo vel judici corrigenda denuntient. Quod si [Col. 0260A] talia episcopus agere tentat, metropolitano ejus haec insinuare procurent. Si autem metropolitanus talia egerit, regis haec auribus intimare non differant. Ipsis tamen haeredibus in eisdem rebus non liceat quasi juris proprii potestatem praeferre, non rapinam, non fraudem ingerere, non violentiam quamcunque praesumere. Si quis haec monita temerare praesumpserit, et male rapta cum confusione restituet, et excommunicationis annuae sententiam sustinebit.


De terrulis et exiguis vineis. Ex concilio Agathensi.

CCCLI. (Conc. Agath. c. 45.) Terrulas aut vineas exiguas et ecclesiae minus utiles aut longe positas parvas episcopus sine consilio fratrum, si necessitas [Col. 0260B] fuerit, distrahendi habeat potestatem.


Quod fugitivi servi ecclesiae permittuntur distrahi. Ex eodem concilio.

CCCLII. (Conc. Agath. c. 46; BURCHARD. lib. III, c. 188.) Fugitivos etiam servos, domos suas aut familias deserentes, qui etiam si revocati fuerint, teneri non possunt, simili ratione ab episcopo, si voluerit, aut si ita illi meruerint, distrabantur.


164 Si quis chartas vel praecepta regia supprimere aut adversariis tradere ausus fuerit. Ex concilio Agathensi.

CCCLIII. (Conc. Agath. c. 26; BURCHARD. lib. III, c. 183.) Si quis vero de clericis documenta quibus ecclesiae possessio firmatur aut supprimere aut [Col. 0260C] negare aut adversariis fortasse tradere damnabili et punienda obstinatione praesumpserit, quidquid per abstinentiam [edit. Helmaestad., abstractionem; Sirm., absentiam] documentorum damni Ecclesiae illatum est, et de propriis facultatibus reddant, et communione priventur. Hi autem qui in damno ecclesiae instrumenta sanctae Ecclesiae impie sollicitati a traditoribus [Sirm., sollicitatis trad.] susceperunt, pari sententia feriantur.


De testamento episcopi, qualiter valeat. Ex eodem concilio.

CCCLIV. (Conc. Agath. c. 51; BURCHARD. lib. I, c. 212.) Si quis episcopus condito testamento aliquid de ecclesiastici juris proprietate delegaverit, aliter non valebit nisi tantum de juris proprii facultatibus [Col. 0260D] suppleverit.


De manumissionibus in Ecclesia. Ex eodem.

CCCLV. (Conc. Agath. c. 56.) Mancipia monachis donata ab abbate non licet manumitti. Injustum est enim ut, monachis quotidianum rurale opus facientibus, servi eorum libertatis otio potiantur [(248) 1Kb] .


De eadem re. Ex concilio Toletano.

CCCLVI. (Concil. Tolet. IV, c. 67; BURCHARD. lib. III, c. 189.) Episcopi qui nihil ex proprio suo Ecclesiae Christi conferunt, libertos ex 165 familiis [Col. 0261A] Ecclesiae ad condemnationem suam facere non praesumant. Impium est enim ut qui res suas Ecclesiae Christi non contulerit, damnum inferat. Tales igitur libertos successor episcopus absque aliqua oppositione ad jus Ecclesiae revocabit [(249) 1Kb] .


De eadem re. Ex eodem concilio.

CCCLVII. (Concil. Tolet. IV, c. 68; BURCHARD. lib. III, c. 176.) Episcopus qui mancipium juris Ecclesiae, non retento ecclesiastico patrocinio, manumitti desiderat, duo meriti ejusdem et peculii coram concilio Ecclesiae cui praeeminet per commutationem subscribentibus sacerdotibus offerat, ut rata et justa inveniatur definitio commutantis. Hujusmodi autem liberto adversus Ecclesiam cujus juris exstitit accusandi vel testificandi denegetur licentia. Quod [Col. 0261B] si praesumpserit, placet ut stante commutatione in servitutem propriae Ecclesiae revocetur.


De libertis Ecclesiae. Ex eodem concilio.

CCCLVIII. (Concil. Tolet. IV, c. 72; BURCHARD. lib. III, c. 186.) Liberti qui a quibuscunque manumissi sunt, atque Ecclesiae patrocinio commendati sunt, sacerdotali defensione a cujuslibet insolentia protegantur, sive in statu libertatis eorum, seu in peculio quod habere noscuntur.


De thesauris ecclesiasticis. Ex Capitularium lib. I, titulo 117.

CCCLIX. (Lib. I Capitular. c. 123.) Ut singuli episcopi, abbates et abbatissae diligenter considerent thesauros 166 ecclesiasticos, ne propter perfidiam [Col. 0261C] aut negligentiam custodum aliquid de gemmis aut de vasis vel de reliquo thesauro sit perditum.


Ut nullus rem ecclesiae immobilem alienare praesumat. Ex lib. I, cap. 19.

CCCLX. (Imp. JUSTINIAN., nov. 7, c. 1; lib. II Capitular. c. 29; BURCHARD. lib. III, c. 164.) Nulli liceat alienare rem immobilem ecclesiae, sive domum, sive agrum, sive hortum, sive rusticum mancipium, vel panes civiles, neque creditoribus specialis hypothecae titulo obligare [(250) 1Kb] . Alienationis autem verbum contineat conditionem, donationem, permutationem, et emphiteuseos perpetuum contractum. Sed omnes omnino sacerdotes ab hujusmodi alienatione abstineant, poenas timentes quas [Col. 0261D] Leoniana constitutio minatur (L. 14, C. de sacros. eccles.)


Si princeps commutationem in ecclesia facere voluerit. Ex eodem capitulo 30.

CCCLXI. (JUSTINIAN. nov. 7, c. 2; lib. II Capitular. c. 30; BURCHARD. lib. III, c. 165.) Si princeps voluerit rem immobilem sanctis locis praestare et accipere ab eo aliam immobilem rem, et eo modo permutationem contrahere, liceat hoc ei facere divina pragmatica sanctione ab eo promulgata [(251) 1Kb] .


[Col. 0262A] De precariis ecclesiasticis. Ex concilio ad Belvacum titulo 21.

CCCLXII. (Concil. Meld. c. 21; capitula CAROLI CALVI tit. 6, c. 6; BURCHARD. lib. III, c. 166.) Ut precariae et commutationes tempore viduatarum ecclesiarum factae ab his qui loca episcoporum occupaverant, rescindantur, et cum auctoritate ecclesiastica 167 vel civili, si fiendae sunt, fiant.


De eadem re. Cap. 22.

CCCLXIII. (Concil. Meld. c. 22; Capitula CAROLI CALVI tit. 6, c. 7; BURCHARD. lib. III, c. 167.) Precariae autem a nemine de rebus ecclesiasticis fieri praesumantur, nisi quantum de qualitate convenienti datur ex proprio, duplum accipiatur ex rebus [Col. 0262B] ecclesiae, in suo tantum qui dederit nomine, si res proprias et ecclesiasticas usu fructuario tenere voluerit. Si autem res proprias ad praesens dimiserit, ex rebus ecclesiasticis triplum fructuario usu in suo tantum quis nomine sumat. Quia sic eas quemque tractare ut alienarum rerum dispensatorem convenit, non ut propriarum largitorem.


De eadem re. Ex eodem.

CCCLXIV. (Concil. Meld. c. 22; BURCHARD. lib. III, c. 168.) A nulla potestate quis cogatur facere precariam de rebus Deo et sanctis ejus dicatis, cum ratio et usus obtineat neminem cui non vult contra utilitatem et rationem praestitum de proprio facere beneficium.


Ut precariae in quinquennio renoventur. Ex eodem.

[Col. 0262C] CCCLXV. (Concil. Meld. c. 22; BURCHARD. lib. III, c. 169.) Ut precariae de quinquennio in quinquennium secundum antiquam consuetudinem et auctoritatem renoventur.


De commutationibus. Ex eodem, cap. 23.

CCCLXVI. (Concil. Meld. c. 23; BURCHARD. lib. III, c. 171.) Ut commutationes rerum ecclesiasticarum valide caveantur et subtilissime 168, si aliquo modo fieri debent, inspiciantur. Quae autem inconsulte factae sunt, juxta decretum canonicum Hilarii papae (cap. 1), quae illicite decessor episcopus admiserit, vel ab aliis illicite commissa sunt, ab eo qui successor est emendentur [(252) 1Kb] .


Ne praecepta fiant super beneficia ecclesiastica vel precarias. [Col. 0262D] Ex concilio apud sanctum Medardum, cap. 40.

CCCLXVII. (Conc. Meld. c. 22; Capitula CAROLI CALVI, tit. 6, c. 7; BURCHARD. lib. III, c. 175.) Praecepta autem regalia super precariis ecclesiasticis fieri nec ratio sinit nec auctoritas quolibet modo permittit: quoniam praecepta in jure ecclesiastico firmare indignum judicet necesse est majestas regia, nisi ab ecclesiastico rectore petantur. Isdem autem custos Ecclesiae solertissime caveat ne sui ordinis et ecclesiasticae communionis forte immemor, [Col. 0263A] contra auctoritatem praeceptum regium pro quacunque assentatione fieri petat; qui etsi fecerit, non audiatur, si autem et obtinuerit, regia discretione et episcopali judicio idem rescindatur, et petitor injustus pro principis injusta suggestione digne corripiatur.


De eadem re. Ex eodem cap.

CCCLXVIII. (Capitula CAROLI CALVI tit. 9, c. 7, § 11, in concilio apud sanct. Medard.) Sciant fideles nostri quia concessimus in synodo venerabilibus episcopis ne super beneficia ecclesiastica vel precarias, etiamsi quilibet monasteriorum praelatus irrationabiliter petierit, praecepta confirmationis nostrae ullo modo faciamus. 169 Et ideo ab irrationabili petitione se unusquisque compescat.


[Col. 0263B] Ne commutationes fiant de rebus ecclesiasticis sine consensu regis. Et ut mancipia ecclesiastica nisi ad libertatem commutentur. Ex eodem, cap. 12.

CCCLXIX. (Capitula CAROLI CALVI ibid., § 12; BURCHARD. lib. III, c. 172.) Ut missi nostri omnibus per illorum missaticum denuntient ne commutationes rerum vel mancipiorum ecclesiasticorum quilibet praelatus sine licentia et consensu nostro praesumat facere.


Alia.

(Capitula CAROLI CALVI ibid.; BURCHARD. lib. III, c. 173.) Neque mancipia ecclesiastica quisquam nisi ad libertatem commutet; videlicet ut mancipia quae pro ecclesiastico dabuntur, in Ecclesiae servitute permaneant, et ecclesiasticus homo qui [Col. 0263C] commutatur perpetua libertate perfruatur [(253) 1Kb] . Quod enim semel Domino consecratum est, ad humanos usus jam transferri non potest. Ait enim lex: Si quis mutaverit, et quod mutat, et quod mutatum est, sacrificabitur Domino (Levit. XXVII).


170 Item ex Capitulis ad Carisiacum.

CCCLXX. (BURCHARD. lib. III, c. 174.) Injustum videtur et impium ut mancipia quae fideles viri seu feminae pro remedio animae suae Deo et sanctis ejus consecrarunt, cujuscunque muneris, pretii, vel commutationis commercio iterum in saecularem servitutem redigantur, cum canonica auctoritas servos fugitivos tantummodo distrahi permittat. Et ideo omnes rectores ecclesiarum summopere caveant ne unius eleemosyna alterius peccatum fiat. [Col. 0263D] Sicut enim indecens est ut ex libero servus fiat, sic absurdum ut ex ecclesiastica dignitate servus decidens humanae obnoxius sit servituti.


[Col. 0264A] De die Dominico. Ex Capit. Caroli.

CCCLXXI. (Lib. I Capitular. c. 81; BURCHARD. lib. II, c. 82.) Statuimus quoque, secundum quod in lege Dominus mandavit, ut opera servilia diebus Dominicis non agantur, sicut genitor meus in suis synodalibus edictis mandavit [(254) 1Kb] , quod nec viri ruralia exerceant, nec in vinea colenda, nec in campis arando, vel metendo, vel fenum secando, vel sepem ponendo, vel in sylvis stirpando, vel arbores caedere, vel in petris laborare, nec domos struere, nec in horto laborare, nec ad placita conveniant, nec mercatus fiat, nec venationes exerceantur.


Quid in Dominico die possit vel liceat fieri. Ex eodem.

CCCLXXII. (Lib. I Capitular. c. 81; BURCHARD. [Col. 0264B] lib. II, c. 83.) Tria carraria opera licet fieri in Dominica die, id est hostilia carra, victualia, 171 vel angaria, et si forte necesse sit, corpus cujuslibet duci ad sepulcrum.


Item de die Dominico. Ex eodem concilio.

CCCLXXIII. (Lib. I Capitular. c. 81; BURCHARD. lib. II, c. 84.) Feminae opera textilia non faciant in die Dominica, non capulent vestitus, non consuant, vel lanam carpant [(255) 1Kb] . Non licet linum battere, aut in publico vestimenta lavare, nec verveces tondere, ut omnimodis honor et requies die Dominica persolvatur. Sed ad missarum solemnia undique conveniant et laudent Deum pro omnibus bonis quae nobis in illa die conferre dignatus [Col. 0264C] est.


Ut mercatus in die Dominico non sit. Ex concilio. . .

CCCLXXIV. (Concil. Mogunt. an. 813, c. 37; lib. V Capitular. c. 88; BURCHARD. lib. II, c. 81 et 85.) Omnes dies Dominicos cum omni veneratione observare decrevimus et ab illicito opere abstinere, et ut mercatus in eis minime fiat, nec placitum ubi aliquis ad mortem vel ad poenam judicetur, nec sacramenta 172 jurentur [(256) 1Kb] .


Ex Capitularium lib. I, cap. 139.

CCCLXXV. (Lib. I Capitular. c. 145; BURCHARD. lib. II, c. 86.) Mercatus die Dominico in nullo loco habeatur [(257) 1Kb] .


Ut nullus episcopus vel infra positus die Dominico [Col. 0264D] causam judicare praesumat. Ex concilio Tarraconensi.

CCCLXXVI. (Concil. Tarrac. c. 4; BURCHARD. lib. II, c. 87.) Ut nullus episcoporum vel presbyterorum [Col. 0265A] vel clericorum die Dominico propositum cujuscunque causae negotium audeat vindicare, nisi hoc tantum, ut Deo statuta solemnia peragantur.


De festivitatibus anni. Ex Capitularium lib. II, cap. 23.

CCCLXXVII. (Lib. II Capitular. c. 35.) Festos dies in anno celebrare sancimus, id est, diem Dominicum Paschae cum omni hebdomada, diem Ascensionis Domini, Pentecosten similiter ut in Pascha, apostolorum Petri et Pauli diem unum, Nativitatem sancti Joannis Baptistae, Assumptionem sanctae Mariae, sancti Michaelis, sancti Remigii, sancti Martini, sancti Andreae, in Natali Domini dies quatuor, Octavam Domini, Epiphaniam [Col. 0265B] Domini, Purificationem sanctae Mariae; et illas festivitates martyrum vel confessorum observare decrevimus quorum in unaquaque paroechia corpora requiescunt [(258) 1Kb] .


173 De eadem re. Ex concilio Adrisphach.

CCCLXXVIII. Festos dies celebrare sancimus, id est, diem Paschae, similiter feria secunda, tertia, quarta et quinta. Ante missam licentia sit arandi et seminandi, hortum vel vineam excolendi, et sepem circumcludendi. Ab alio vero opere cessare decrevimus. Post missam autem ab opere vacare. Pentecosten similiter ut in Pascha. Sancti Laurentii, Kal. Novemb. Omnium Sanctorum. Similiter dedicationes ecclesiarum [(259) 1Kb] .


De non flectendo genu in diebus festis. Ex concilio [Col. 0265C] Nicaeno.

CCCLXXIX. (Concil. Nic. c. 20; BURCHARD. lib. II, c. 88.) Quoniam sunt quidam in die Dominico genu flectentes, et in diebus Pentecosten, ut omnia in diversis locis consonanter observentur, placuit sancto concilio stantes Domino vota persolvere.


Unde supra.

CCCLXXX. Ut presbyteri plebibus annuntient quod in Quadragesima et in jejunio Quatuor Temporum tantummodo ad missarum solemnia annuntiante diacono genua flectere debeant. In Dominicis e contra diebus vel caeteris festis a vespera usque in vesperam non flectant genua, sed stantes incurvati orent. Nec quisquam uno genu solo tenus [Col. 0265D] impresso orare praesumat, sicut Judaei irridentes Dominum in ejus passione fecisse leguntur, sed utraque 174 genua terrae figat. Ait enim Apostolus: Flecto genua mea ad Patrem Domini nostri Jesu Christi (Ephes. III).


Ut turpia cantica plebibus prohibeantur. Ex concilio Arelatensi.

CCCLXXXI. (Concil. III Tolet. c. 23.) Exterminanda omnino est irreligiosa consuetudo, quam vulgus per sanctorum solemnitates agere consuevit, ut populi, qui debent officia divina attendere saltationibus et turpibus invigilent canticis, non solum [Col. 0266A] sibi nocentes, sed et religiosorum officiis perstrepentes. Hoc etenim ut ab omni Hispania depellatur, sacerdotum et judicum a sancto concilio curae committitur.


Ne super mortuorum cadaveribus carmina diabolica nocturnis horis cantentur. Unde supra.

CCCLXXXII. (BURCHARD. lib. X, c. 34.) Laici qui excubias funeris observant, cum timore et tremore et reverentia hoc faciant. Nullus ibi praesumat diabolica carmina cantare, non joca et saltationes facere, quae pagani diabolo docente adinvenerunt [(260) 1Kb] . Quis enim nesciat diabolicum esse, et non solum a religione Christiana alienum, sed etiam humanae naturae esse contrarium, ibi cantari, laetari, inebriari, et cachinnis ora dissolvi, et omni [Col. 0266B] pietate et affectu charitatis postposito, quasi de fraterna morte exsultare, ubi luctus et planctus flebilibus vocibus debuerat resonare pro amissione chari fratris? Patres siquidem Veteris ac Novi Testamenti mortes sanctorum virorum legimus multis 175 in locis cum fletu deplorasse, in nullo autem loco, quia a saeculo recesserant, exsultasse. Nam et Jacob patriarcham flevit Aegyptus tota diebus septuaginta. Et Joseph et fratres ejus, cum patrem deferrent in terram Chanaan ad sepeliendum, celebrantes exsequias, ad aream Atahe [Atad], quae sita est trans Jordanem, planctu magno atque vehementi impleverunt septem dies (Gen. L). Tantus autem fuit planctus ut locus inde nomen acceperit. Et de beato Stephano legimus quod sepelierunt [Col. 0266C] eum sive curaverunt viri timorati, et fecerunt planctum magnum super eum (Act. VIII). Et ideo talis inepta laetitia et pestifera cantica ex auctoritate Dei penitus interdicenda sunt. Si quis autem cantare desiderat, Kyrie eleison cantet. Sin aliter, omnino taceat. Si autem tacere non vult, statim ab omnibus banniatur, vel adjuretur ut non habeat ibi licentiam amplius consistere, sed recedat, et ad propriam eat mansionem. In crastinum autem taliter coerceatur ut caeteri timeant.


Ut episcopus clericos alterius parochiae nullatenus ordinet. Ex concilio Antiocheno.

CCCLXXXIII. (Concil. Antioch. c. 22; BURCHARD. lib. I, c. 107.) Episcopus non constituat presbyteros aut diaconos alteri subjectos episcopo, nisi forte cum [Col. 0266D] consilio et voluntate regionis episcopi. Si quis autem tale aliquid agere tentaverit, irrita sit ejus ordinatio, et ipse coerceatur a synodo.


176 Ut nullus alterius clericum ordinet. Ex concilio Nicaeno.

CCCLXXXIV. (Concil. Nicaen. c. 16; BURCHARD. lib. I, c. 109.) Si quis episcopus clericum ad alium pertinentem audacter invadere [edit. Helmaestad., pertinentem aut diaconum invadere, male] et in sua Ecclesia ordinare tentaverit non consentiente episcopo a quo discessit, ordinatio hujusmodi irrita comprobetur.


[Col. 0267A] De eadem re. Ex concilio Africano.

CCCLXXXV. (Concil. Afric. c. 57; lib. VII Capitular. c. 21; BURCHARD. lib. VIII, c. 11.) Item placuit ut quicunque in ecclesia vel semel legerit, ab alia ecclesia ad clericatum non teneatur.


Quod non oportet absolute ordinationes fieri. Ex concilio Chalcedonensi.

CCCLXXXVI. (Concil. Chalcedon. c. 6; BURCHARD. lib. II, c. 6.) Nullum absolute ordinari debere presbyterum aut diaconum nec quemlibet in gradu ecclesiastico, nisi specialiter ecclesiae civitatis aut possessionis, aut martyrii, aut monasterii, cui ordinandus est, pronuntietur. Qui vero absolute ordinantur, decrevit sancta synodus irritam haberi hujusmodi manus impositionem, et nusquam posse ministrare, [Col. 0267B] ad ordinantis injuriam.


Item ut nullus absolute ordinetur. Ex Capitularium lib. I, cap. 25.

CCCLXXXVII. (Lib. I Capitular. c. 25.) Ut nullus absolute ordinetur et sine pronuntiatione stabilitatis loci ad quem ordinatur.


177 De examinatione ante ordinationem. Ex eodem, cap. 136.

CCCLXXXVIII. (Lib. I Capitular. c. 142.) Ut presbyteri non ordinentur priusquam examinentur.


De eadem re. Ex concilio Meldensi, cap. 52.

CCCLXXXIX. (Concil. Meld. c. 52.) Qui vero ex nostris paroechiis aut ad titulum aut absolute ordinari petuntur, nullatenus ordinentur nisi aut in loco certo et religioso, vel etiam in civitate, saltem uno [Col. 0267C] anno immorentur, ut de vita et conversatione atque doctrina illius certitudo possit agnosci. Et nemo absolute ordinare quemquam praesumat, sicut sancti sanxerunt canones [(261) 1Kb] .


Ut ordinati litteras accipiant a suis ordinatoribus. Ex concilio Africano.

CCCXC. (Concil. Afric. c. 56; BURCHARD. lib. II, c. 46) Placuit ut quicunque deinceps ordinantur per provincias Africanas, litteras accipiant ab ordinatoribus suis manu eorum subscriptas continentes consulem et diem, ut nulla altercatio de posterioribus vel anterioribus oriatur.


Ut nullus alterius servum ordinare praesumat. Ex epistola Leonis papae.

CCCXCI. (Decreta LEONIS I, c. 1.) Non admittantur [Col. 0267D] passim ad ordinem sacrum quibus nulla natalium, nulla morum dignitas suffragatur; et qui a dominis suis libertatem consequi minime potuerunt, ad fastigium sacerdotii, tanquam servilis vilitas 178 hunc honorem capiat, non provehantur. Et probari Deo posse creditur qui domino suo necdum probare se potuit. Et post pauca. Debet esse immunis ab aliis qui divinae militiae fuerit aggregandus; ut castris Dominicis, quibus nomen ejus ascribitur, nullis necessitatum vinculis abstrahatur.


[Col. 0268A] De eadem re. Ex concilio Mogontiacensi, cap. 26.

CCCXCII. (Concil. Aurelian. I, c. 8; concil. Wormat. c. 40.) Si servus, absente aut nesciente domino, episcopo autem sciente, diaconus aut presbyter fuerit ordinatus, ipse in clericatus officio permaneat, episcopus autem eum duplici satisfactione domino persolvat [(262) 1Kb] . Si vero episcopus servum eum esse nescierit, qui testimonium de illo perbibent, aut eum postulant ordinari, simili recompensatione teneantur obnoxii [(263) 1Kb] .


Ut nullus ministrorum alterius paroechiae clericum latenter ad ordinationem subintroducat. Ex epistola Innocentii papae.

CCCXCIII. (Decreta INNOC. I, c. 14.) Ut de aliena Ecclesia clericum ordinare nullus episcopus usurpet, nisi alterius episcopi precibus exoratus fecerit, vel [Col. 0268B] 179 ipse episcopus exoratus concedere voluerit. Hoc etiam synodus Nicaena statuit, ut abjectum ab altero clericum altera Ecclesia non recipiat.


Item de servis ordinandis. Ex concilio Toletano.

CCCXCIV. (Concil. Tolet. c. 73; BURCHARD. lib. I, c. 25.) Quicunque libertatem a dominis suis ita percipiunt ut nullam sibimet in eis obsequium patronus retentet, isti, si sine crimine sunt, ad clericatus ordinem libere suscipiantur, quia directa manumissione absoluti noscuntur. Qui vero retento obsequio manumissi sunt, pro eo quod a patronis adhuc servitute tenentur obnoxii, nullatenus sunt ad ecclesiasticum ordinem promovendi; ne, quando voluerint eorum domini, fiant ex clericis servi.


[Col. 0268C] Item ex Capitularibus, tit. 84.

CCCXCV. (Concil. Paris. lib. I, c. 22, et lib. V, Capitular. c. 178.) Si laici clericos probabilis vitae et doctrinae episcopis consecrando suisque in Ecclesiis constituendos obtulerint, nulla qualibet occasione eos rejiciant.


De servorum ordinatione. Ex eodem, cap. 82.

CCCXCVI. (Capitulare Aquisgranense LUDOVICI PII, c. 6; lib. I Capitular. c. 88; BURCHARD. lib. II, c. 31; Ivo, part. VI, c. 232.) De servorum ordinatione, qui passim ad gradus ecclesiasticos indiscrete promoventur, placuit omnibus cum sacris canonibus concordare debere; et statutum est ut nullus episcoporum deinceps eos ad sacros ordines promovere praesumat, nisi prius a dominis propriis libertatem consecuti [Col. 0268D] fuerint. Et 180 si quilibet servus dominum suum fugiens vel latitans, aut adhibitis testibus munere conductis vel corruptis, aut qualibet calliditate vel fraude, ad gradus ecclesiasticos pervenerit, decretum est ut deponatur, et dominus ejus eum recipiat. Si vero avus aut pater ab alia patria in aliam migrans, in eadem provincia filium genuerit, et ipse filius ibidem educatus et ad gradus ecclesiasticos promotus fuerit, et utrum servus sit ignotum sit [Sirmond., ignoratum fuerit. Codex noster vetus, [Col. 0269A] ignoraverit], et postea veniens dominus illius legibus eum acquisierit, sancitum est ut si dominus ejus illi libertatem dare voluerit, in gradu suo permaneat. Si vero eum catena servitutis a castris Dominicis abstrahere voluerit, gradum amittat, quia juxta sacros canones vilis persona manens sacerdotii dignitate fungi non potest.


De peculiare servorum.

CCCXCVII. (Lib. I Capitular. c. 88; BURCHARD. lib. II, c. 23; Ivo, part. VI, c. 38.) De rebus vero illorum vel peculiare qui a dominis propriis libertate donantur ut ad gradus ecclesiasticos jure promoveantur, statutum est ut in potestate dominorum consistat utrum illis concedere an sibi vindicare voluerint.


De peculiare ordinatorum.

[Col. 0269B] CCCXCVIII. (Lib. I Capitular. c. 88; BURCHARD. lib. III, c. 122.) Caeterum si post ordinationem aliquid acquisierit, illud observandum est quod canonibus de consecratis nihil habentibus constitutum est.


De servis ecclesiarum.

CCCXCIX. (Lib. I Capitular. c. 88; BURCHARD. lib. II, c. 32; Ivo, part. VI, c. 133.) De ecclesiarum vero servis 181 communi sententia est decretum ut archiepiscopi per singulas provincias constituti nostram auctoritatem, suffraganei autem illorum exemplar illius penes se habeant. Et quandocunque de familia ecclesiae utilis aliquis inventus est ordinandus, in ambone ipsa auctoritas coram populo legatur, et coram sacerdotibus et omni clero ante [Col. 0269C] cornu altaris, sicut in nostra auctoritate continetur, remota qualibet calliditate, libertatem consequatur, et tunc demum ad gradus ecclesiasticos promoveatur.


De familiis monasteriorum.

CCCC. (Lib. I Capitular. c. 88.) Similiter quoque de his agendum est quos laici de familia ecclesiarum ad sacros ordines promovere voluerint. Sed et de his quos praepositi canonicorum aut monachorum ordinandos expetierint eadem forma servanda est.


Exemplar libertatis supra notatum.

CCCCI. (BURCHARD. lib. II, c. 26; Ivo, part. VI, c. 127.) Auctoritas ecclesiastica patenter admonet, insuper et majestas regia canonicae religioni assensum [Col. 0269D] praebet, ut quemcunque ad sacros ordines ex familia propria promovere ecclesia quaeque delegerit, in praesentia sacerdotum, canonicorum, simul et nobilium laicorum, ejus cui subjecta est subscriptione sub [(264) 1Kb] libertatis testamento solemniter roboretur. Idcirco ego in Dei nomine episcopus, vel abbas, vel quilibet alius, annuente Christo sanctae illius ecclesiae rector quemdam ecclesiae nostrae famulum nomine illum 182 sacris ordinibus oblatum, ad altaris cornu, in nobilium virorum praesentia per hoc auctoritatis testamentum statuo, ita ut ab hodierna die et tempore bene ingenuus atque ab [Col. 0270A] omni servitutis vinculo securus permaneat tanquam si ab ingenuis parentibus fuisset procreatus vel natus, eamdemque pergat partem quamcunque volens canonice elegerit, ita ut deinceps nec nobis neque successoribus nostris ullum debeat noxiae conditionis servitium, sed omnibus diebus vitae suae sub certa plenissimaque ingenuitate, sicut alii cives Romani, per hunc manumissionis atque ingenuitatis titulum bene semper ingenuus atque securus existat. De suo vero peculiare quod habet, vel quod abhinc vel deinceps assequi poterit, faciat inde secundum canonicam auctoritatem libere quidquid voluerit. Et ut haec ingenuitatis pagina inviolabilem obtineat firmitatem, manu propria illam roboravimus.


[Col. 0270B] Exemplar libertatis de proprio servo.

CCCCII. (BURCHARD. lib. II, c. 30; Ivo, part. VI, c. 131.) Qui debitum sibi nexum atque competens relaxat servitium, praemium in futuro apud Dominum sibi provenire non dubitat. Quapropter ego in Dei nomine ille pro remedio animae meae vel aeterna retributione in ecclesia sancti Petri, vel illius sancti sub praesentia episcopi, vel sacerdotum ibi consistentium ac nobilium laicorum, ante cornu altaris istius ecclesiae, absolvo servum meum illum per hanc chartam absolutionis et ingenuitatis ab omni vinculo servitutis, ita ut ab hac die et deinceps ingenuus sit et ingenuus 183 permaneat tanquam si ab ingenuis parentibus fuisset natus vel procreatus, eamque pergat partem quam maluerit, vel quam ei auctoritas [Col. 0270C] canonica permittit, et, sicut alii cives Romani, vitam ducat ingenuam. Nulli autem haeredum meorum ac prohaeredum nec cuicunque alii personae quidquam debeat servitutis vel libertatis obsequium nisi soli Deo, cui omnia subjecta sunt, vel pro cujus amore ipsum devotus ad ejus servitium obtuli. Peculiare vero suum quod ei Dominus dederit, et deinceps Deo auxiliante laborare potuerit, concessum in perpetuum habeat, ut inde faciat quidquid illi placuerit secundum ecclesiasticas sanctiones. Si quis vero, quod futurum esse non credo, si ego ipse aut aliquis de haeredibus meis vel quaelibet opposita persona contra hanc ingenuitatis chartam venire tentaverit, aut eam quolibet modo infringere voluerit, primitus iram Dei incurrat, et a liminibus [Col. 0270D] sanctae Dei Ecclesiae extraneus efficiatur, et insuper cui litem intulerit sexaginta solidos persolvat, et quod repetit evindicare non valeat, sed praesens ingenuitas mea et aliorum bonorum hominum manibus roborata cum stipulatione subnixa omni tempore maneat inconvulsa.

(BURCHARD. lib. II, c. 27; Ivo, part. VI, c. 128.) Debent autem suprascriptae ingenuitatis charta non solum nomen illius qui has fieri rogat, sed etiam nomina sacerdotum et nobilium laicorum, qui ibi adfuerint, in ordine digesta cum signis propria manu impressis continere. Nam sine horum astipulatione [Col. 0271A] pagina auctoritate testium nudata pro nihilo deputatur. 184 Oportet etiam ut locum, diem, annum, et consulem, et indictionem, in fine vel in margine adnotatam habeat in hunc modum. Actum in illa civitate, in domo sancti Petri, Kalendis illis, anno Dominicae incarnationis illo, regnante illo rege, et praesidente in cathedra supradictae civitatis episcopo illo, in monasterio illo, indictione illa, in Dei nomine feliciter. Amen. Ait enim Romana auctoritas (Interpret. I. 1 Cod. Theodos., de Constit. princ.): »Quaecunque leges sine die et consule fuerint prolatae, non valeant.«


Quod manumissio in Ecclesia debet fieri.

CCCCIII. (BURCHARD. lib. II, c. 28; Ivo, part. VI, c. 129.) Instruendi sunt praeterea laici ut sciant quod [Col. 0271B] nullatenus alio loco manumittere proprios possunt servos, quos Dominicis castris aggregari decreverunt, nisi in sacrosancta ecclesia, ordine supra notato. Quomodo enim clerici extra ecclesiam libertatem consequi possunt, qui a lege mundana extranei sunt? Et quibus interdicitur ne ad saeculare judicium procedant, quomodo saeculari judicio a jugo servitutis absolvuntur? Sed fortasse dicit aliquis: Clericus fieri non permittitur, nisi ante susceptum clericatus officium ingenuitatis dignitate potiatur. Revera verum dicit. Et ideo quod infirmari vel vituperari potest, praecaveri debet.


Unde supra.

CCCCIV. (BURCHARD. lib. II, c. 29; Ivo, part. VI, c. 130.) Non solum autem qui ad clericatus ordinem [Col. 0271C] promovendi sunt, in ecclesia manumittendi sunt, verum etiam hi quos quisque pro remedio animae suae emancipare 185 vult, secundum legem mundanam in ecclesia absolvi debent, et ejusdem ecclesiae patrocinio commendari. Scriptum quippe est in Pacto Francorum.


De eadem re. Ex Pacto.

CCCCV. (Cap. 58 Legis Ripuariorum.) Haec etiam volumus, ut qualiscunque Francus Ribuarius servum suum pro remedio animae suae secundum legem Romanam liberum facere voluerit, ut in ecclesia coram presbyteris, diaconibus, seu cuncto clero et plebe in manu episcopi servum cum tabulis tradat, et episcopus archidiacono jubeat ut ei tabulas secundum [Col. 0271D] legem Romanam, qua ecclesiae vivunt [Edit. Helmaestad, quae in Ecclesia viget], scribere faciat, et tam ipse quam et omnis procreatio ejus liberi permaneant, et sub tuitione ecclesiae consistant, et omnem reditum status sui ad ecclesiam persolvant, et non alibi nisi ad ecclesiam ubi relaxati sunt mallum teneant. Et si absque liberis discesserint, nullum alium nisi ecclesiam relinquant haeredem.


De eadem re. Ex lege Romana.

CCCCVI. (Interpret. l. 1, et Cod. Theodos., de Manumiss. [Col. 0272A] in ecclesia.) Imperator Constantinus Augustus Osio episcopo Cordubensi. Qui manumittendi in sacrosancta ecclesia habuerit voluntatem, tantum est ut sub praesentia sacerdotum servos suos voluerit absolvere, noverit eos suscepta libertate cives esse Romanos. Nam si clerici mancipiis suis dare voluerint libertatem, etiamsi extra conspectum fecerint sacerdotum, vel sine scriptura verbis tantum fuerint absoluti, manebit, sicut civibus 186 Romanis, integra et plena libertas.


Quod charta libertatis in ambone sit legenda. Ex concilio Triburiensi.

CCCCVII. (BURCHARD. lib. II, c. 21.) Ut nulli de servili conditione ad sacros ordines promoveantur, nisi prius a dominis propriis libertatem legitimam [Col. 0272B] consequantur; cujus libertatis charta ante ordinationem in ambone publice legatur; et si nullus contradixerit, rite consecrabitur. Porro si de gradu deciderit, ejus sit conditionis cujus fuerat ante gradum [(265) 1Kb] .


De ordinatione. Ex concilio Neocaesariensi.

CCCCVIII. (Concil. Neocaesar. c. 11; lib. I Capitular. c. 50; BURCHARD. lib. II, c. 10.) Presbyter ante tricesimum aetatis suae annum nullatenus ordinetur, licet valde sit dignus, sed hoc tempus observetur. Nam Dominus noster trigesimo aetatis anno baptizatus est.


De diaconibus. Ex concilio Carthaginensi.

CCCCIX. (Concil. Carthag. 3, c. 4; BURCHARD. lib. [Col. 0272C] II, cap. 11.) Item placuit ut ante XXV annos 187 aetatis nec diaconi ordinentur nec virgines consecrentur.


Qui partem digiti sibi abscidit, clericus esse non debet. Ex epistola Felicis papae.

CCCCX. (Decreta INNOC. I, c. 28; BURCHARD. lib. II, c. 14.) Qui igitur partem digiti sibi abscidit volens, hunc ad clerum canones non admittunt. Cui vero casu hoc accidit, et clerici possunt fieri, et si in clero fuerint reperti, non abjici [(266) 1Kb] .


Ne illitterati ordinentur. Ex epistola Gelasii papae.

CCCCXI. (Decreta GELAS. c. 16; BURCHARD. lib. II, c. 18.) Illitteratos quoque aut aliqua parte corporis imminutos nemo praesumat ad clerum provehere; [Col. 0272D] quia nec litteris carens sacris esse potest aptus officiis, et vitiosum nihil Deo prorsus offerri legalia praecepta sanxerunt. Similiter qui seipsos abscidunt (Decreta GELASII, c. 17).


Ne criminosi ad clerum assumantur. Ex eadem epistola.

CCCCXII. (Decreta GELASII, c. 18; lib. VII Capitular. c. 50.) Ne criminosi ad clerum admittantur. Ait enim Apostolus: Manum nemini cito imposueris, neque communicaveris peccatis alienis. (I Tim. V.)


[Col. 0273A] Ut daemonibus similibusque passionibus irretiti ministeria sacra tractare non debeant. Ex eadem epistola.

[(267) 1Kb] CCCCXIII. (Decreta GELASII, c. 19; BURCHARD. lib. II, c. 20.) Usque adeo sane comperimus illicita quaeque prorumpere ut daemonibus similibusque passionibus irretitos mysteria sacrosancta tractare tribuatur. Et post 188 pauca. Si corpore sauciatum aut debilem nequaquam sancta contingere lex divina prohibet, quanto magis doni coelestis dispensatores non convenit, quod est deterius, mente perculsos [(268) 1Kb] ?


De filiis concubinarum, ne ad clerum assumantur. Ex concilio Aurelianensi, cap. 10.

CCCCXIV. (Concil. Aurelian. III, c. 9; BURCHARD. lib. II, c. 19.) De his qui ex concubinis filios habent, [Col. 0273B] et uxores legitimas habuerunt, et defunctis uxoribus sibi concubinas publice sociaverunt, id observandum censuimus, ut sicut eos qui jam clerici per ignorantiam ordinati sunt non removemus, ita statuimus ne ulterius ordinentur.


De raptoribus virginum et viduarum. Ex concilio Meldensi, cap. 61.

CCCCXV. (Concil. Meld. c. 64.) Raptores virginum et viduarum [(269) 1Kb] , qui etiam postea voluntate parentum eas quasi desponsatas sub dotalitii nomine in conjugium duxerunt, publicae poenitentiae subjungantur, et post publicam poenitentiam, ne in pejus corruant, iterum convenientes de caetero eleemosynis et caeteris quibuscunque salvificae conversationis actionibus inservire 189 procurent, usquequo ab [Col. 0273C] opere conjugali ex consensu se valeant abstinere.


De filiis non legitimis.

CCCCXVI. (Concil. Meld. c. 64, et 1, q. 7, cap. Tali conjugio.) Filii vero ex hujuscemodi vituperabili conjunctione ante conjugium minus laudabile procreati, ad ecclesiasticam dignitatem nullo modo provehantur, nec de tali conjugio generati ecclesiasticis ordinibus applicentur, nisi forte eos aut maxima Ecclesiae utilitas aut necessitas postulet, aut evidens meritorum praerogativa commendet.


De eadem re. Ex Lege Romana.

CCCCXVII. (Gaii Institut. tit. 4.) Si quis incestas aut nefarias nuptias inierit, nec uxorem habet nec filios [(270) 1Kb] . Nam hi qui ex hujuscemodi conceptione nati fuerint, quamvis videantur nasci, patrem nullatenus [Col. 0273D] habere censentur, et tanquam si de adulterio concepti fuissent deputantur.


Ecclesiastica dignitas non recipit filios ex illicito concubitu natos.

CCCCXVIII. Eos itaque quos publicae leges non admittunt, sed velut infamiae maculis respersos respuunt, et quasi degeneres despiciunt, ecclesiastica [Col. 0274A] dignitas nullatenus recipit; praesertim cum nihil maculosum Deo rite possit offerri vel ejus servitio applicari.


Ut nullus alterius suscipiat clericum. In canonibus apostolorum.

CCCCXIX. (Canon. apostolor. c. 16.) Episcopus apud quem clericos alterius moratos esse constiterit, si 190 contra eos decretam cessationem pro nihilo reputans, tanquam clericos fortasse susceperit, velut magister inquietudinis communione privetur.


Ut alienum clericum nemo suscipit. Ex decretis Leonis episcopi.

CCCCXX. (Decreta LEONIS I, c. 39.) Alienum clericum invito episcopo ipsius nemo suscipiat, nemo sollicitet, nisi forte ex placito charitatis id inter dantem accipientemque conveniat. Nam gravis injuriae [Col. 0274B] reus est qui de fratris Ecclesia id quod est utilius aut pretiosius audet vel abjicere [in epistola Leonis, allicere] vel tenere.


De transfugis clericis.

CCCCXXI. (Decreta LEONIS I, c. 39.) Itaque si intra provinciam res agitur, transfugam clericum ad Ecclesiam suam metropolitanus redire compellat. Si autem longius recessit, tui praecepti auctoritate revocabitur [(271) 1Kb] .


Unde supra.

CCCCXXII. (Regula S. Ferreoli c. 20; BURCHARD. lib. VIII, c. 26.) Fugitivum vero clericum, aut monachum deserentem disciplinam, veluti contemptorem placuit revocare.


191. De eadem re. Ex dictis Basilii episcopi.

[Col. 0274C] CCCCXXIII. (BURCHARD. lib. II, 228.) Si quis eum qui districtionem ecclesiasticam non ferens fugam meditari agnoverit, si non statim prodiderit, proditionis illius participem se esse non dubitet, et tandiu a conventu fratrum sequestrandus est quandiu ille valeat revocari.


Ut clerici cum epistolis episcopi sui proficiscantur. Ex Canonibus apostolorum.

CCCCXXIV. (Canon. Apostolor. c. 13; BURCHARD lib. II, c. 136.) Si quis clericus aut laicus ad alteram properat civitatem, et suscipitur praeter commendatitias epistolas, et qui susceperit et qui susceptus est communione privetur.


De eadem re. Ex concilio Antiocheno.

[Col. 0274D] CCCCXXV. (Concil. Antioch. c. 7; BURCHARD. lib. II, c. 137.) Nullus peregrinorum sine pacificis, id est, commendatitiis suscipiatur epistolis.


De eadem re. Ex concilio Chalcedonensi.

CCCCXXVI. (Concil. Chalcedon. c. 13; BURCHARD. lib. II, cap. 139.) Peregrinos clericos et lectores in alia civitate praeter commendatitias litteras [Col. 0275A] episcopi sui nusquam penitus ministrare debere.


De eadem re. Ex concilio Agathensi.

CCCCXXVII. (Conc. Agath. c. 52; lib. VII Capitular. c. 149; BURCHARD. lib. II, c. 44.) Presbyter aut diaconus aut clericus sine antistitis sui litteris ambulans, communionem ei nullus impendat.


192 De eadem re. Ex concilio Chalcedonensi.

CCCCXXVIII. (Concil. Chalcedon. c. 11; BURCHARD. lib. II, c. 143.) Omnes pauperes et indigentes ecclesiastico auxilio, cum proficiscuntur, cum probatione epistolii vel ecclesiasticis pacificis tantummodo commendare decrevimus, et non commendatitiis litteris, propterea quod commendatitias litteras honoratioribus tantummodo personis praestari [Col. 0275B] conveniat.


De eadem re. Ex eodem concilio.

CCCCXXIX. (Conc. Agath. c. 38; lib. VI Capitular. c. 130, et lib. VII, c. 195; BURCHARD. lib. II, c. 142.) Clerico sine commendatitiis epistolis episcopi sui licentia non pateat evagandi. In monachis quoque praesentis sententiae forma servetur.


De eadem re. Ex canonibus apostolorum.

CCCCXXX. (Can. apostolor. c. 34.) Nullus episcoporum peregrinorum, presbyterorum, aut diaconorum sine commendatitiis suscipiatur epistolis; et cum scripta detulerint, discutiantur attentius, et ita suscipiantur.


De eadem re. Ex concilio Sardicensi.

CCCCXXXI. (Concil. Sardic. c. 18.) Januarius episcopus dixit: Illud quoque statuat sanctitas vestra, [Col. 0275C] ut nulli episcopo liceat alterius episcopi civitatis ministrum sollicitare et in suis paroechiis ordinare.


Unde supra.

CCCCXXXII. (Concil. Sardic. c. 19.) Osius episcopus dixit: Et hoc universi constituimus, ut quicunque ex 193 alia paroechia voluerit alienum ministrum sine consensu episcopi ipsius et voluntate ordinare, non sit rata ordinatio ejus.


De eadem re. Ex concilio Laodicensi.

CCCCXXXIII. (Concil. Laodic. c. 41; lib. VII Capitular. c. 59; BURCHARD. lib. II, c. 45.) Quod non oporteat sacerdotem vel clericum sine litteris proficisci canonicis.


[Col. 0275D] De eadem re. Ex concilio Meldensi, cap. 50.

CCCCXXXIV. (Concil. Meld. c. 50.) Ut presbyteri vel quilibet clerici in alterius paroechiam sine formata non recipiantur, neque retineantur, nec etiam ministrare sinantur. Criminati autem ab omnibus excludantur et ejiciantur a paroechiis in quibus delitescunt, usquequo ad eum revertantur episcopum a quo aufugisse noscuntur [(272) 1Kb] .


De eadem re. Ex eodem concilio.

CCCCXXXV. (Concil. Meld. c. 51; BURCHARD, [Col. 0276A] lib. II, c. 144.) Qui cum senioribus suis de aliis provinciis ad nostras provincias veniunt sine formata, ministrare non permittantur; quam etsi attulerint, et ministrare idonei 194 inventi fuerint, instruantur quam religiose atque studiose sacrum ministerium peragant [edit. Helmaestad., peragere], aut in quibus locis illud agere non debeant.


De eadem re. Ex eodem.

CCCCXXXVI. (Concil. Meld. ibid.) Clerici vero, si ab hujusmodi hominibus ad ordinandum offeruntur, instrui debent ut ad episcopos ex quorum paroechiis sumpti sunt eos remittant, et aut ibi ordinentur, aut litteras canonicas ab episcopo ex cujus dioecesi sunt ferant, sicut canonica docet auctoritas.


[Col. 0276B] Nicaena synodus hunc ordinem inter episcopos in faciendis epistolis conservandum esse instituit.

CCCCXXXVII. (Ivo, part. VI, c. 453.) Graeca elementa litterarum numeros etiam exprimere nullus, qui vel tenuiter Graeci sermonis notitiam habet, ignorat. Ne igitur in faciendis epistolis canonicis, quas mos Latinus formatas appellat, aliqua fraus falsitatis temere praesumeretur, hoc a patribus CCCXVIIII Nicaeae constitutis saluberrime inventum est et constitutum, ut formatae epistolae hanc calculationis sive supputationis habeant rationem, id est, ut assumantur in supputationem prima Graeca elementa Patris et Filii, et Spiritus sancti, id est, , , ; quae elementa octogenarium quadringentenarium et unum numerum servant. Petri quoque apostoli prima littera, [Col. 0276C] id est , qui numerus octoginta significat. Ejus qui scribit epistolam prima littera; cui scribitur, secunda; accipientis, tertia; civitatis quoque de qua scribitur, quarta; et indictionis, quaecunque est illius temporis, 195 numerus assumatur. Atque ita his omnibus litteris Graecis, quae, ut diximus, numeros exprimunt, in unum ductis, unam, quaecunque collecta fuerit, summam epistola teneat. Addat praeterea separatim in epistola etiam nonagenarium et nonum numeros, qui secundum Graeca elementa significant . Tres igitur praedictae litterae, id est, , , , et prima littera ex nomine Petri, id est, , DLX et I efficiunt numeros. enim, quae est prima in nomine summi Patris, LXXX numerat. vero, quae est prima [Col. 0276D] in nomine Filii, CCCC numerat. vero, quae prima est in nomine Spiritus sancti, unum indicat. Si addas , quae in nomine Petri est prima, id est LXXX, DLXI reperies. vero, quod in fine praedictae epistolae scriptum est, XCIX indicat. enim unum, , XL; , VIII; , L numerant, qui XCIX efficiunt numeros. Et si summam totam simul jungas, DCLX epistola numeros tenet.

Sed propter minus scientes ponenda videntur elementa ipsa Graeca cum numeris propriis.
[Table: 2Kb]

[Col. 0277A] 196 Numerant autem ita: mia, dia, tria, tessera, pente, exa, epta, ogda, nea, deca, icosi, triepta, serenta, nirenta, exenta, ebdominta, ogdominta, enneminta, ecaton, diacos, tetracos, pentacos, exacos, ebdacos, ogdacos, ennacos, etc. [(273) 1Kb] .


Exemplar epistolae formatae.

CCCCXXXVIII. (Ivo, part. VI, c. 434.) In nomine . Patris, et , Filii, et , Spiritus sancti. Rathbodus sanctae Treverensis Ecclesiae ac plebis ipsius humilis famulus, Rotberto reverendo sanctae Metensis Ecclesiae antistiti, in Christo pastorum principe mansuram cum gaudio prosperitatis ac perpetuitatis gloriam. Decreta sanctorum trecentorum decem et octo Patrum Nicaeae constitutorum saluberrima servantes, Deo dignam piamque fraternitatem vestram canonice [Col. 0277B] aggredimur, et sub nomine formatae epistolae reverenter vestram sanctitatem adimus, vobis scilicet intimando quia praesenti presbytero nostro nomine Gislemaro has dimissorias dedimus litteras, quem in nostra dioecesi ecclesiastice educatum, de ordine clericatus ad presbyteratus proveximus gradum, ut his canonicis munitus apicibus cum nostra licentia ei in vestra paroechia sub defensione ac regimine vestro charae dilectionis degere liceat; illumque in sinu sanctae matris Ecclesiae canonice fovendum ac regendum vobis committimus. Hanc ergo epistolam Graecis litteris hinc inde munire decrevimus, et annulo Ecclesiae 197 nostrae bullare censuimus. Christus pastorum princeps interventu beati Petri, cui specialiter ovile Dominicum commissum est, fraternitatem vestram [Col. 0277C] ad custodiam sui gregis diu nobis conservet incolumem. Amen. . . . . . . . . . . Summa horum MDXXXIX. Data Treveris Idib. Octob. anno Dominicae incarnationis DCCCCVI, indictione nona. . . . . . . . .


Item alia epistola.

CCCCXXXIX. (Ivo part. VI, c. 435.) Reverentissimo et sanctissimo Rathbodo sanctae Treverensis Ecclesiae archiepiscopo Dado Wirdunensis Ecclesiae devotus gregis Christi famulus in Domino vero Rege summae felicitatis beatitudinem. (BURCHARD. lib. II, c. 227.) Cum sancta catholica Ecclesia prompta sit sequi documenta evangelica, quae dicunt: Qui recipit prophetam in nomine prophetae, mercedem prophetae accipiet; et qui recipit justum, etc.; et Apostolus jubeat hospitalitatem sectari et necessitatibus sanctorum virorum communicare; tamen qui [leg. propter eos qui caut.] [Col. 0278A] cauteriatam habent suam conscientiam, dicentes se esse simplices, cum sint astutia diabolica repleti, et pro opere pietatis dicunt se de loco ad locum transire, cum sint sua malitia faciente fugitivi, et dicunt se esse ministerio sacro incertos, cum non sint, statutum est a sanctis patribus neminem clericum alienum et ignotum recipi ad aliquo episcopo, et inthronizari in sua Ecclesia, nisi habeat a proprio episcopo epistolam quae in canonibus nominatur formata. Ideo notum facimus paternitati vestrae quod praesens frater 198 noster harum litterarum portitor, nomine Adruinus, non pro sua nequitia expulsus est a nobis; sed postulantibus fratribus nostris, eo quod ex familia nostra fuit [(274) 1Kb] , dedimus ei libertatem receptam a cornu altaris canonice, [Col. 0278B] et ordinavimus eum ad gradum presbyterii; cui etiam has dimissorias sive commendatitias litteras fecimus, et eum ad vestram dilectissimam fraternitatem dirigimus, ut in vestra paroechia sub vestro sacro regimine et defensione consistere valeat. Ego, inquam, in nomine , Patris, et , Filii, et , Spiritus sancti, et in unitate sanctae Ecclesiae, in qua Petro datum est jus ligandi atque solvendi, absolvo Dado humilis episcopus presbyterum Adruinum de civitate Wirdunensi, indictione 9, et licentiam do vobis. Rathbode, venerabilis archiepiscope, inthronizandi eum in quacunque ecclesia vultis vestrae paroechiae. Dilectam paternitatem vestram virtutum floribus insignitam omnipotens Deus conservare dignetur. Amen. . . . . . . . . . DCCLXXVIII. Data v. [Col. 0278C] Id. Maii, anno Dominicae incarnationis DCCCCVI, indictione 9.


De ordinatione. Ex epistola Gelasii papae.

CCCCXL. (Decreta GELASII, c. 11; Ivo, part. VI, c. 74.) Ordinationes presbyterorum et diaconorum, quae nisi certis temporibus et diebus exerceri non debent, quarti [leg. id est, primi et quarti] mensis jejunio, septimi, et decimi, sed etiam quadragesimalis initii ac mediana quadragesimae die, sabbati jejunio circa vesperam noverint celebrandas; nec cujuslibet utilitatis seu 199 presbyterum seu diaconum his praeferre qui ante ipsos fuerint ordinati, aliquis praesumat.


Qualiter episcopus debet ordinem facere. Ex concilio Nannetensi.

CCCCXLI. (Concil. Nannet. c. 11; BURCHARD. lib. II, c. 1.) Episcopus quando ordinationes facere [Col. 0279A] disponit, omnes qui ad sacrum ministerium accedere volunt, feria quarta ante ipsam ordinationem evocandi sunt ad civitatem una cum archipresbyteris qui eos repraesentare debent. Et tunc episcopus e latere suo dirigere debet sacerdotes et alios prudentes viros gnaros legis divinae et exercitatos in ecclesiasticis sanctionibus, qui ordinandorum vitam, genus, patriam, aetatem, institutionem, locum ubi educati sunt, si sint bene litterati, si in lege Domini instructi, diligenter investigent. Ante omnia, si fidem catholicam firmiter teneant et verbis simplicibus adserere queant. Ipsi autem quibus hoc committitur cavere debent ne aut favoris gratia aut cujuscunque muneris cupiditate illecti a vero devient, ut indignum et minus idoneum ad sacros [Col. 0279B] gradus suscipiendos episcopi manibus applicent. Quod si fecerint, et ille qui indigne accessit, ab altari removebitur, et illi qui donum sancti Spiritus vendere conati sunt, coram Deo jam condemnati, ecclesiastica dignitate carebunt. Igitur per tres continuos dies diligenter examinentur. Et sic Sabbato, qui probati inventi sunt, episcopo repraesententur.


200 Ex concilio Meldensi.

CCCCXLII. (Concil. Meld. c. 52; BURCHARD. lib. II, c. 4.) Hi qui ordinari petuntur nullatenus ordinentur nisi in loco certo et religioso, vel etiam in civitate, saltem uno anno immorentur, ut de vita et conversatione atque doctrina illorum certitudo possit agnosci [(275) 1Kb] .


[Col. 0279C] Qualiter episcopus ordinandus examinabitur. Ex concilio Carthaginensi.

CCCCXLIII. (Concil. Carthag. IV, c. 1; BURCHARD. lib. I, c. 8; Ivo, part. V, c. 62; GRATIAN. dist. 23; c. 2.) Qui episcopus ordinandus est, antea examinetur, si natura prudens est, si docibilis, si moribus temperatus, si vita castus, si sobrius, si semper sui negotii cavens, si humilis, si affabilis, si misericors, si litteratus, si in lege Domini instructus, si in Scripturarum sensibus cautus, si in dogmatibus ecclesiasticis exercitatus, et ante omnia, si fidei documenta verbis simplicibus asserat, id est, Patrem, et Filium, et Spiritum sanctum unum Deum esse [Col. 0280A] confirmans, totamque Trinitatem deitatem coessentialem et consubstantialem et coaeternalem et coomnipotentem praedicans, singulam quamque in Trinitate personam plenum Deum et totas tres personas unum Deum, si incarnationem divinam non in Patre neque in Spiritu sancto factam, sed in Filio tantum credat; ut qui erat in divinitate Dei Patris Filius, ipse fieret in homine hominis matris filius, Deus verus ex Patre, homo verus ex matre, carnem ex matris visceribus habens et animam humanam rationalem, simul in eo utriusque naturae, id est, homo et 201 Deus, una persona, unus Filius, unus Christus, unus Dominus, creaturarum [creator] omnium quae sunt et auctor et dominus et rector cum Patre et Spiritu sancto omnium creaturarum, qui passus [Col. 0280B] est vera carnis passione, mortuus vera corporis sui morte, resurrexit vera carnis suae resurrectione vel resumptione [alibi legitur, et vera animae resumpt.], in qua veniet judicare vivos et mortuos. Quaerendum etiam ab eo si Novi et Veteris Testamenti, id est, Legis et Prophetarum et Apostolorum, unum eumdemque credat auctorem Deum, si diabolus non per conditionem sed per arbitrium factus sit malus. Quaerendum etiam ab eo si credat hujus quam gestamus et non alterius carnis resurrectionem, si credat judicium futurum, et recepturos singulos pro his quae in hac carne gesserunt vel poenas vel praemia, si nuptias non improbet, si secunda matrimonia non condemnet, si carnium perceptionem non culpet, si poenitentibus reconciliatis communicet, si in baptismo [Col. 0280C] omnia peccata, id est, tam illud originale contractum, quam illa quae voluntarie admissa sunt, dimittantur, si extra Ecclesiam catholicam nullus salvetur. Cum in his hominibus examinatus, pleniter instructus repertus fuerit, tunc ordinetur [(276) 1Kb] .

202 Qualiter presbyteri vel diaconi ante ordinationem vel post ordinationem examinentur, vel qualiter de suo ministerio discutiantur, in principio istius libelli satis expressum est, ubi scriptum est quid sita presbytero requirendum. Et ideo superfluum videtur repeti et iterari quod jam constat esse notatum.


[Col. 0279] EXPLICIT LIBELLUS PRIMUS.



203 INCIPIT LIBER SECUNDUS.
[Col. 0279]

In superiori libello quid episcopo vel ejus ministris cum ecclesiasticis viris sit agendum et in sua synodo requirendum ex parte notavimus. Nunc quid cum saecularibus et laicis sit agendum vel agere oporteat, prout Dominus dederit, percurramus.


[Col. 0279C] Qualiter episcopus suam paroechiam debet circuire. Ex concilio Rothomagensi.

I. (BURCHARD. lib. I, c. 90.) Cum episcopus suam [Col. 0280C] dioecesim circuit, archidiaconus vel archipresbyter eum praeire [debet] uno aut duobus diebus per paroechias quas visitaturus est; et plebe convocata annuntiare [Col. 0281A] debet proprii pastoris adventum, et ut omnes ad ejus synodum die denominata impraetermisse occurrant omnimodis ex auctoritate sanctorum canonum praecipere, et minaciter denuntiare quod si quis absque gravi necessitate defuerit, procul dubio a communione Christiana sit repellendus. Deinde ascitis secum presbyteris qui illo in loco servitium debent exhibere 204 episcopo, quidquid de minoribus et levioribus causis corrigere potest, emendare satagat; ut pontifex veniens nequaquam in facilioribus negotiis fatigetur, aut ibi immorari amplius necesse sit quam expensa sufficiat. Ait enim Dominus ad Moysen de hujusmodi cooperatoribus: Ut tecum sustentent onus populi, et non tu solus graveris (Num. XI). Et beatus Joannes Baptista adventum Domini praecurrit praedicando [Col. 0281B] dicens: Poenitentiam agite, etc. (Matth. III). Et idem: Parate viam Domino (ibid.). Siquidem episcopus vicem Christi agere videtur. Et ideo cum gaudio, timore et summa reverentia a plebibus sibi subjectis suscipiendus est, ut illis cum laude dicatur quod Apostolus discipulis dicit. Testimonium, inquit, vobis perhibeo quod ita suscepistis me sicut angelum Dei, sicut Dominum Jesum (Gal. IV.)


De juratoribus synodi. Unde supra.

II. (BURCHARD. lib. I, c. 91.) Episcopus in synodo residens, post congruam allocutionem, septem ex plebe ipsius paroechiae vel eo amplius aut minus, prout viderit expedire, maturiores, honestiores, atque veraciores viros in medio debet evocare; et allatis [Col. 0281C] sanctorum pignoribus unumquemque illorum tali sacramento constringat.


Sacramentum synodale.

III. (BURCHARD. lib. I, c. 92.) Amodo inantea quidquid nosti, vel audisti, aut postmodum inquisiturus es, quod contra Dei voluntatem et rectam Christianitatem in ista paroechia factum est, aut in futurum erit, si in diebus tuis evenerit, tantum 205 ut ad tuam cognitionem quocunque modo perveniat, si scis aut tibi indicatum fuerit synodalem causam esse et ad ministerium episcopi pertinere, quod nec propter amorem, nec propter timorem, nec propter praemium, nec propter parentelam ullatenus celare debeas episcopo de Treveris aut ejus misso, cui hoc [Col. 0281D] inquirere jusserit, quandocunque te ex hoc interrogaverit. Sic te Deus adjuvet et istae sanctorum reliquiae.


Reliqui ita jurent.

(BURCHARD. ibid., c. 93.) Istud sacramentum quod iste juravit de synodali causa, quod tu illud observabis, in quantum sapis aut audisti, aut ab hac die inantea inquisiturus es. Sic te Deus adjuvet.


Allocutio episcopi.

IV. (BURCHARD. ibid. c. 94.) Videte, fratres, ut Domino reddatis juramenta vestra. Non enim homini jurastis, sed Deo creatori vestro. Nos autem, qui ejus ministri sumus, non terrenam substantiam vestram concupiscimus, sed salutem animarum vestrarum [Col. 0282A] requirimus. Cavete ne aliquid abscondatis, et ex alterius peccato vestra fiat damnatio.


Post haec ita per ordinem interroget.

V. (BURCHARD. lib. I, c. 94.) 1. Est in hac paroechia homicida, qui hominem aut spontanea voluntate, aut cupiditatis aut rapacitatis causa, aut casu, aut nolens, et coactus, aut pro vindicta parentum, quod faidam dicimus, aut in bello, aut jussu domini, aut proprium servum occiderit?

206 2. Est aliquis parricida, aut fratricida, qui patrem, matrem, fratrem, sororem, avunculum, aut aliquem parentem interfecerit?

3. Est aliquis qui presbyterum aut diaconum aut aliquem clericorum occiderit vel aliquo membro detruncaverit?

[Col. 0282B] 4. Est aliquis vel aliqua qui infantem proprium oppresserit vel vestimentorum pondere suffocaverit? Et si hoc factum est ante baptismum aut post baptismum. Aut si infans infirmatus per negligentiam parentis absque baptismo obierit.

5. Est aliquis vel aliqua qui alterius partum excusserit? vel si ipsa femina propria voluntate suum partum excusserit, et abortivum fecerit?

6. Est aliqua femina quae in fornicatione concipiens, timens ne manifestaretur, infantem proprium aut in aquam projecerit aut in terra occultaverit, quod morth dicunt.

7. Est aliquis qui uxorem suam absque lege aut certa probatione interfecerit?

8. Est aliqua femina quae virum suum vel aliquem [Col. 0282C] hominem per herbas venenatas vel mortiferas potiones interfecerit, vel alium hoc facere docuerit?

9. Est aliquis vel aliqua qui hoc fecerit vel alium facere docuerit ut vir non possit generare aut femina concipere?

10. Est aliquis qui proprium servum extra judicem occiderit, et aliqua femina quae ancillam propriam necaverit furore zeli inflammata?

207 11. Est aliquis qui diabolo impellente semetipsum occiderit?

12. Si in bello aliquis homines vulneravit, et nescit si de illo vulnere aliquis perierit, et si alicui imputatur quod hominem occiderit, et ipse hoc denegat.

13. Si aliquis est in consilio ut homo interficiatur [Col. 0282D] et non est in facto, et tamen per ejus consilium et exhortationem interfectus est.

14. Est aliquis qui truncationes manuum, pedum, linguae, et testiculorum fecerit, et oculos alterius eruerit?


Deinde interrogandum de adulteriis et fornicationibus.

15. Si quis conjugatus cum alterius uxore adulteratus fuerit. Si qua uxor cum alterius viro.

16. Si quis uxorem habens; concubinam simul habuerit ancillam propriam aut aliam feminam.

17. Si quis uxorem legitimam dimiserit, et aliam in conjugium acceperit.

18. Si qua mulier virum proprium dimiserit, et alteri se conjunxerit.

[Col. 0283A] 19. Si interveniente repudio ab invicem separantur et sic manent.

20. Si quis absque consensu uxoris, derelicto legitimo conjugio, in monasterium intrat.

21. Si aliquis suam conjugem, quamvis culpabilem, sine episcopi judicio relinquit.

22. Si qua mulier conscio viro suo fornicata fuerit.

23. Si quis uxore carens, cum alterius conjuge 208 fornicatus fuerit; aut si qua mulier non habens virum, cum alterius marito.

24. Si quis non habens uxorem, cum femina quae virum non habet fornicatus fuerit.

25. Si laica virgo moechata fuerit cum adolescente.

[Col. 0283B] 26. Si quis desponsatam puellam non duxerit, et fidem sponsaliorum fregerit.

27. Si quis alterius sponsam rapuerit et sibi sociaverit.

28. Si quis quamcunque feminam, virginem, aut viduam, per raptum traxerit, et sociaverit sibi matrimonio. Et si aliqui sunt qui in hoc consentientes et adjuvantes fuerunt.

29. Si quis cum Judaea, vel si Judaeus vel si paganus cum aliqua Christiana, moechatus fuerit.

30. Si quis sanctimonialem vel viduam Deo sacratam rapuerit et in conjugium sumpserit, vel ipsis consentientibus cum eis fornicatus fuerit.

31. Si quis vivente marito conjugem illius adulterasse accusatur, et eo in proximo defuncto eamdem [Col. 0283C] sumpsisse dignoscitur.

32. Si aliqua mulier dicit quod vir ejus non possit cum ea coire, et ob hanc causam discidium quaerit, et alium virum vult accipere.

33. Si quis cum matre spiritali moechatus fuerit, vel eam in matrimonium accepit, similiterque cum filiola quam ex sacro fonte suscepit aut ante episcopum tenuit.

34. Si quis propinquam et consanguineam suam in matrimonium accepit, aut cum ea fornicatus est.

209 35. Si aliquis irrationabiliter, id est contra naturam, cum masculis et mutis misceatur animalibus.

36. Si qua mulier lenocinium fecerit.

[Col. 0283D] 37. Si aliquis in sua domo consentit cum propriis ancillis vel geneciariis suis adulterium perpetrare.


De furto et sacrilegio.

38. Interrogandum si aliquis fur aut sacrilegus sit, qui ecclesias Dei infregerit, vel aliquid de ecclesia furatus sit, aut publice rapuerit, aut latenter subripuerit, aut aliquis rapax et raptor et depraedator ecclesiae Dei est. Quamvis enim haec secundum legem humanam emendari debeant atque exsolvi, tamen poenitentia ad episcopum pertinet.


De perjurio.

39. Interrogandum si aliquis perjurus sit, aut si sciens et pro cupiditate terrena perjuraverit; et si [Col. 0284A] nesciens aut coactus jussu senioris, aut pro membris et vita redimenda: aut si quis scienter non solum perjuraverit, sed etiam alios in perjurium induxerit.


De falso testimonio.

40. Interrogandum si aliquis scienter contra aliquem falsum testimonium protulerit, quia hoc capitale crimen est, et quale damnum aliquis per hanc testificationem habuerit.

41. Interrogandum si aliquis hominem liberum, aut servum alterius, aut peregrinum 210 et adventitium furatus fuerit, aut eum blandiendo seduxerit et vendiderit, et extra patriam in captivitatem miserit, aut si aliquis Judaeo vel pagano Christianum mancipium vendiderit, aut si ipsi Judaei Christiana mancipia [Col. 0284B] vendant.


De incantatoribus et sortilegis.

42. Interrogandum si aliquis magus, hariolus, aut incantator, divinus, aut sortilegus sit.

43. (BURCHARD. lib. X, c. 32.) Si aliquis vota ad arbores vel ad fontes vel ad lapides quosdam quasi ad altaria faciat, aut ibi candelam seu quodlibet munus deferat, velut ibi quoddam numen sit quod bonum aut malum possit inferre.

44. (BURCHARD. lib. I, c. 94, § 43; et lib. X, c. 18.) Perscrutandum si aliquis subulcus vel bubulcus sive venator vel caeteri hujusmodi dicat diabolica carmina super panem aut herbas et super quaedam nefaria ligamenta, et haec aut in arbore abscondat, aut in bivio aut in trivio projiciat, ut sua animalia liberet [Col. 0284C] a peste et clade, et alterius perdat: quae omnia idololatriam esse nulli fideli dubium est, et ideo summopere sunt exterminanda.

45. (BURCHARD. lib. I, c. 94, §. 44, lib. X, c. 29.) Perquirendum si aliqua femina sit quae per quaedam maleficia et incantationes mentes hominum se immutare posse dicat, id est, ut de odio in amorem, aut de amore in odium convertat, aut bona hominum aut damnet aut subripiat. Et si aliqua est quae se dicat cum daemonum turba in similitudine mulierum transformata certis noctibus equitare super quasdam bestias et in earum consortio annumeratam 211 esse, haec talis omnimodis ex paroechia ejiciatur.


De morticinis et sanguine.

[Col. 0284D] 46. (BURCHARD. lib. I, c. 94, § 45 et seqq.) Interrogandum si aliquis sanguinem, morticinum, aut dilaceratum a bestia comedat.

47. Si aliquis per odium ad pacem non revertitur, aut juravit, quod Deo contrarium est, ut fratri nunquam reconcilietur, quod est peccatum usque ad mortem.

48. Si aliquis bibit de liquore in quo mustela vel mus sive aliquod immundum animal necatum est.

49. Si aliquis jejunium quadragesimale non observat, vel Quatuor Temporum, sive Letaniam majorem vel Rogationum, sive indictum ab episcopo jejunium pro quacunque plaga.

50. (BURCHARD. lib. X, c. 25.) Si aliquis est qui [Col. 0285A] bibit aut manducat aut portat super se quod existimat Dei judicium pervertere posse.

51. (BURCHARD. lib. X, c. 17.) Si aliquis in Kalendis Januarii aliquid fecit quod a paganis inventum est, et dies observat, et lunam, et menses, et horum effectiva potentia aliquid sperat in melius aut in deterius verti.

52. Si aliquis quodcunque opus inchoans, aliud ibi aliquid dicit, aut quacunque magica arte aliud facit, nisi, ut Apostolus docet, omnia in nomine Domini facienda. Neque enim daemones in nostro adjutorio debemus invocare, sed Deum. In collectione similiter herbarum medicinalium Symbolum et orationem 212 Dominicam dicere oportet, et nihil aliud.

[Col. 0285B] 53. Quaerendum etiam si mulieres in lanificiis suis vel in ordiendis [edit. Helmaestad., ordinandis] telis aliquid dicant aut observent nisi, ut supra dictum est, omnia in nomine Domini.

54. Si quis oblationes, id est eleemosynam parentum defunctorum, injuste retinet.

55. Si aliquis super mortuum nocturnis horis carmina diabolica cantat, et bibit, et manducat, et quasi de ejus morte gratulatur, et si alibi mortui in vigiliis nocturnis nisi in Ecclesia custodiuntur.

56. Si aliquis Christianus est qui non communicet vel tribus temporibus in anno, id est, Pascha, Pentecosten, et Natale Domini, nisi pro mortiferis criminibus episcopi vel sacerdotum judicio a communione fuerit remotus.

[Col. 0285C] 57. Est aliquis qui in die Dominico vel in praecipuis festivitatibus quidquam operis faciat; et si ad matutinas et ad missam et ad vesperas his diebus impraetermisse omnes occurant.

58. Si aliquis excommunicatus pro nihilo duxerit excommunicationem, et si aliquis cum excommunicato communicaverit.

59. Si aliquis modum poenitentiae sibi injunctum non custodierit.

60. Si aliquis patrem aut matrem inhonorat, aut percutit, aut maledicit.

61. Si aliquis vomitum post acceptam eucharistiam per ebrietatem fecerit.

62. Si aliquis est qui suam decimam Deo et sanctis ejus retrahat.

[Col. 0285D] 63. Si aliquis est tam perversus et a Deo 213 alienus ut saltim Dominica die ad ecclesiam non veniat.

64. Si porcarii et alii pastores Dominica die ad ecclesiam veniant et missas audiant. Similiter in aliis festis diebus [(277) 1Kb] .

65. Si aliquis ad confessionem non veniat vel una vice in anno, id est, in capite Quadragesimae, et poenitentiam pro peccatis suis suscipiat.

[Col. 0286A] 66. Si quis est qui assiduam ebrietatem sectatur. Neque enim ebriosi regnum Dei possidebunt.

67. Si aliquis est qui contempto suo presbytero in aliam paroechiam venit ad ecclesiam, et ibi communicat et suam decimam dat.

68. Inquirendum de mendicis qui per patrias discurrunt, et si unusquisque pauperem de familia sua pascat.

69. (BURCHARD. lib. I, c. 93, § 68, et seqq.) Si in unaquaque paroechia decani sunt per villas constituti, viri veraces, et Deum timentes, qui caeteros admoneant ut ad ecclesiam pergant ad matutinas, missam, et vesperas, et nihil operis in diebus festis faciant: et si horum quisquam transgressus fuerit, statim presbytero annuntient; similiter et de 214 [Col. 0286B] luxuria et omni opere pravo.

70. Si aliquis est qui bannum episcopi aut presbyteri sui et excommunicationem parvipendens, pro nihilo ducat.

71. Si paroechiani presbytero suo debitum honorem impendant, aut si aliquis est qui eum verbo vel facto inhonorat et ejus monita spernit.

72. Si aliquis est qui peregrino aut viatori hospitium contradicit.

73. Inquirendum quas festivitates colant.

74. Si patrini filiolis suis symbolum et orationem Dominicam insinuant aut insinuari faciunt.

75. Si quatuor aut quinque vel plures unum interfecerint hominem.

76. Si aliquis est qui contradicit episcopo aut ejus [Col. 0286C] ministris, ne coloni aut servi propter commissa crimina virgis nudi caedantur.

77. Inquirendum si aliquis peregrinum, qui de sua patria propter paganorum infestationem vel persecutionem fugit, hac de causa quia in domo ejus mansit, et diebus aut annis loco mercenarii illi servivit, pro proprio servo illum velit habere, et vendere aut dare alicui praesumat.

78. Si aliquis est qui injusta mensura suam annonam aut vinum vendat, cum Dominus dicat: Aequus tibi sit modius et sextarius aequus.

79. Denuntiandum etiam quam magnum piaculum sit usuras exigere et de alieno fenore velle ditescere, et quod sacri canones tales ab Ecclesia ejici [Col. 0286D] praecipiant.

215 80. Si aliquis propter cupiditatem judaeum aut paganum interfecerit.

81. Si aliquis insaniens aliquem hominem occiderit.

82. Si quis arborem inciderit, et dum operi necessario insistit, aliquis subtus arborem deveniens improvise opprimitur.

83. Si quis conjurationes et conspirationes sectatur.

[Col. 0287A] 84. Si quis ecclesiam aut clericum fatigare praesumit.

85. Inquirendum de refugis et perfidis laicis.

86. Percunctandum de confratriis et fraternitatum societatibus qualiter in paroechia agantur.

87. Si cantica turpia et risum moventia aliquis circa ecclesiam cantare praesumit.

88. Si aliquis in ecclesiam intrans, fabulis vacare consuevit, et non diligenter auscultat divina eloquia, et si antequam missa finiatur, de ecclesia exit.

89. Si oblationem, id est panem et vinum, viri et feminae ad missas offerunt; et si non viri, conjuges pro illis offerant, pro se suisque omnibus, ut in canone continetur.

Capitula haec quae per ordinem adnotavimus, canonicis [Col. 0287B] oportet roborari decretis.


De poenitentia homicidarum. Ex concilio Triburiensi.

VI. Ut poenitentia super homicidiis non diverso more, ut prius, sed in episcopiis singulis uno more agatur.


216 Unde supra.

(BURCHARD. lib. I, c. 1.) Si quis spontanea voluntate, diabolo suadente, homicidium perpetraverit, juxta canonum sanctiones et judicium episcoporum talem poenitentiam accipere debet.

In primis ut licentiam non habeat ecclesiam intrandi illos proximos quadraginta dies, nudis pedibus incedat, et nullo vehiculo utatur; in laneis vestibus sit absque femoralibus; arma non ferat, et nihil sumat his quadraginta diebus nisi tantum panem [Col. 0287C] et salem, et puram bibat aquam, et nullam communionem cum caeteris Christianis neque cum alio poenitente habeat in cibo et potu antequam quadraginta dies adimpleantur; et ex cibo quem sumit nullus alius manducet. Considerata vero personae qualitate vel infirmitate, de pomis vel oleribus seu leguminibus, prout visum fuerit, aliquid pro misericordia indulgeatur, maxime si quis coactus et non sponte homicidium fecerit. Et ei omnimodis ex canonica auctoritate interdicatur ut in his diebus cum nulla femina misceatur, nec ad propriam uxorem accedat, nec cum aliquo homine dormiat; juxta ecclesiam sit, ante cujus januas peccata sua defleat diebus et noctibus; et non de loco ad locum pergat sed in uno loco his [Col. 0287D] quadraginta diebus sit. Et si forte habuerit insidiatores vitae suae, interim differatur ei poenitentia donec ab episcopo pax ei ab inimicis reddatur. Et si infirmitate detentus fuerit, ita ut non possit digne poenitere, differatur poenitentia donec sanitati restituatur. Si autem longa 217 aegritudine detentus fuerit, ad sententiam episcopi pertinebit quomodo reum et infirmum sanare disponat. Completis quadraginta diebus, aqua lotus, vestimenta et calciamenta, quae a se abjecerat, rursus sumat, et capillum incidat.


Quid in primo anno observare debeat.

VII. (BURCHARD. lib. VI, c. 2). In primo anno post quadraginta dies totum illum annum a vino, medone, [Col. 0288A] et mellita cervisia, a carne et caseo et pinguibus piscibus abstineat, nisi festis diebus qui in illo episcopio a cuncto populo celebrantur, et nisi forte in magno itinere, vel in hoste, vel diu ad dominicam curtem vel infirmitate detentus sit. Tunc liceat uno denario, vel pretio unius denarii, aut tres pauperes pascendo, tertiam feriam, quintam feriam, et Sabbatum redimere, ita duntaxat ut una re de tribus utatur. Postquam domum venerit, aut sanitati fuerit restitutus, nullam licentiam habeat redimendi.


Quid in aliis duobus annis observare debet

VIII. (BURCHARD. lib. VI, c. 3, 4.) Completo anni circulo ecclesiam ingrediatur, et pacis osculum concedatur. In secundo et tertio anno similiter jejunet; nisi quod tertiam feriam, quintam, et Sabbatum [Col. 0288B] potestatem habeat redimendi, ubicunque est. Caetera diligenter omnia observet ut in primo anno.


218 Quid in reliquis quatuor annis observare debet.

IX. (BURCHARD. lib. VI, c. 5.) Quatuor anni deinde restant, per quos singulos jejunet tres quadragesimas. Unam ante Pascha cum caeteris Christianis, abstinendo a vino, medone, mellita cervisia, caseo, et a piscibus pinguibus. Alteram ante Nativitatem sancti Joannis. Si aliquid remanet de quadraginta diebus, post missam sancti Joannis impleat. Tertiam ante Natale Domini jejunet, ut supra dictum est. Et in quatuor supradictis annis, tertia, quinta feria, et Sabbato utatur quidquid vult, et secundam et quartam feriam omnimodis observet, et nequaquam [Col. 0288C] redimat. His expletis, sacram communionem accipiat.


De eo qui voluntarie homicidium fecit. Ex concilio Ancyrano.

X. (Concil. Ancyr. c. 21; HALITGAR. lib. IV, c. 1; BURCHARD. lib. VI, c. 13.) Qui voluntarie homicidium fecerint, poenitentiae quidem jugiter se submittant, perfectionem vero circa vitae exitum consequantur.


De eadem re. Ex concilio Rhemensi.

XI. (Concil. Rhemense anni 630, c. 9; BURCHARD. lib. VI, c. 14.) Si quis homicidium sponte commiserit, et non violenti resistens, sed vim faciens, innocentem et simpliciter gradientem interfecerit, cum isto penitus non communicandum, sic tamen ut si poenitentiam egerit, in exitu ei communionis viaticum [Col. 0288D] non negetur.


219 De eadem re. Ex concilio Agathensi.

XII. (Conc. Agath. c. 37; BURCHARD. lib. VI, c. 29.) Itaque censuimus homicidas et falsos testes a communione ecclesiastica submovendos, nisi poenitentiae satisfactione crimina admissa diluerint.


De eadem re. Ex concilio Nannetensi.

XIII. (Concil. Nannet. c. 17; BURCHARD. lib. VI, c. 12.) Si quis voluntarie et per insidias hominem interfecerit, jugi se poenitentiae submittat. Et si hoc publice actum constat, si laicus est a communione orationum quinquennio removeatur; post quinquennium in orationum communione recipiatur [(278) 1Kb] ; [Col. 0289A] non autem simul offerat, non corpus Domini contingat in quo perdurans quatuordecim annis, tunc ad plenam communionem cum oblationibus recipiatur.


De eadem re. Ex eodem.

XIV. (Concil. Nannet. ibid.) In Exodo Dominus dicit de homicidis: Si quis de industria et per insidias hominem occiderit, ab altari meo evelles eum, ut moriatur (Exod. XXI).


De homicidiis non sponte commissis. Ex concilio Ancyrano.

XV. (Concil. Ancyr. c. 22; HALITGAR. lib. IV, c. 2; BURCHARD. lib. VI, c. 15.) De homicidiis non sponte commissis prior quidem definitio post septennem poenitentiam perfectionem consequi praecepit, secunda vero quinquennii tempus explere.


[Col. 0289B] 220 De eadem re. Ex epistola Rabani ad Heribaldum episcopum.

XVI. (RAB., Epist. ad Heribald. c. 4; BURCHARD. lib. VI, c. 23.) Nam de his legimus qui hominem non sponte interfecerunt, Deum per legislatorem urbes refugii deputasse, ad quas confugientes salvarentur ab ultore sanguinis proximi sui et non morerentur. Unde in Deuteronomio scriptum est: Haec erit lex homicidae cujus vita servanda est. Qui percusserit proximum suum nesciens, et heri et nudiustertius nullum contra eum odium habuisse comprobatur, sed abisse simpliciter cum eo in silvam ad ligna caedenda, et in succisione lignorum securis fugerit de manu, aut ferrum delapsum de manubrio amicum ejus percusserit et occiderit, hic ad unam urbium supradictarum [Col. 0289C] confugiat et vivat. (Deut. XIX.)


De eadem re. Ex concilio Wormatiensi, cap. 5.

XVII. (Concil. Wormat. c. 29; BURCHARD. lib. VI, c. 21.) Saepe contingit ut dum quis operi necessario insistens arborem incidat, aliquis subtus ipsam veniens deprimatur [(279) 1Kb] et idcirco, si voluntate vel negligentia incidentis arborem factum est, ut homicida poenitentiae debet omnino submitti. Quod si non voto, sed incuria ejus, non denique [(280) 1Kb] [haec eum] sententia contingit; sed dum ille operi necessario fortassis incumberet, iste insperatus occurrit sub arbore, et sub ipsa oppressus est, incisor arboris non tenetur pro homicida.


221 De eadem re. Ex concilio Triburiensi, cap. 17.

XVIII. (Concil. Tribur. c. 36; BURCHARD. lib. VI, [Col. 0289D] c. 22.) Si duo fratres in silva arbores succiderint, et appropinquante casu unius arboris frater fratri Cave dixerit, et ille fugiens in pressuram arboris inciderit et mortuus fuerit, vivens frater innocens de sanguine germani dijudicetur.


De eadem re. Ex eodem.

XIX. (Concil. Tribur. c. 37.) Mater si juxta focum infantem posuerit, et alius homo aquam in caldariam miserit, et ebullita aqua infans superfusus mortuus fuerit, pro negligentia mater poeniteat, et ille homo securus sit.


[Col. 0290A] De eadem re. Ex eodem, cap. 20.

XX. (Concil. Tribur. c. 52.) De homicidiis non sponte commissis, quali poenitentiae jugo submittantur hi qui fecerint ea, in episcopi sententia maneat.


De eadem re. Ex eodem.

XXI. (Concil. Tribur. c. 53; BURCHARD. lib. VI, c. 36.) Si quis filium suum non sponte occiderit, juxta homicidia non sponte commissa poeniteat.


De eadem re. Ex concilio Nannetensi.

XXII. (Concil. Nannet. c. 18; BURCHARD. lib. VI, c. 16.) Si quis casu, non volens homicidium perpetraverit, quadraginta diebus in pane et aqua poeniteat. Quibus peractis, biennio ab oratione fidelium segregetur, non communione orationis offerat, non tamen communicet. 222 Post quinquennium [Col. 0290B] ad plenam communionem recipiatur. Abstinentia ciborum in arbitrio sacerdotis maneat.


Qui per faidam hominem occiderit. Ex Poenitentiali, cap. 14.

XXIII. (BURCHARD. lib. VI, c. 32.) Qui pro vindicta fratris aut aliorum parentum occiderit hominem, annum unum poeniteat, et sequentibus duobus tres quadragesimas observet et legitimas ferias, id est secundam, quartam, et sextam feriam.


De eadem re. Ex eodem.

XXIV. Qui per iram et rixam et ebrietatem subito hominem occiderit, quatuor annos poeniteat.


De eadem re. Ex eodem.

XXV. Si quis liber, jubente domino suo, servum [Col. 0290C] occiderit, quadraginta dies poeniteat. Et si quis liber, jubente domino suo, hominem innocentem occiderit, annum unum poeniteat, et in duobus aliis annis tres quadragesimas observet et legitimas ferias.


De his qui servos suos necant extra judicem. Ex concilio Agathensi, cap. 35.

XXVI. (Conc. Agath. c. 62; RAB., Epist. ad Heribald. c. 3.) Si quis servum proprium sine conscientia judicis occiderit, excommunicatione biennii reatum sanguinis emundabit.


De parricidis et fratricidis. Ex concilio Moguntiacensi.

XXVII. (Concil. Wormat. c. 30; BURCHARD. lib. X, c. 34.) Statuimus ut parricidae et fratricidae 223 per unius anni circulum ante fores basilicae orantes [Col. 0290D] Domini clementiam perseverent. Completo anni circulo, introducantur in ecclesiam; tamen inter audientes, usque dum unius anni spatium finiatur, stent. His ita peractis, si poenitentiae fructus in eis conspicitur, corporis et sanguinis Domini participes fiant, ut non obdurentur desperatione. Carnem non manducent omnibus diebus vitae illorum. Jejunent autem usque ad nonam diei horam quotidie, exceptis festis diebus atque Dominicis. Abstineant autem a vino, medone, atque mellita cervisia tres dies per hebdomadam. Arma portare non audeant, nisi contra paganos; et ubicunque ire maluerint, nullo vehiculo [Col. 0291A] deducantur, sed pedibus propriis pergant. Tempus autem hujus poenitentiae in episcoporum ponimus arbitrio, ut secundum conversationem illorum aut extendere vel minuere valeant. Ab uxoribus, si habuerint, non separentur. Si autem non habuerint, et se continere non valuerint, legitimas accipiant in conjugio feminas, ne in fornicationis voraginem incidere videantur. Si autem antequam duorum praedictorum annorum finiantur curricula, finis vitae illorum pervenerit, viaticum illis non negetur. [(281) 1Kb]


224 Item de parricidis. Ex alio concilio Moguntiacensi, cap. 20.

XXVIII. (Poenit. RAB. c. II, et in ep. ad Heribald. c. 7; concil. Mogunt. sub. RAB. c. 20; BURCHARD. lib. VI, c. 35.) Parricidium quam sit detestabile crimen, [Col. 0291B] judicio facto inter Cain et Abel fratrem suum Dominus ostendit. Sed quia modernis temporibus parricidae profugi discurrunt per diversa loca, et variis vitiis et gulae illecebris deserviunt, melius nobis videtur ut in uno loco manentes poenitentia districta semetipsos castigent, si forte Domini bonitate indulgentiam facinoris sui percipere mereantur.


Quod parricidis arma et conjugium interdicatur.

XXIX. (Concil. Mogunt. ibid.; BURCHARD. lib. VI, c. 35.) Non enim eis licebit ultra militiae cingulum sumere et conjugiis copulari, quia sacri canones hoc eis non consentiunt.


225 De eo qui hominem publicam poenitentiam agentem interficit. Ex Capitularium lib. III cap. 17.

XXX. (Lib. IV Capitular. c. 18) Qui hominem publicam [Col. 0291C] poenitentiam agentem interfecerit, bannum nostrum in triplo componat, et wirgildum proximis ejus persolvat. [(282) 1Kb]


De eo qui hominem in ecclesia interficit.

XXXI. (Lib. IV Capitular. c. 13; Lib. I Leg. Longob. tit. 9, 2, 29, 30, 35 et seq.) Si quis aut ex levi causa aut sine causa homines in ecclesia interfecerit, de vita componat. Si vero rixati foris fuerint, et unus alterum in ecclesiam fugerit, et ibi se defendendo eum interfecerit, et si hujus facti testes non habuerit, cum duodecim testibus juret legitimis se defendendo eum interfecisse, et post haec solidos sexcentos ad partem ecclesiae, quam illo homicidio polluerat, et insuper bannum nostrum solvere cogatur. Is vero qui interfectus est, absque [Col. 0291D] compositione jaceat; ac deinde interfector secundum judicium canonicum congruam facinori quod admisit poenitentiam accipiat. [(283) 1Kb] Si proprius [Col. 0292A] servus hoc commiserit, judicio aquae ferventis examinetur utrum hoc sponte an se defendendo fecisset; et si manus ejus exusta fuerit, dominus ejus, juxta quod wirgildum illius est, ad ecclesiam persolvat; aut, si voluerit, eum eidem ecclesiae tradat. De ecclesiastico et fiscalino et beneficiario volumus ut pro uno vice wirigildum pro eo componatur, altera vice servus ad supplicium tradatur. Haereditas tamen liberi 226 hominis, qui propter tale facinus ad mortem fuerit judicatus, ad legitimos haeredes illius perveniat. Si in atrio ecclesiae, cujus porta reliquiis sanctorum consecrata est, hujuscemodi homicidium perpetratum fuerit, similiter componatur et emendetur. Si vero non est consecrata, eodem modo componatur sicut componi debet quod [Col. 0292B] in immunitate violata committitur.


De injuriis sacerdotum vel clericorum ex eodem, cap. 14.

XXXII. (Lib. IV Capitular. c. 14; lib. II Leg. Longob. tit. 40, c. 6.) Sanguinis effusio in ecclesia facta cum fuste, si presbyter fuerit, triplo componatur, duas partes eidem presbytero tertia pro fredo ad ecclesiam, et insuper bannus noster. Similiter de diacono juxta compositionem ejus in triplo cum banno nostro componatur. De subdiacono et de uniuscujuscunque ordinis clerico secundum suam compositionem in triplo persolvatur, et insuper bannus noster.


227 De ictu.

XXXIII. (Lib. I Capitular. c. 14; lib. II Leg. [Col. 0292C] Longob. tit 40, c. 6.) Similiter et de ictu sine sanguinis effusione de uniuscujuscunque ordinis clerico in triplo componatur, insuper et banus noster. Et qui non habet unde ad ecclesiam persolvat, tradat se in servitium eidem ecclesiae usque dum totum debitum persolvat.


Si quis clericum exspoliaverit. Ex concilio Triburiensi.

XXXIV. (Concil. Tribur. c. 7.) Ut si qua in ipsos clericos vel in ecclesias perpetrata fuerint, id est, si quis clericum exspoliaverit aut vulneraverit, vel aliquam injuriam fecerit, decimas ecclesiae tulerit vel retinuerit, si non prius per saecularem potentiam digne vindicatum fuerit, episcopus ad suam synodum illos malefactores vocet et digne emendet. Si contempserint venire, excommunicentur.


[Col. 0292D] Si quis clericum verberaverit. Ex eodem.

XXXV. Si quis clericum verberaverit vel debilitaverit aut in aliquo laeserit, et canonice poeniteat et ad [Col. 0293A] legem emendet, juxta quod in Capitulari scriptum est.


De eadem re. Ex concilio Toletano.

XXXVI. (Concil. Tolet. I, c. 11.) Si quis de potentibus clericum aut religiosum exspoliaverit, et episcopus mandaverit eum ad se venire ut audiatur, et contempserit, in invicem mox scripta percurrant per omnes provinciae episcopos, quoscunque 228 adire potuerint, ut excommunicatus habeatur donec audiatur et reddat aliena.


De pugna et homicidio in atrio ecclesiae. Ex concilio Triburiensi.

XXXVII. (Concil. Tribur. c. 4, 6; BURCHARD. lib. III, c. 195.) Si quis in atrio ecclesiae pugnam committit aut homicidium, quidquid pro immunitate violata emendandum est, altario solvatur cujuscunque [Col. 0293B] fuerit ecclesia.


De pugna in ecclesia. Ex eodem.

XXXVIII. Si quis in ecclesia clericum fuste aut gladio percusserit, ut sanguis exeat, vel de ictu sine effusione sanguinis, juxta quod in Capitulari scriptum est componatur, id est, in triplo secundum suam compositionem. [(284) 1Kb] .


Quod laici de substantia morientium presbyterorum suorum nullam portionem accipiant. Ex eodem, cap. 2.

XXXIX. [(285) 1Kb] Perlatum est quoque ad sanctam synodum quod quidam laici improbe agant contra presbyteros suos, ita ut de morientium presbyterorum substantia partes sibi vindicent sicuti de propriis servis. Interdicimus itaque ne hoc ulterius fiat; sed sicuti liberi facti sunt ad suscipiendum gradum et [Col. 0293C] agendum divinum officium, ita ab eis nihil exigatur praeter Dei officium. De peculiari vero sacerdotum nihil sibi usurpent; sed de duabus partibus faciant presbyteri quod eis visum fuerit, tertiam, secundum canonum jussa, quibus serviunt relinquant ecclesiis.


229 De compositione presbyteri, si occisus fuerit. Ex eodem.

XL. (Concil. Tribur. c. 4.) Presbyter vulneratus aut caesus, si mortem evaserit, tota compositio cedat presbytero. Si vero mortuus fuerit, compositio in tres dividatur portiones; id est, altari cui presbyter deserviebat pars una, altera episcopo, tertia parentibus presbyteri solvatur.


De eadem re. Ex Capitularium libro II, cap. 49.

XLI. (Lib. IV. Capitular. c. 15; BURCHARD. lib. [Col. 0293D] VI, c. 11.) Presbyteri interfecti compositio episcopo ad cujus paroechiam pertinent solvantur secundum capitulare gloriosi Caroli genitoris nostri, ita videlicet ut medietatem wirgildi ejus episcopus utilitatibus ecclesiae cui praefuit tribuat, et alteram medietatem in eleemosyna ejus juste dispertiat: quia nullus nobis ejus haeres proximior videtur quam ille qui ipsum Domino sociavit. [(286) 1Kb]


De eo qui sacerdotem occiderit. Ex concilio Wormatiensi.

XLII. (Concil. Wormat. c. 26; BURCHARD. lib. VI, [Col. 0294A] c. 8.) Qui sacerdotem voluntarie occiderit, carnem non comedat et vinum non bibat cunctis diebus vitae suae; jejunet usque ad vesperam, exceptis diebus festis atque Dominicis; arma non sumat, equum non ascendat, ecclesiam per quinquennium non ingrediatur [(287) 1Kb] , sed ante fores ecclesiae stet; post quinquennium ecclesiam ingrediatur, nondum vero communicet, sed inter audientes stet, vel sedeat. Cum autem fuerit duodecimi anni 230 cursus finitus, communicandi ei licentia concedatur, et equitandi tribuatur remissio. Maneat autem in reliquis observationibus tres dies per hebdomadam, ut perfectius purificari mereatur.


De eadem re. Ex concilio Mogunciacensi, cap. 24.

XLIII. (Concil. Morgunt. sub Rabano c. 24; BURCHARD. [Col. 0294B] lib. VI, c. 7.) Qui presbyterum occiderit, duodecim annorum ei poenitentia secundum canones imponatur; aut si negaverit, si liber est, cum duodecim juret; si autem servus, super duodecim vomeres ferventes se purget: convictus noxae, usque ad ultimum vitae tempus militiae cingulum deponat, et uxorem amittat.


De eo qui presbyterum degradatum occiderit. Ex eodem concilio.

XLIV. (Concil. Mogunt. sub Rabano c. 25; BURCHARD. lib. VI, c. 9.) Nuntiatum est nobis quod aliqui, qui olim dixerunt se fuisse sacerdotes, et postea degradati pro suis peccatis poenitentiam agendo suffragia sanctorum, per diversa loca transeuntes, quaesierunt, trucidati sunt. Hujuscemodi interfectoribus omnem ecclesiasticam denegamus [Col. 0294C] communionem, donec dignam poenitentiam pro reatu suo secundum judicium episcoporum exsolvant.


De homicidiis clericorum. Ex Capitularium lib. III, cap. 25.

XLV. Qui subdiaconum occiderit, CCC solidos componat. Qui diaconum, CCCC. Qui presbyterum, DC. Qui 231 episcopum, DCCCC. Qui monachum, CCCC solidos componat.


Si aliquis ordinatus homicidium fecerit. Ex Poenitentiali.

XLVI. (HALITGAR. lib. VI, c. 1.) Si quis episcopus aut aliquis ordinatus homicidium fecerit, decem annos poeniteat, tres ex his in pane et aqua.


Si quis consenserit vel consiliatus fuerit ut homo interficiatur. Ex eodem.

[Col. 0294D] XLVII. (HALITGAR. ibid.) Si quis ad homicidium faciendum consenserit et consilium dederit, et factum fuerit, septem annos poeniteat. Si vero non fuerit factum, tres annos poeniteat.


Si quis consanguineum suum occiderit aut seniorem. Ex eodem.

XLVIII. Si quis proximum et consanguineum suum occiderit, decem annos poeniteat. Similiter si quis seniorem et dominum suum dolo trucidaverit.


Ex dictis Ferrandi diaconi.

XLIX. (BURCHARD. lib. VI, c. 31, et apud GRATIAN. [Col. 0295A] dist. 1, de Poenit., c. 23.) Periculose se decipiunt qui existimant eos tantum homicidas esse qui manibus hominem occidunt, et non potius eos per quorum consilium et fraudem et exhortationem homines exstinguuntur. Nam Judaei Dominum nequaquam propriis manibus interfecerunt, sicut scriptum est: Nobis non licet interficere quemquam (Joan. XVIII); sed tamen illis Domini mors imputatur, quia ipsi eum lingua crucifixerunt dicentes: Crucifige eum (Luc. XXIII). Unde unus 232 evangelista dicit Dominum crucifixum hora tertia (Marc. XV), alius sexta (Luc. XXIII); quia Judaei crucifixerunt eum hora tertia lingua, milites hora sexta manibus. Qui ergo hominem tradit, ille eum interficit, Domino dicente: Majus peccatum habet qui me tradidit tibi [Col. 0295B] (Joan. XVI). Unde Psalmista: Filii hominum, dentes eorum arma et sagitta, et lingua eorum gladius acutus (Psal. LVI). Subjiciant ergo se poenitentiae quorum consilio sanguis funditur, si veniam promereri volunt.


De his qui pro nihilo ducunt homicidium in bello perpetratum. Ex epistola Rabani (cap. 4) ad Heribaldum episcopum Antissiodorensem, de praelio ad Fontaniacum gesto.

L. (BURCHARD. lib. VI, c. 23.) Quod autem quidam homicidium quod nuper in seditione et praelio principum nostrorum perpetratum est excusant, quasi non necessarium sit pro hoc cuilibet agere poenitentiam, eo quod jussu principum peractum sit, et Dei judicio ita finitum. Scimus enim quod Dei judicium [Col. 0295C] semper justum est et nulla reprehensione dignum. Sed tamen oportet eos considerare qui hanc necem nefariam defendere cupiunt, utrum illos quasi coram oculis Dei innoxios excusare possint qui propter avaritiam, quae omnium malorum radix est, et idolorum servituti comparatur, atque propter favorem dominorum suorum temporalium, aeternum Dominum contempserunt, et mandata illius spernentes, non casu, sed per industriam, homicidium fecerunt. Unde in Exodo scriptum est: Si quis de industria et per insidias occiderit proximum, ab altari meo 233 evelles eum (Exod. XXI). Et in Deuteronomio: Si quis odio habens proximum suum, insidiatus fuerit vitae ejus, et surgens percusserit eum, et mortuus fuerit, et fugerit ad unam de [Col. 0295D] supradictis urbibus, mittent seniores civitatis illius, et rapient eum de loco refugii, et tradent eum in manus proximi ejus cujus sanguis effusus est, et moriatur; nec misereberis ejus (Deut. XIX). Illum itaque quem Dominus dignum morte esse judicavit, quis dicat reum non esse? Quomodo contrarius legi non existit qui hoc quod Deus praecepit cassum esse contendit? Sed inter haec sciendum est quod magna distantia est inter legitimum principem et seditiosum tyrannum.


De eadem re. Ex Poenitentiali.

LI. Si quis hominem in bello publico occiderit, quadraginta dies poeniteat.


[Col. 0296A] De clerico qui proximum suum occidit. Ex eodem.

LII. Si clericus homicidium fecerit et proximum suum occiderit odii meditatione, exsul septem annis poeniteat.


De parricidis. Ex Poenitentiali.

LIII. Si quis hoc crimen perpetraverit, quidam judicaverunt ut septem annis poeniteat vel quatuordecim poenitentiam egisset; quidam usque ad finem vitae, sicut Cain, qui similia perpetraverit.


Ex eodem.

LIV. Qui hominem debilitaverit et deformem 234 fecerit, impensas in medicos tribuat, et maculae pretium et opus ejus, donec sanetur, restituat, et dimidium annum poeniteat. Si vero non habet unde hoc restituat, annum unum poeniteat.


[Col. 0296B] De truncationibus membrorum. Ex concilio Mogontiacensi, cap. 5.

LV. (Concil. Tolet. II, c. 6; BURCHARD. lib. I, c. 201.) His a quibus Domini sacramenta tractantur judicium sanguinis agitare non licet [(288) 1Kb] . Et ideo magno opere talis excessus prohibendus est; ne indiscretae praesumptionis motibus agitati, aut, quod morte plectendum est, sententia propria judicare praesumant, aut truncationes quibuslibet personis aut per se inferant aut inferenda praecipiant. Quod si quisquam horum immemor praeceptorum, aut in ecclesiae suae familiis aut in quibuslibet personis tale aliquid fecerit, et concessi ordinis honore privetur et loco, sub perpetuae damnationis religatus [Col. 0296C] ergastulo; cui tamen communio exeunti ex hac vita non neganda est propter Domini misericordiam.


Quae debeat discretio ecclesiarum rectoribus esse ne per inconditam disciplinam subeant homicidii notam.

LVI. (Additio IV Capitular. c. 6.) Cum juxta antiquae institutionis edictum plus erga corrigendos agere debeat benevolentia quam severitas, plus cohortatio quam commotio, plus charitas quam potestas adhiberi debet.


235 De parricidio. Ex Lege Theodosiana lib. IX.

LVII. (Interpretat. lib. I, Cod. Theodos., de Parricidio.) Si quis patrem, matrem, fratrem, sororem, filios, filias, vel alios propinquos occiderit, remoto aliorum genere tormentorum, facto de coriis sacco [Col. 0296D] qui culleus nominatur, in quo cum missus fuerit cum ipso etiam serpentes claudantur, et si mare vicinum non fuerit, in quolibet gurgite projiciatur, tali poena damnatus nullo unquam tempore obtineat sepulturam.


De domina quae ancillam occidit. Ex concilio Eliberitano.

LVIII. (Concil. Eliberit. c. 5; HALITGAR. lib. IV, c. 5; BURCHARD. lib. VI, c. 19.) Si qua domina furore zeli inflammata ancillam occiderit, ita ut intra tertium diem animam cum cruciatu emittat, eo quod incertum sit voluntarie an casu occiderit; si voluntarie, post septem annos, si casu, post quinque [Col. 0297A] annorum tempora, acta legitima poenitentia, ad communionem admitti placuit.


Si servus occiditur domino dum verberibus castigatur. Ex lege Theodosiana.

LIX. (Interpretat. l. 1 Cod. Theodos. De emendat. servor.) Si servus, dum culpam dominus vindicat, mortuus fuerit, dominus culpa homicidii non tenetur: quia tunc homicidii reus est, si occidere voluisse convincitur. Nam emendatio non vocatur ad crimen.


De oppressione infantum. Ex concilio Mogonciacensi.

LX. (BURCHARD. lib. XVII, c. 58.) Si quis infantem suum incaute oppresserit, 236 aut vestimentorum pondere suffocaverit, et hoc post baptismum factum fuerit, quadraginta dies poeniteat in pane et aqua, [Col. 0297B] oleribus atque leguminibus, et a conjuge se abstineat. Postea tres annos poeniteat per legitimas ferias, et tres in anno quadragesimas observet. Quod si ante baptismum infans oppressus fuerit, proximos quadraginta dies ut supra poeniteat, postea vero quinquennium expleat.


Si per negligentiam matris infans moritur non baptizatus. Ex epistola Rabani ad Reginbaldum chorepiscopum.

LXI. (BURCHARD. lib. XVII, c. 59; concil. Ancyr. c. 20.) De infantibus autem qui mortui inveniuntur cum patre et matre, et non apparet utrum a patre aut matre occisus sit ipse infans vel suffocatus, an propria morte defunctus, non debent inde securi esse nec sine poenitentia ipsi parentes; sed tamen in [Col. 0297C] eis consideratio debet esse pietatis, ubi non voluntas, sed eventus mortis causa fuit. Si autem eos non latet ipsos ejus esse interfectores, scire debent graviter se deliquisse, quod in Ancyrano concilio comprobatur. Quidam autem trium annorum poenitentiam hujusmodi hominis judicant esse debere, quorum ex his unum exigat in pane et aqua, atque se ab omni luxuria tempore poenitentiae suae custodiat.


De femina cujus filius per negligentiam obierit non baptizatus. Ex Poenitentiali, cap. 17.

LXII. Pariens femina, cujus filius per negligentiam 237 non baptizatus obierit, annum unum poeniteat, et nunquam sit sine aliqua poenitentia. Si autem per negligentiam sacerdotis, require in primo libello, cap. 128.


[Col. 0297D] De mulieribus quae partus suos necant. Ex concilio Ancyrano.

LXIII. (Concil. Ancyr., c. 20; HALITGAR. lib. IV, c. 3; RAB. epist. ad Heribald., c. 8; BURCHARD. lib. XVII, c. 54.) De mulieribus quae fornicantur, et partus suos necant, vel quae agunt secum ut utero conceptos excutiant, antiqua quidem definitio usque ad exitum vitae eas ab Ecclesia removet. Humanius autem nunc definimus ut eis decem annorum tempus secundum praefixos gradus poenitentia largiatur.


De eadem re. Ex concilio Hilerdensi.

LXIV. (Concil. Ilerd., c. 2; RAB. epist. ad Heribald., c. 9; BURCHARD. lib. XVII, c. 52.) Hi vero qui male conceptos ex adulterio factos vel editos necare studuerint, vel in ventribus matrum potionibus [Col. 0298A] aliquibus colliserint, in utroque sexu adulteris, id est patri vel matri, post septem annorum curricula communio tribuatur, ita tamen ut omni tempore vitae suae fletibus et humilitati insistant.


De eadem re. Ex concilio Eliberitano.

LXV. (Concil. Eliberit. c. 63; RAB. epist. ad Heribald., c. 8; BURCHARD. lib. XVII, c. 51.) Si qua mulier, absente marito, per adulterium conceperit, idque post facinus occiderit, placuit vix in fine ei dandam communionem, eo quod geminaverit scelus.


Si qua mulier partum suum excusserit. Ex Poenitentiale.

LXVI. Si qua mulier partum suum ante 238 quadraginta dies in utero sponte perdiderit, annum [Col. 0298B] unum poeniteat. Si vero post quadraginta dies eum occiderit, tres annos poeniteat. Si vero postquam animatus fuerit, eum perdiderit, quasi homicidia poeniteat. Sed distat multum utrum paupercula pro difficultate nutriendi, aut fornicaria causa sit, et pro sui sceleris celandi faciat causa.


Si qua mulier filium vel filiam occiderit. Ex eodem.

LXVII. Mulier si voluntarie occiderit filium suum aut filiam suam, pro homicidio decem annos poeniteat.


De eadem re. Ex concilio Rothomagensi.

LXVIII. (BURCHARD. lib. XVII, c. 53; Ivo, parte X, c. 103.) Sunt quaedam mulieres, ut ad notitiam sancti concilii pervenit, quae ex fornicatione concipientes, [Col. 0298C] metuentes ne scelus quod occulte perpetrarunt manifestum fieret, infantes quos perpererunt occiderunt, et terrae congerie cooperuerunt, aut in aquas projecerunt. Quod quantum nefas sit, canones Ancyrani, Eliberitani, atque Hilerdensis concilii testes sunt. His itaque vix in fine dandam esse communionem decernunt. Sed humanius tractantes, post decennem poenitentiam tales placuit ad communionem recipi.


Ut ante januam ecclesiae adulteri infantes exponantur. Ex eodem.

LXIX. (BURCHARD. lib. III, cap. 200.) Igitur quia diabolo suadente, et carnis fragilitate delectante, et ideo consentiente, multoties talia perpetrantur, ideo ex 239 una mortifera potione aliam utcunque [Col. 0298D] mederi cupientes, ne geminetur scelus adulterii et homicidii, damus consilium ut unusquisque sacerdos in sua plebe publice annuntiet ut si aliqua femina clanculo corrupta conceperit et pepererit, nequaquam diabolo cohortante filium aut filiam suam interficiat, sed quocunque praevalet ingenio, ante januas ecclesiae partum deportari faciat, ibique projici, ut coram sacerdote in crastinum delatus, ab aliquo fideli suscipiatur et nutriatur, et tali ex causa homicidii reatum, et, quod majus est, parricidii evadat. Nam qui filium aut filiam interficit, parricida omnimodis teneatur.


De eadem re. Ex lege Theodosiana, lib. V, cap. 7.

LXX. (Interpretat. 1. Cod. Theodos. De expositis.) [Col. 0299A] Quicunque expositum recenti partu, sciente patre vel matre vel domino, collegerit, et suo labore educaverit, in illius a quo collectus est potestate consistat, seu ingenuum seu servum quem nutrivit esse voluerit.


De eadem re. Ex eodem.

LXXI. (Interpret. l. 2; Cod. Theodos., tit. eod.) Qui expositum puerum vel puellam sciente domino vel patrono, misericordiae causa, collegerit, in ejus dominio permanebit; si tamen contestationi de collectione ejus episcopus vel clerici subscripserunt; quem postea suum dicere quis non poterit, quem projecisse probatur ad mortem.


De eadem re. Ex eodem.

LXXII. (L. un. Cod. Theodos., De his qui sanguin.) [Col. 0299B] Si quis infantem a sanguine nutrierit, 240 habendi eum et possidendi habeat potestatem. Sane si nutritum dominus vel pater recipere voluerit, aut ejusdem meriti mancipium nutritori debet donare, aut pretium nutritor, quantum valuerit qui nutritus est, consequatur [(289) 1Kb] .


De homicidis. Ex concilio Turonensi.

LXXIII. (Concil. Turon. I, c. 7; BURCHARD. lib. VI, c. 30.) Homicidis penitus non communicandum, donec per confessionem poenitentiae ipsorum crimina diluantur.


De his qui uxores occidunt. Ex concilio Mogontiacensi.

LXXIV. (BURCHARD. lib. VI, c. 38.) Si maritus uxorem aut uxor maritum interfecerit, aequum judicium [Col. 0299C] sit super eos, dicente Domino: Non consideres personam pauperis, nec honores vultum potentis (Levit. XIX). Et post pauca: Ita, inquit, parvum audietis ut magnum; nec accipietis cujusquam personam, quia Dei judicium est (Deut. I). Idcirco uterque eorum in hujuscemodi criminis accusatione, si negaverit, pari judicio examinetur.


De eadem re. Ex Capitularium libro III, cap. 89.

LXXV. (Lib. I Capitular., c. 67.) Ut homicidia infra patriam, sicut in lege Domini interdictum est, nec causa ultionis nec avaritiae nec latrocinandi fiant. Et ubicunque inventi fuerint, a judicibus nostris secundum legem ex nostro mandato vindicentur. Et non occidatur homo nisi lege jubente.


241. De eadem re. Ex eodem.

[Col. 0299D] LXXVI. (Lib. V Capitular., c. 149; lib. II; leg. Longob., tit. 13, c. 5; BURCHARD. lib. VI, c. 37.) Quicunque, propria uxore derelicta, vel absque lege sine causa et certa probatione interfecta, aliam duxerit uxorem, armis depositis, publicam agat poenitentiam; et si contumax fuerit, comprehendatur a comite, et ferro vinciatur, et in custodiam mittatur, donec res ad nostram notitiam deducatur.


[Col. 0300A] De pugna duorum, quod nostri campum appellant, quod pro imputato adulterio solet exerceri. Ex epistola Nicolai papae ad Carolum regem.

LXXVII. (NICOL. I, epist. 50; BURCHARD. lib. IX, c. 51.) Monomachiam vero in lege non assumimus quam praeceptam fuisse non reperimus: quam licet inisse quosdam legerimus, sicut sanctum David et Goliam sacra prodit historia, nusquam tamen ut pro lege teneatur, alicubi divina sancit auctoritas, cum hoc et hujuscemodi sectantes Deum solummodo tentare videantur.


De eadem re. Ex eadem epistola.

LXXXVIII. (BURCHARD. lib. IX, c. 50.) Verum, sicut multorum relatu didicimus, Lotharius rex conventum celebrare disponit, et Thetbirgam reginam examini proprio et judicio subjicere meditatur; et si [Col. 0300B] quidem eam praestigiis falsitatis suae potuerit exhibere, quasi non fuerit legitima sua uxor, vult eam penitus a se sequestrare. Sin autem, vult eam tanquam propriam uxorem admittere, sed deinde quasi moechata fuerit, 242 insimulare, atque per [editio Helmaestad., pro] hoc hominem suum et hominem Thietbirgae ad monomachiam impellere, et si homo ipsius reginae ceciderit, disponit hanc sine dilatione perimere. Quae quantum sint omni divinae legi contraria, magnitudo prudentiae vestrae credimus jam advertit.


De parricidis. Ex Capitul.

LXXIX. (Addit. IV, c. 85; lib. I Leg. Longob., tit. 10, c. 4.) Quicunque propter cupiditatem rerum [Col. 0300C] patrem aut matrem aut fratrem aut sororem vel nepotem aut alium propinquum suum interfecerit, haereditas interfecti ad legitimos haeredes perveniat. Interfectoris vero haereditas in fiscum redigatur. Ipse vero, ordinante episcopo, publicae poenitentiae subdatur.


De his qui ferro vinciuntur. Ex eodem.

LXXX. (Lib. I Capitular., c. 79.) Ut mangones et cotiones, qui sine omni lege vagabundi vadunt per istam terram, non sinantur vagari ad deceptiones hominum, nec isti ferro colligati atque constricti, qui dicunt sibi injunctum esse a sacerdote ut vagi et profugi per patrias ambulent. Melius nobis videtur ut uno in loco permaneant laborantes et servientes et patientiam habentes, secundum quod [Col. 0300D] canonice impositum fuerit [(290) 1Kb] .


De faidis coercendis.

LXXXI. (Lib. IV Capitular., c. 27; lib. I Leg. Longob., tit. 9, c. 34.) Si quis aliqua necessitate cogente homicidium commisit, comes in cujus ministerio res est perpetrata et compositionem facere et faidam per sacramentum pacificare faciat. Quod si una pars ei ad hoc consentire noluerit, id est, aut ille qui homicidium fecit, aut is qui compositionem [Col. 0301A] suscipere debet, faciat illum qui ei contradicit ad praesentiam nostram venire, ut eum secundum tempus quod nobis placuerit in exsilium mittamus, donec ibi castigetur, ut comiti suo inobediens ulterius esse non audeat, et majus damnum non accrescat.


De femina quae virum per maleficium interficit. Ex Poenitentiali, cap. 15.

LXXXII. Mulier, si aliquos interimit arte malefica, id est per poculum aut per aliquam artem, septem annis poeniteat. Si paupercula fuerit, quatuor annis poeniteat.


De eadem re. Ex concilio Helibertensi.

LXXXIII. (Concil. Eliber., c. 6; BURCHARD. lib. VI, c. 26.) Si quis vero maleficio interficiat alterum, eo quod sine idololatria perficere 244 scelus non potuit, [Col. 0301B] nec in finem percipiendam illi esse communionem.


Unde supra.

LXXXIV. (HALITGAR. lib. VI, c. 5.) Si quis maleficio suo aliquem perdiderit, septem annis poeniteat, et eleemosynas multas faciat.


De eadem re.

LXXXV. (BURCHARD. lib. VI, c. 39.) Si mulier maritum suum causa fornicationis veneno interficit, aut quacunque arte perimere facit, quia dominum et seniorem suum occidit, decem annis poeniteat.


De his qui hominem suadent interfici. Ex lege Romana. Pauli Sententiarum. lib. V, cap. 25.

LXXXVI. (PAULI Sent. lib. V, c. 23.) Mandatores caedis, id est, qui homines praecipiunt vel suadent interficere, perinde ut homicidae puniantur.


[Col. 0301C] De eadem re.

LXXXVII. (Ibid.) Qui vero aliquem interficit hominem, aliquando absolvitur; et qui non occidit, ut homicida tenetur vel damnatur. Consilium enim uniuscujusque, non factum, puniendum est. Ideoque qui cum vellet occidere, id casu aliquo perpetrare non potuit, ut homicida punietur. Et is qui casu jactu teli hominem imprudenter occidit, absolvitur.


De eo qui hominem castraverit. Ex eodem.

LXXXVIII. (Ibid.) Qui hominem libidinis 245 aut negotiationis causa castraverit, castratumque tradiderit, sive servus, sive liber sit, capite puniatur.


Unde supra.

LXXXIX. (BURCHARD. lib. XVII, c. 57.) Si aliquis causa explendae libidinis, vel odii meditatione, [Col. 0301D] ut non ex eo soboles nascatur, homini aut mulieri aliquid fecerit, vel ad potandumdederit ut non possit generare aut concipere, ut homicida teneatur.

Hoc totum idcirco ex lege Romana posuimus ut sacerdos ex lege perpendat modum poenitentiae in talibus transgressionibus. Canonica enim auctoritas cum lege Romana ex maxima parte concordat.


De his qui circumciduntur. Ex eadem lege, cap. 24.

XC. (PAULI Sent. lib. V, c. 22.) Cives Romani qui se Judaico ritu vel servos suos circumcidi patiuntur, bonis ademptis, in insulam deportentur; medici capite puniantur.


[Col. 0302A] Si Judaeus servum alienae nationis circumciderit. Ex eadem.

XCI. (Ibid.) Judaei, si alienae nationis comparatos servos circumciderint, aut exsilio deportentur, aut capite puniantur.


De his qui semetipsos interficiunt. Ex concilio Bracarensi, cap. 15.

XCII. (Concil. Bracar. I, c. 16; HALITGAR. lib. IV, c. 6; BURCHARD. lib. XIX, c. 130.) Placuit ut hi qui sibi ipsis aut per ferrum, aut per venenum, aut per praecipitium, aut suspendium, vel quolibet modo inferunt 246 mortem, nulla pro illis in oblatione commemoratio fiat, neque cum psalmis ad sepulturam eorum cadavera deducantur. Multi enim sibi hoc per ignorantiam usurparunt. Similiter et de his placuit fieri qui pro sceleribus puniuntur [(291) 1Kb] .


[Col. 0302B] De his qui in patibulo suspenduntur. Ex concilio Mongontiacensi.

XCIII. (Concil. Mogunt. sub Rab., c. 27; BURCHARD. lib. VI, c. 76.) Quaesitum ab est aliquibus fratribus de his qui in patibulis suspenduntur pro suis sceleribus post confessionem Deo peractam, utrum cadavera illorum ad ecclesias deferenda sint, et oblationes pro eis offerendae, et missae celebrandae, an non. Quibus respondemus: Si omnibus de peccatis suis puram confessionem agentibus et digne poenitentibus communio in fine secundum canonum jussum danda est, cur non eis qui pro peccatis suis extremam poenam pervolvunt? Scriptum est enim: Non judicat Dominus bis in idipsum.


[Col. 0302C] De furibus et latronibus deprehensis. Ex concilio Triburiensi.

XCIV. (Concil. Tribur. c. 31; BURCHARD. lib. XI, c. 59, et apud GRAT. 13, q. 2, c. 31.) Fures et latrones, si in furando et praedando occidantur, visum est pro eis non orandum; si comprehensi aut vulnerati, presbytero vel diacono confessi fuerint, communionem eis non negamus.


247 Qui propter cupiditatem Judaeum vel paganum occiderit. Ex concilio Mogontiacensi.

XCV. (Concil. Wormat. c. 27; BURCHARD. lib. VI, c. 33.) Qui odii meditatione, vel propter cupiditatem, Judaeum vel paganum occiderit, quia non leve vitium committitur, ut homicidam convenit poenitere; quandoquidem nec exteris gentibus, nisi oblatam pacem respuerint, bellum est populo antiquo penitus [Col. 0302D] inferre praeceptum.


Si quis insaniens hominem occiderit. Ex eodem.

XCVI. (Concil. Wormat. c. 28; BURCHARD. lib. VI, c. 25, et apud GRATIAN. 15, q. 1, c. 12.) Si quis insaniens aliquem occiderit, si ad sanam mentem pervenerit, levior ei poenitentia imponenda est quam ei qui sana mente tale quid commiserit. Cui quamvis poenitentia sit imponenda, quia ipsa infirmitas causa peccati, licet fortassis occulta contigisse creditur, tanto tamen sit levior quam ei qui sanus aliquem occiderit, quantum inter sanum et insanum, irrationabile a rationabili constat esse discriminis.


[Col. 0303A] Si plures unum hominem occiderint. Ex concilio Mogontiacensi.

XCVII. (BURCHARD. lib. VI, c. 42.) Si quatuor aut quinque homines seu etiam plures contra unum hominem rixati fuerint, et ab his vulneratus mortuus fuerit, quicunque eorum plagam imposuit, secundum statuta canonum ut homicida judicetur [(292) 1Kb] .


248 De eo cui imputatur homicidium et probari non potest. Ex eodem.

XCVIII. (BURCHARD. lib. VI, c. 24.) Ubi manifetari potest quemlibet hominem perpetrasse homicidium, secundum canonicam auctoritatem condignum poenitentiae judicium illi ingeratur. Si autem manifestis indiciis non potes probari eum homicidam esse, nec ipse vult confiteri, omnipotentis Dei judicio, cui omnia occulta manifesta sunt, reservetur. [Col. 0303B] Et tamen indicetur quod communione ecclesiastica indignus sit, donec perpetratum crimen confiteatur, et per confessionem et poenitentiam condignam ab hoc crimine se absolvere certet.


ABHINC DE ADULTERIIS ET FORNICATIONIBUS. Ex concilio Ancyrano.

XCIX. (Concil. Ancyr. c. 19; HALITGAR. lib. IV, c. 9; concil. Wormat., c. 44.) Si cujus uxor adulterata fuerit, vel si ipse adulterium commiserit, septem annorum poenitentia oportet eum perfectionem consequi secundum pristinos gradus.


De eo qui, uxorem habens, concubinam tenet. Ex concilio Toletano.

C. (Concil. Tolet. I, c. 17.) De eo qui uxorem habens, si concubinam 249 habuerit, ut non communicet. [Col. 0303C] Caeterum is qui non habet uxorem, et pro uxore concubinam habet, a communione non repellatur, tantum ut unius mulieris aut uxoris aut concubinae, ut ei placuerit, sit conjunctione contentus. Alias vero, vivens abjiciatur, donec desinat et ad poenitentiam revertatur.


De repudio. Ex epistola Innocentii papae.

CI. (Decreta Innoc. I, c. 26; RAB., epist. ad Heribald., c. 21); BURCHARD. lib. IX, c. 72. De his etiam requisivit dilectio tua qui interveniente repudio aliis se matrimonio copulaverunt; quos in utraque parte adulteros esse manifestum est. Qui vero vel uxore vivente, quamvis dissociatum esse videatur conjugium, ad aliam copulam festinarunt, neque possunt adulteri non videri, in tantum ut hae etiam [Col. 0303D] personae quibus tales conjuncti sunt, etiam ipsae adulterium commisisse videantur, secundum illud quod legimus in Evangelio: Qui dimiserit uxorem [Col. 0304A] suam, et duxerit aliam, moechatur; et ideo omnes in communione fidelium abstinendos.


De feminis quae relinquunt viros suos. Ex concilio Eliberitano.

CII. (Concil. Eliberit. c. 8; BURCHARD. lib. IX, c. 62.) Item feminae quae, nulla praecedente causa, reliquerunt viros suos, et alteri se copulaverunt, nec in finem accipiant communionem.


De adultero marito. Unde supra.

CIII. (Concil. Eliberit. c. 9; BURCHARD. lib. IX, c. 63.) Item femina fidelis, quae adulterum maritum reliquerit fidelem, et adulterum ducit [(293) 2Kb] prohibeatur ne ducat. Si autem duxerit, 250 non prius accipiat communionem quam is quem reliquit de saeculo exierit, nisi forte necessitas infirmitatis dare compulerit.


[Col. 0304B] De discidio. Ex concilio Africano.

CIV. (Concil. Afric. c. 69; HALITGAR. lib. IV, c. 10; Poenit. RAB. c. 3; BURCHARD. lib. IX, c. 64.) Placuit ut secundum evangelicam et apostolicam disciplinam neque dimissus ab uxore, neque dimissa a marito, alteri conjungantur, sed ita maneant, aut sibi reconcilientur. Quod si contempserint, ad poenitentiam redigantur, in qua causa legem imperialem petendam promulgari.


251 De eadem re. Ex dictis Augustini de Sermone Domini in monte.

CV. (BURCHARD. lib. IX, c. 71, et apud GRATIAN. 32, q. 7, c. 5.) Apostolus Paulus dicit: His qui sunt in conjugio praecipio, non ego, sed Dominus, uxorem [Col. 0304C] a viro non discedere: quod si discesserit, manere innuptam, aut viro suo reconciliari (I Cor. VII). Potest enim fieri ut discedat ea causa qua Dominus permisit. Aut si feminae licet virum dimittere etiam praeter causam fornicationis, quid respondebimus de hoc quod dicit posterius, et vir uxorem non dimittat. Quare non addidit, excepta causa fornicationis, quod Dominus permittit, nisi quia similem formam vult intelligere, ut si dimiserit, quod causa fornicationis permittitur, maneat sine uxore, aut reconcilietur uxori. Et post pauca: Dominus autem permisit causa fornicationis uxorem dimitti. Sed quia permisit, non jussit.


De eadem re. Ex Capitularium lib. I, cap. 43.

CVI. (Lib. I Capitular., c. 43; lib. II Leg. Longob., [Col. 0304D] tit. 13, c. 4.) Ut nec uxor a viro dimissa alium accipiat virum vivente viro suo, nec vir aliam accipiat vivente uxore priore.


[Col. 0305A] De legitimis conjugiis. Ex dictis Hieronymi.

CVII. (36, q. 2, c. 8.) Tria legitima conjugia in Scripturis leguntur. Primum legitimum conjugium est, virgo casta in virginitate viro data legitime. Secundum, virgo in civitate deprehensa a viro, et illi per vim copulata. Si voluerit pater ejus, dotabit eam ipse vir quantum judicaverit 252 ipse pater, et dabit pretium pudicitiae ejus. Si autem habuerit sponsum antequam deprehensa fuerit, dabitur ei. Tertium, filia praedicta deprehensa, si non fuerit voluntas patris, trahet eam a praedicto viro, et tradet eam alii, et dotabit eam, et legitima erit ei, Sed primum his duobus praefertur (27, q. 2, c. 13). Additur aliud quartum legitimum conjugium. Dum mortua fuerit uxor ejus, licet illi accipere [Col. 0305B] aliam, sed non repudiatam, non desponsatam viro. Similiter debet et mulier. Quod Paulus manifeste docet: Mulier, inquit, quae sub viro est ligata, sub lege est viri quandiu vivit vir ejus, et reliqua. Additur quintum: quando sive vir sive mulier ex consensu religionem ceperit, licet alteri accipere novum conjugium, sed puellam vel puerum.

Hanc auctoritatem, ut credimus, secutum est concilium quod congregatum fuit apud Compendium temporibus Pippini regis, in quo decretum ita legimus capitulo 16.

CVIII. (Concil. Compend. c. 13.) Si quis vir dimiserit uxorem suam, et dederit ei licentiam pro religionis causa infra monasterium Deo servire et velum suscipere, sicut diximus, propter Deum, vir [Col. 0305C] illius, si vult, accipiat legitimam mulierem. Similiter et mulier faciat.

Sed haec sententia canonicis atque apostolicis informatur documentis, ut supra monstratum est. Sed et Nicolai papae decretis informamur, qui ad Lotharium regem ita scribit:


253 Si conjugatus vult saeculum relinquere. Ex epistola Nicolai.

CIX. (NICOL. I epist. 67; BURCHARD. lib. IX, c. 53.) Itaque summo studio Thietbirgam conjugem tuam tanquam propriam carnem fovere ac diligere procurato, et ne illam a te separari ullo pacto consentias, vigilanter attende. Unde si vult a te discedere, corripe, imo corrige eam, et a tali intentione per omnia revocare satage. Jam vero si amore pudicitiae [Col. 0305D] separationem quaerit, et conjugalis connubii solutionem efflagitat, certum est, Apostolo dicente, quia mulier sui corporis potestatem non habet, sed vir. Verum si et ipse pudicitiam sectatus, religionis obtentu copulam dissolvere vis, tantum ne simulate fiat, concedimus. Nam licet sit scriptum: Quod Deus conjunxit homo non separet, Deus tamen, et non homo, separat quando divini amoris intuitu ex consensu utriusque conjugis matrimonia dissolvuntur. Si ergo hoc modo vis, gratuito permittimus animo, celeremque praebemus assensum. Aliter autem fieri mutuam separationem vestram prohibemus.


De eadem re. Ex dictis Basilii episcopi.

CX. (BURCHARD., lib. IX, c. 45.) Si quis vult conjugatus [Col. 0306A] converti ad monasterium, non est recipiendus, nisi prius a conjuge castimoniam profitente fuerit absolutus. Nam si illa, vivente illo, per incontinentiam alteri nupserit, procul dubio adultera erit; nec recipitur apud Deum ejusmodi viri conversio, quam sequitur conjugalis foederis prostitutio. Tales igitur tunc sine culpa sequuntur 254 Christum, relicto saeculo, si habeant ex pari voluntate castitatis consensum.


De his qui conjuges sine judicio dimittunt. Ex concilio Agathensi.

CXI. (Concil. Agathens. c. 25, lib. VII Capitular. c. 226.) Hi vero saeculares qui conjugale consortium nulla culpa graviori dimittunt vel etiam dimiserunt, et nullas causas discidii probabiliter proponentes, [Col. 0306B] propterea sua matrimonia dimittunt ut aut aliena aut illicita praesumant, si ante quam ante episcopum comprovincialem discidii causam dixerint, et prius uxores quam judicio damnentur abjecerunt, a communione Ecclesiae ac populi coetu, pro eo quod fidem conjugii maculant, excludantur.


Ut omnis controversia, si judicio ecclesiastico expetit agitari, nequaquam ad saeculare judicium transeat. Ex Capitulare.

CXII. Statutum est ut quaecunque controversiae judicio et auctoritate ecclesiastica coeperint agitari, nequaquam ad saeculare judicium transeant, ubi iterato provocent, sed ecclesiasticis sanctionibus terminentur. Nam a judicibus quos communis consensus elegerit ad alios judices non licet provocare, nisi [Col. 0306C] major auctoritas sit, secundum canonicam normam. Si autem in saeculari judicio, id est in comitis placito, causa prius fuerit ventilata, secundum legem mundanam finiatur, salvo ecclesiasticae legis privilegio.


255 De eadem re. Ex epistola Nicolai papae ad Carolum regem.

CXIII. (NICOL. I epist. 50; BURCHARD. lib. IX, c. 49.) Scripsit nobis Thietbirga regina regia se velle dignitate seu copula exui, et sola privata vita esse contentam desiderare. Cui nos rescripsimus hoc aliter fieri non posse nisi eamdem vitam conjux ejus Lotharius elegerit. Et post pauca: De retroacta controversia Thietbirga non debet ulterius ad iteratam responsionem provocari: quia quod semel bene definitum est, et interpositis juramentis deliberatum, [Col. 0306D] nulla debet iteratione, nisi fortassis ubi fuerit major auctoritas, retractari.


De judicio ecclesiastico.

CXIV. (NICOL. I, ibid.) Deinde quia Ecclesiae refugium quaerens, ecclesiasticum judicium semper expetens, saeculari non debet judicio submitti. Post haec vero, cum nos ex utraque parte, id est tam a rege quam a regina, fuerimus provocati judices, nosque amborum controversiam exsecuti simus, ad nullos alios convenit judices super hoc negotio convolare; cum secundum sacros canones a judicibus quos communis consensus elegerit non liceat provocare; et ubi concessa est provocatio, non nisi ubi major est auctoritas liceat provocare. Itaque cum non sit apostolicae [Col. 0307A] sedis auctoritate, quae amborum negotium exsecuta est, usquam major auctoritas, nescimus si aliqui liceat de ejus judicare judicio vel ejus retractare sententiam.


256 Ut nullus causam judicatam iterare praesumat. Ex Capitularium lib. III, cap. 31.

CXV. (Lib. II Capitular., c. 31.) Si quis causam judicatam repetere praesumpserit in mallo, ibique testibus convictus fuerit, aut quindecim solidos componat, aut quindecim ictus a scabinis qui causam prius judicaverunt accipiat.


Ut femina de adulterio inculpata, si cum marito debet inire certamen legale, suae potestati debet ad tempus restitui. Ex epistola Nicolai papae.

CXVI. (NICOL. I epist. 50; BURCHARD. lib. IX, c. 52.) Praeterea, sive de conjugii foedere, sive de [Col. 0307B] adulterii crimine judicium sit agitandum, nulla ratione patet [Apud Sirmond., nulla ratio patitur] Thietbirgam cum Lothario posse inire conflictum, vel legitimum controversiae inire certamen, nisi prius ad tempus fuerit suae potestati et consanguineis propriis libere sociata; inter quos etiam locus providendus est in quo nulla sit vis multitudinis formidanda, et non sit difficile testes producere vel caeteras personas quae tam a sanctis canonibus quam a venerandis Romanis legibus in hujusmodi controversiis requiruntur. Haec idcirco diximus ut ostendamus quem legum conflictum Lotharius congredi posse autumat cum persona quam in suis penetralibus quotidie fatigat et conterit, quando vult ad judicium [Col. 0307C] educit, quando vult ad claustra reducit, et quando educta fuerit, nisi ea profiteatur quae ipse praeceperit, etc. Propriae igitur libertati committi et ab omni oppressione ac 257 potestate illius, cum quo initur conflictus, oportet liberari atque suis liberter [licenter] uti, et suspectas personas convenit declinare qui se ab objectis ostendere cupit immunem.


Ne episcopi sententia retractetur. Ex lege Romana.

CXVII. (L. 1 Cod. Theodos. De episc. jud.) Constantinus imperator dicit: Pro sanctis ac venerabilibus habeatur quidquid episcoporum fuerit sententia terminatum, nec liceat ulterius retractari negotium quod episcoporum sententia deciderit.


Si qua mulier mortem viri sui cum aliis consiliata sit. Ex concilio quod factum fuit ad Vermeriam temporibus Pippini regis, cap. 6.

[Col. 0307D] CXVIII. (Concil. Vermer. c. 5; BURCHARD. lib. VI, c. 41.) Si qua mulier mortem viri sui cum aliis consiliata est, et ipse vir ipsius hominem, se defendendo, occiderit, et hoc probare potest, ille vir potest, ut nobis videtur, ipsam uxorem dimittere, et si voluerit, aliam accipiat. Ipsa autem insidiatrix, poenitentiae subacta, absque spe conjugii maneat.


De ingenuo qui ancillam alterius acceperit. Ex eodem, cap. 7.

CXIX. (Concil. Vermer. c. 6; BURCHARD. lib. IX, c. 26.) Si quis ingenuus homo ancillam alterius uxorem acceperit, et aestimat quod ingenua sit, si ipsa [Col. 0308A] femina postea fuerit inservita, si eam a servitute redimere potest, faciat; si non potest, si voluerit, aliam accipiat. Similiter et mulier ingenua de servo alterius facere potest.


258 Si servus suam ancillam concubinam habet. Ex eodem, capite 8.

CXX. (Concil. Vermer. c. 7.) Si servus suam ancillam concubinam habuerit, si ita placet, potest, illa dimissa, parem suam ancillam domini sui accipere.


De liberto qui ancillam domini tenuerit. Ex eodem.

CXXI. (Concil. Vermer. c. 8.) Si servus, libertate a domino suo accepta, postea cum ancilla ejus adulterium perpetraverit, si dominus ejus vult, velit nolit, ipsam uxorem habebit.


[Col. 0308B] Si venditionis causa servus et ancilla separentur. Ex eodem.

CXXII. (Concil. Vermer. c. 19.) Si servus et ancilla per venditionis causam separati fuerint, praedicandi sunt ut sic maneant, si eos conjungere non possumus.

Sed lex Romana longe melius de hac duntaxat praecipere videtur.


De eadem re. In lege Romana, cap. 25.

CXXIII. (Interpret. l. un. Cod. Theodos. de com. divid.) In divisione, inquit, patrimoniorum seu fiscalium dominorum, seu privatorum, observari specialiter debet ut quia injustum est filios a parentibus, uxores a maritis, cum ad quemcunque possessio pervenerit, sequestrari, ut mancipia quae permista [Col. 0308C] fuerint, id est, uxor cum filiis et marito suo, datis vicariis, ad unum debeant pertinere, cui necesse fuerit commutare quod sollicitudo ordinantium debet specialiter custodire, ut separatio 259 fieri omnino non possit.

Id etiam in venditione vel emptione videtur observari debere, ut quando quis maritum emerit, emat pariter et conjugem, nisi forte alterius ancilla fuerit. Hac de re lex jubet atque interdicit ut nullus servus neque proprius neque ecclesiasticus neque de fisco ancillam alienam in conjugium ducat, similiter ancilla alterius servum nequaquam accipiat: quod si fecerit, irritum habeatur hujuscemodi conjugium, et pro adulterio deputetur [(294) 1Kb] .


Si maritus certa necessitate impellente, extra ducatum [Col. 0308D] fugerit. Ex concilio unde supra.

CXXIV. (Concil. Vermer. c. 9; BURCHARD. lib. IX, c. 54.) Si quis, necessitate inevitabili cogente, in alium ducatum seu provinciam fugerit, aut seniorem suum, cui fidem et fidelitatem promissam mentiri non potest, secutus fuerit, et uxor ejus, cum valet et potest, amore parentum aut rerum suarum eum sequi noluerit, ipsa omni tempore, quandiu vir ejus quem secuta non fuit vivit, semper innupta permaneat. Ille vero qui necessitate cogente, in alia patria manet, si nunquam in suam patriam se reversurum sperat, si se continere non potest, aliam uxorem accipiat, tamen cum poenitentia.


[Col. 0309A] De eo qui uxorem suam permisit velare. Ex eodem, cap. 22.

CXXV. (Concil. Vermer. c. 21; BURCHARD. lib. IX, c. 46.) Qui uxorem suam permiserit velare, aliam non accipiat.


260 Si mulier sine licentia mariti sui velum accipiat. Ex decreto apud Compendium.

CXXVI. (Concil. Compend. c. 3; lib. V Capitular. c. 16; BURCHARD. lib. IX, c. 47.) Mulier si sine licentia mariti sui velum in caput miserit, si viro placuerit, recipiat eam iterum ad conjugium.


De homine qui in alia provincia uxorem acceperit. Ex eodem, cap. 8.

CXXVII. (Concil. Compend. c. 6.) Homo Francus accepit beneficium a seniore suo in alia provincia, [Col. 0309B] et duxit secum suum vassallum; et post haec fuit ibi mortuus ipse senior, et remansit ibi praedictus vassallus. Accepit autem homo alius ipsum beneficium; et ut securus posset habere ipsum vassallum, dedit illi mulierem de ipso beneficio, et habuit eam aliquo tempore. Et cum ille senior dure ageret contra eum, dimissa conjuge reversus est ad parentes senioris sui mortui, et accepit ibi uxorem. Definitum est ut illam quam postea accepit habeat.


De uxore ante contaminata. Ex eodem, cap. 10.

CXXVIII. (Concil. Compend. c. 7.) Si quis uxorem accepit, et eam contaminatam inveniens dereliquit, et aliam accepit, statutum est ut omnimodis ad priorem revertatur: quia et ipse, quando illam accepit, potest fieri ut virgo non esset; nec mulier [Col. 0309C] lege viri tenetur quousque marito conjungatur. Illa quam postea accepit, nubat cui vult.


261 Ne furiosi matrimonio jungantur. Ex lege Romana.

CXXIX. (PAUL. lib. II Sent., tit. 19; BURCHARD. lib. IX, c. 30.) Neque furiosus neque furiosa matrimonium contrahere possint: sed si contractum fuerit, non separetur.


Si qui matrimonia sani junxerunt. Ex eodem.

CXXX. (BURCHARD. lib. IX, c. 28.) Si qui matrimonium sani contraxerunt, et uni ex duobus amentia aut furor aut aliqua infirmitas accesserit, ob hanc infirmitatem conjugia talium solvi non possunt. Similiter sentiendum de his qui ab adversariis caecantur, [Col. 0309D] aut membris detruncantur.


Si cujus uxor adulterium perpetraverit. Ex concilio Nannetensi, cap. 21.

CXXXI. (Concil. Nannet. c. 12.) Si cujus uxor adulterium perpetraverit, et hoc a viro deprehensum fuerit et publicatum, dimittat uxorem, si voluerit, propter fornicationem; illa vero septem annis publice poeniteat. Vir vero ejus, illa vivente, nullatenus aliam accipiat. Quod si voluerit adulteram sibi reconciliari, licentiam habeat; ita tamen ut pariter cum illa poenitentiam agat; et exacta poenitentia, post septem annos ad communionem uterque accedat. Similis forma et in muliere servabitur, si eam vir ejus adulteravit.


[Col. 0310A] Si non sociati conjugio fornicati fuerint. Ex eodem, cap. 22.

CXXXII. (Concil. Nannet. c. 13.) Si qua mulier non habens virum 262 aut vir non habens uxorem fuerint fornicati, tribus annis poeniteant.


Quid si unus absolutus et alter copulatus adulterati fuerint. Ex eodem.

CXXXIII. (Concil. Nannet. c. 14; BURCHARD. lib. IX, c. 70.) Quod si vir non habens uxorem cum alterius uxore adulteraverit, aut si qua mulier non habens virum cum alterius viro, ille qui foedus violavit conjugii, septem annis, ut supra dictum est, poeniteat; ille qui lege conjugii non tenetur, quinque annis poeniteat. Neque enim aequalis poenitentia danda est his quibus sufficere poterat ad explendam libidinem suam conjugii amplexus, et illis qui, conjuge [Col. 0310B] carentes, ardore libidinis impellente, in fornicationem ceciderunt.


De eadem re. Ex Poenitentiali.

CXXXIV. Si quis vacans uxore polluit se cum alterius uxore, annis duobus poeniteat. Similiter de feminis observandum.


Si uxoratus ancillam propriam tenuerit.

CXXXV. Si uxoratus ancillam propriam tenuerit, annum unum poeniteat, vel in alio anno tres quadragesimas et legitimas ferias, et tribus mensibus prius se a sua contineat conjuge. Ancilla vero, si vim passa est, quadraginta dies; si consentiens fuerit, tres in anno quadragesimas et legitimas ferias poeniteat.


[Col. 0310C] 263 Si laicus cum laica femina fornicatus fuerit. Ex eodem.

CXXXVI. (BURCHARD. lib. IX, c. 68.) Si laicus cum laica femina, id est, uterque absolutus a lege conjugii, tres annos poeniteat; et quanto saepius et negligentius ea peccata commiserunt, tanto magis et tempus addatur et modus poenitentiae.


De conjugato qui saepius fornicatus fuerit. Ex concilio Eliberitano.

CXXXVII. (Concil. Eliber. c. 47; RAB. epist. ad Heribald. c. 22; BURCHARD. lib. IX, c. 67.) Si quis fidelis habens uxorem non semel sed saepius fuerit moechatus, in fine mortis est conveniendus. Quod si se promiserit cessaturum, detur ei communio. Si resuscitatus, rursus fuerit moechatus, placuit ulterius non illudere alios de communione pacis.


[Col. 0310D] De eo qui lapsus semel est. Ex eodem concilio.

CXXXVIII. (Concil. Eliberit. c. 69.) Si quis forte habens uxorem, semel fuerit lapsus, placuit per quinquennium agere de ea re poenitentiam, et sic reconciliari, nisi necessitas infirmitatis coegerit ante tempus dare communionem. Hoc et circa feminas observandum.


Cur non communicant viri cum adulteris uxoribus. Ex epistola Innocentii papae.

CXXXIX. (Decreta INNOC. I, c. 24; RAB. epist. ad Heribald. c. 21; BURCHARD. lib. IX, c. 77.) Et illud desideratum est sciri, cur communicantes viri cum adulteris uxoribus non conveniant, cum e contra uxores in 264 consortium adulterorum virorum [Col. 0311A] manere videantur. Super hoc Christiana religio adulterium in utroque sexu pari ratione condemnat. Sed viros suos mulieres non facile de adulterio accusant, et non habent latentia peccata vindictam. Viri autem uxores adulteras liberius apud sacerdotes deferre consueverunt. Et ideo mulieribus, prodito earum crimine, communio denegatur. Virorum autem commisso latente, non facile quisquam ex suspicionibus abstinetur; qui utique submovebitur, si ejus flagitium detegatur. Cum ergo causa par sit, interdum, probatione cessante, vindictae ratio conquiescit.


Si conscio marito uxor fuerit moechata. Ex concilio Eliberitano.

CXL. (Concil. Eliberit. c. 70; BURCHARD. lib. IX, c. 69.) Si conscio marito uxor fuerit moechata, placuit [Col. 0311B] nec in fine dandam ei communionem. Si vero eam reliquerit, post decem annos accipiat communionem [(295) 1Kb] .


Si quis cum Judaea vel gentili moechatus fuerit. Ex eodem.

CXLI. (Concil. Eliberit. c. 78.) Si quis fidelis habens uxorem, cum Judaea vel gentili fuerit moechatus, a communione arceatur. Quod si alius eam duxerit, post quinquennium, acta legitima poenitentia, poterit Dominicae sociari communioni [(296) 1Kb] .


265 De lenocinio. Ex eodem concilio.

CXLII. (Concil. Eliberit. c. 12.) Mulier, vel parens, vel quaelibet fidelis, si lenocinium exercuerit, eo quod alienum vendiderit corpus vel potius suum, placuit eam nec in finem accipere communionem.


[Col. 0311C] Ne Judaeus Christianam ducat uxorem. Ex lege Theodosiana, lib. IX.

CXLIII. (Interpret. l. 5 Cod. Theodos. de adulteris.) Nec Judaeus Christianam, nec Christianus Judaeam ducat uxorem. Quod si fecerit, cujuslibet accusatione velut in adulterium vindicetur.


Ut alterius mulierem nullus accuset. Ex eodem lib., cap. 4.

CXLIV. (Interpret. l. 2 Cod. Theodos. de adulteris.) In adulterio extraneam mulierem nemo accuset, sed propinqui ad quorum notam pertinet, id est, frater germanus, patruelis, patruus et consobrinus. Reliqui tamen ante inscriptionem, si accusata acquieverit, possunt per satisfactionem veniam promereri.


De maritis accusantibus. Ex eodem.

[Col. 0311D] CXLV. (Cod. Theod. ibid; BURCHARD. lib. XVI, c. 37.) Maritis sane etiam ex suspicione accusare permissum est.


266 Ut familia de adulterio distringatur. Ex eodem.

CXLVI (Interpret. l. 4 Cod. Theodos. eod. tit.) De adulterio uxorum maritis per tormenta familiae utriusque, id est suae et uxoris, quaerere permittitur; si tamen illo tempore quo admissum dicitur, haec ipsa mancipia praesentia aut in eadem domo fuisse probantur. Similiter et si mortem sibi ab uxore adultera [Col. 0312A] maritus paratam fuisse conqueritur. Similiter etiam familiae utriusque poena quaerendum est si maritus mortem uxori qualibet ratione paraverit.


Si ingenua servo proprio se miscuerit. Ex eodem, cap. 6.

CXLVII. (Interpret. l. un. Cod. Theodos. De mulier. quae se ser. pr. junx.) Si qua ingenua mulier servo proprio se occulte miscuerit, capitaliter puniatur. Servus etiam qui in adulterio dominae convictus fuerit, ignibus exuratur. Servis etiam hoc crimen accusare licet; et si probaverint, libertatem consequantur; et si non, puniantur. Haereditas mulieris vel filiis, si sunt ex maritis suscepti, vel propinquis ex lege venientibus tribuatur.


[Col. 0312B] Quando permittatur uxor occidi. Pauli Sententiarum libro II, cap. 27.

CXLVIII. (PAULUS lib. II Sent., tit. 27.) Inventam in adulterio uxorem maritus ita demum occidere potest, si adulterum domi comprehendat.


De reo lenocinii. Ex eodem.

CXLIX. (PAUL. ibid.) Eum qui in adulterio deprehensam 267 uxorem non statim dimiserit, reum lenocinii postulare placuit.


De dilatione in causa adulterii. Ex eodem.

CL. (PAUL., ibid.) In causa adulterii, si manifestum fuerit, dilatio postulata impertiri non potest [apud Paulum, dilatio postulata impetrari non potest].


De virginibus laicis. Ex concilio Eliberitano.

CLI. (Concil. Eliberit. c. 14; RAB. epist. ad Heribald. c. 23; BURCHARD. lib. IX, c. 14.) Virgines quae [Col. 0312C] virginitatem suam non custodierint, si eosdem qui eas violaverint maritos acceperint, eo quod solas nuptias violaverint, post poenitentiam unius anni reconcilientur. Si alios cognoverint viros, eo quod moechatae sunt, quinquennio poeniteant, et sic ad communionem accedant.


De his qui fidem sponsaliorum frangunt. Ex eodem.

CLII. (Concil. Eliberit. c. 54.) Si qui parentes fidem fregerint sponsaliorum, triennii tempore abstineant. Si tamen idem sponsus vel sponsa in gravi crimine fuerint deprehensi, excusati erunt parentes.


De benedicenda sponsa. Ex concilio Carthaginensi.

CLIII. (Concil. Carthag. IV, c. 13; BURCHARD. lib. IX, c. 5.) Sponsus et sponsa, cum benedicendi sunt a sacerdote, a parentibus suis vel a paranymphis offerantur. [Col. 0312D] Qui cum benedictionem acceperint, eadem nocte pro reverentia 268 ipsius benedictionis in virginitate permaneant.


Ut nullus alterius sponsam accipiat. Ex epistola Siricii papae.

CLIV. (Decreta SIRICII, c. 4; HALITGAR. lib. IV, c. 15; BURCHARD. lib. IX, c. 31.) De conjugali autem violatione requisisti, si desponsatam alii puellam alter in matrimonium possit accipere. Hoc ne fiat modis omnibus inhibemus: quia illa benedictio, quam nupturae sacerdos imponit, apud fideles cujusdam [Col. 0313A] sacrilegii instar est si illa transgressione violetur.


De raptis puellis et desponsatis. Ex concilio Ancyrano.

CLV. (Concil. Ancyr. c. 10; HALITGAR. lib. IV, c. 18; RAB. epist. ad Heribald., c. 20; BURCHARD. lib. IX, c. 38.) Desponsatas puellas, et post ab aliis raptas, placuit erui, et eis reddi quibus ante fuerant desponsatae, etiamsi eis a raptoribus vis illata constiterit.


De eadem re. Ex Capitularium lib. I, cap. 99.

CLVI. (Lib. I Capitular. c. 105; Capitulare Aquisgran. LUDOVICI PII, c. 24; BURCHARD. lib. IX, c. 37.) Proinde placuit atque statutum est a sacro conventu ut raptor publica poenitentia mulctetur. Raptam vero [Col. 0313B] si sponsus recipere noluerit, et ipsa eidem crimini consentiens non fuit, licentia nubendi alii non negetur. Quod si et ipsa consensit, simili sententiae subjacebit. Quod si et ipsi post haec se conjungere praesumpserint, utrique anathematizentur.


De eadem re. Ex concilio Meldensi, cap. 69.

CLVII. (Concil. Meld. c. 68; BURCHARD. lib. IX, c. 32.) De his qui sponsas alienas rapiunt 269 antiqua et synodalis sententia observetur. Quod etsi forte in Ecclesia eventus talis reperiri dignoscitur, ut pro salutis et religionis competentia humanius quiddam debeat tractari pontifices [debeant tractare pont.], sicut canonica, ut eisdem verbis utamur, docet auctoritas, quia prior, inquiens, definitio durius, posterior autem quiddam tractavit humanius, nullo [Col. 0313C] modo ut ad maximam indulgentiam descendamus, alterius sponsae acceptor sine publica transeat poenitentia, et sponso legaliter mulctam componat. Quod si haec obedire renuerit, sine ulla refragatione anathematizetur; fautores vero illius, juxta modum culpae, episcopali decreto poeniteant. Si vero, quod non optamus, de gradu ecclesiastico talibus nuptiis se consensorem vel interventorem manifeste prodiderit, a gradu proprio repellatur: et si verisimilibus exinde suspicionibus fuerit propulsatus, canonice se purget.


De non sponsatis. Ex Capitularium lib. I, cap. 98.

CLVIII. (Lib. I Capitular. c. 104; Capitulare Aquisgranense LUDOVICI P., c. 23; BURCHARD. lib. IX, c. 36.) De puellis raptis necdum desponsatis in Chalcedonensi [Col. 0313D] concilio scriptum est: »Eos qui rapiunt puellas sub nomine simul habitandi, cooperantes, et conhibentes raptoribus, decrevit sancta synodus, si quidem clerici sunt, decidant a gradu proprio; si vero laici, anathematizentur.« Quibus verbis datur intelligi qualiter hujus mali auctores damnandi sunt, quando participes et conhibentes tanto anathemate feriuntur, et juxta canonicam auctoritatem ad conjugia legitima raptas sibi jure 270 vindicare nullatenus possunt.


[Col. 0314A] De raptoribus virginum et viduarum. Ex concilio Meldensi.

CLIX. (Concil. Meld. c. 64.) Raptores virginum vel viduarum, qui etiam postea voluntate parentum, et caetera. Require retro in primo libello, de ordinatione clericorum, cap. 416.


De eadem re. Ex eodem, cap. 65.

CLX. (Concil. Meld. c. 65; BURCHARD. lib. IX, c. 39.) Si autem qui necdum eas quas rapuerunt, cum voluntate parentum sub praefato desponsionis vel dotalitii nomine in conjugium sumptas habent, quando in omnium aures haec fuerit constitutio promulgata, ab earum conjunctione separentur, et publicae poenitentiae subigantur; raptae autem parentibus legaliter restituantur. Post actam vero publicam poenitentiam, [Col. 0314B] si aetas et incontinentia exegerit, legitimo et ex utrisque partibus placito conjugio socientur. Nam in his non regulam constituimus; sed, ut verbis magni Leonis utamur, quid sit tolerabilius aestimamus. Quod si unus ex conjugatis obierit, is qui publicam poenitentiam egerit, et superstes exstiterit, iterare conjugium non praesumat, nisi forte episcopus praeviderit aliquam concedere indulgentiam, ut graviorem possit amovere offensam.


De eadem re. Ex eodem. cap. 66.

CLXI. (Concil. Meld. c. 66; concil. Rom. sub Greg. II, c. 10, 11.) Qui vero deinceps rapere virgines praesumpserit vel viduas, secundum synodalem beati Gregorii definitionem ipsi et complices 271 eorum anathematizentur, et raptores sine conjugii [Col. 0314C] perpetuo maneant.


De eadem re. Ex epistola Symmachi papae.

CLXII. (SYMMACH. epist. 5, c. 4; HALITGAR. lib. IV, c. 16; BURCHARD. lib. IX, c. 34.) Raptores igitur viduarum vel virginum ob immanitatem tanti facinoris detestamur, illos vehementius persequendo qui sacras virgines vel volentes vel invitas matrimonio suo sociare tentaverint. Quos pro tam nefandissimi [ita etiam in vet. codice regio.] criminis atrocitate a communione suspendi praecipimus.


De his qui sanctimoniales rapiunt. Ex concilio supradicto, cap. 67.

CLXIII. (Concil. Meld. c. 67; BURCHARD. lib. VIII, c. 52.) Qui sanctimoniales virgines vel viduas [Col. 0314D] rapiunt, et progressu etiam criminis in conjugium sumunt, publicae poenitentiae subigantur. Uterque [(297) 1Kb] autem sine ulla spe uxoriae copulationis perenniter maneant. Si vero, quod absit, conjugia iterare praesumpserint, acriori subdantur vindictae, et amplius propellantur. Quod si forte obedire monitis salutaribus noluerint, anathematizentur.


272 De eadem re. Ex epistola Siricii papae.

CLXIV. (Decreta SIRICII c. 6; BURCHARD. lib. VIII, [Col. 0315A] c. 29.) Impudicas detestabilesque personas (monachorum scilicet atque monacharum, quae, abjecto proposito sanctitatis, illicita ac sacrilega contagione se miscuerint) a monasteriorum coetu ecclesiarumque conventibus eliminandas esse mandamus: quatenus retrusae in suis ergastulis, tantum facinus continua lamentatione deflentes, purificatorio possint poenitudinis igne decoqui, ut eis vel ad mortem saltem, solius misericordiae intuitu, per communionis gratiam possit subveniri.


De eadem re. Ex epistola Gregorii papae.

CLXV. (Apud GRATIAN. 27, q. 1. c. 15.) Pervenit ad nos quod quidam vir nequissimus diabolico instinctu de monasterio suaserit exire quamdam Deo sacratam, atque a quodam viro, unde exierat, [Col. 0315B] sit revocata, rursusque eam vir ille nequissimus iniqua suasione de monasterio ejiciens, apud se nunc usque retineat impudice. Volumus autem ut episcopatus tui auctoritate in monasterium revocetur ac retrudatur.


De eadem re. Ex epistola Gelasii papae.

CLXVI. (Decreta GELASII, c. 20; BURCHARD. lib. VIII, c. 32.) Virginibus sacris se quosdam sociare cognovimus, et post dicatum propositum incesta foedera sacrilegaque miscere. Quos protinus aequum est a sacra communione detrudi, et nisi per publicam privatamque poenitentiam non recipi: viaticum tamen de saeculo exeuntibus, si tamen poenituerint, non negari.


[Col. 0315C] 273 Ut episcopus monasterium monachorum vel puellarum introeat. Ex concilio Rothomagensi.

CLXVII. (BURCHARD. lib. VIII, c. 66.) Ut episcopus monasterium monachorum et sanctimonialium frequenter introeat, et cum gravibus et religiosis personis in eorum vel earum conventu residens, eorum vitam et conversationem diligenter discutiat; et si quid reprehensibile invenerit, corrigere satagat. Sanctimonialium etiam pudicitiam subtiliter investiget. Et si aliquam invenerit quae, neglecto proposito castitatis, clerico aut laico impudenter miscetur, acriter verberibus coerceatur, et in privata custodia retrudatur, ubi quod male commisit digne poeniteat. Interdicat autem ex auctoritate sanctorum canonum ut nullus laicus aut clericus in earum [Col. 0315D] claustris et secretis habitationibus accessum habeat, neque presbyteri, nisi tantum ad missam. Expleta missa, ad ecclesias suas redeant. Omnibus praeterea publice et privatim denuntiet quantum piaculum sit qui sponsam alterius violat, quanto magis reus majestatis efficitur qui sponsam omnipotentis Dei corrumpit [(298) 1Kb] .


274 Ut abbatissa de monasterio non egrediatur. Ex concilio Mogontiacensi, cap. 16.

CLXVIII. (Concil. Mogunt. sub Rab. c. 16; BURCHARD. lib. VIII, c. 80.) Abbatissa nequaquam de monasterio egrediatur nisi per licentiam episcopi [Col. 0316A] sui, nisi forte regali jussione cogatur. Et si quando foras pergit, de sanctimonialibus quas secum ducit curam maximam habeat, ut nulla eis detur occasio peccandi.


Quid agere debeant sanctimoniales. Ex eodem.

CLXIX. (Concil. Mogunt. sub Rab. c. 16; BURCHARD. lib. VIII, c. 77.) Sanctimoniales in monasterio constitutae habeant studium in legendo et in cantando, et horas canonicas solemniter pariter celebrent, et omnes, exceptis quas infirmitas tenet, in dormitorio dormiant, et omnibus diebus ad capitulum et collationes veniant, et regulam a sanctis Patribus illis constitutam diligenter observent.


De cautela sanctimonialium. Ex concilio Hispalensi.

[Col. 0316B] CLXX. (Concil. Hispal. II, c. 11; BURCHARD. lib. VIII, c. 53.) Haec circa omnes cautela servetur, ut remoti a peculiaritate virginum, nec usque ad vestibulum habeant accedendi familiare permissum. Nec ipse qui praeest cum sola colloqui debet, sed sub testimonio duarum aut trium sororum, ita ut rara sit accessio, brevis locutio.


Ne clerici vel continentes ad virgines ingrediantur. Ex concilio Carthaginensi.

CLXXI. (Concil. Carthag. III, c. 25.) Ut clerici vel continentes ad 275 viduas vel virgines, nisi ex jussu aut permissu episcoporum aut presbyterorum, non accedant: et hoc non soli, sed nec ipsi episcopi et presbyteri; sed ubi clerici praesentes sunt, aut aliqui [Col. 0316C] graves Christiani.


De corruptis sanctimonialibus. Ex epistola Innocentii papae.

CLXXII. (Decreta INNOC. I, c. 10; HALITGAR. lib. IV, c. 19; BURCHARD. lib. VIII, c. 13.) Quae in Christo spiritaliter nubunt, si postea publice nupserint, vel se clanculo corruperint, non eas admittendas esse ad agendam poenitentiam, nisi is cui se junxerat de mundo recesserit. Si enim de hominibus haec ratio custoditur, ut quae vivente viro alteri nupserit, adultera habeatur, nec ei agendae poenitentiae licentia concedatur, nisi unus ex his fuerit defunctus, quanto magis de illa tenendum est quae ante immortali se sponso conjunxerat, et postea ad humanos amplexus transmigravit.


[Col. 0316D] De saecularibus viduis. Ex concilio Meldensi, cap. 61.

CLXXIII. (Concil. Meld. c. 70; BURCHARD. lib. VIII, c. 50.) Ut illae quae quasi sanctimoniales sub velamine religionis degere videntur, sed potius in deliciis viventes mortuae in divinis oculis computantur, provincias discurrentes, curiose et verbose (I Tim. V), si libidinibus caeterisque carnalibus desideriis et voluptatibus inservire accusantur, si manifeste detegi potuerint, episcopali auctoritate et regia potestate in talibus locis residere sub testimonio religioso cogantur, ubi poenitentiam si fecerint dignam, assequantur etiam fructuosam. Si autem 276 manifeste [Col. 0317A] detegi non valuerint, erga Ecclesiam suae opinionis malam famam legaliter purgare cogantur, et ut religiosius de caetero vivant, et in monasteriis conversentur, episcopali decreto et regia potestate coerceantur. De his enim Apostolus dicit: Quae cum fornicatae fuerint in Christo, nubere volunt (Ibid.) [(299) 1Kb] .


De eadem re.

CLXXIV. (BURCHARD. lib. VIII, c. 41, et IVO parte VII, c. 59.) De viduis Apostolus dicit: Praecipe, inquit, ut viduae irreprehensibiles sint. Vidua eligatur non minus sexaginta annorum, in operibus bonis testimonium habens, si filios educavit, etc. Adolescentiores viduas devita. Cum enim luxuriatae fuerint in Christo, nubere volunt, habentes damnationem, quia [Col. 0317B] primam fidem irritam fecerunt. Simul et otiosae discunt circuire domos, non solum otiosae, sed et verbosae, et curiosae, loquentes quae non oportet. Volo ergo juniores nubere, filios procreare, matresfamilias esse, nullam occasionem dare adversario maledicti gratia. Jam enim quaedam conversa est retro post Satanam (I Tim. V).


De eadem re. Ex lege Romana.

CLXXV. (Nov. MAJORIANI, tit. 8.) Viduarum sane obstinationibus 277 permovemur, quae nulla prole suscepta fecunditatem suam reparatione familiae repudiata conjugii iteratione condemnant, et solitariam vitam non, ut colligitur, religionis ac pudicitiae amore, sed potentiae lasciviaeque vivendi eligunt libertatem. Quibus ad omnem licentiae usum aut [Col. 0317C] sollicitantium personarum ficta religione aut favore callidi captatores applaudunt. Has ad honestioris vitae tramitem revocantes sancimus ut maritali obitu destituta mulier quadragenaria, cum adhuc procreare liberos per aetatem potest, intra quinquennium nubat. Emenso quinquennio si in viduitate persistit, mox cum propinquis suas dividat facultates; aut si hi fortasse defuerint, cum fisco matrimonium [In nov. patrimon.] dividat.


Ne sanctimoniales palatium et publicos conventus adeant. Ex concilio Nannetensi.

CLXXVI. (Concil. Nannet. c. 19; BURCHARD. lib. VIII, c. 85.) Cum Apostolus dicat: Mulieres in ecclesia taceant, non enim permittitur eis loqui (I Cor. XIV), mirum videtur quod quaedam mulierculae contra divinas [Col. 0317D] humanasque leges attrita fronte impudenter agentes, placita generalia et publicos conventus indesinenter adeunt, et negotia regni utilitatesque reipublicae magis perturbant quam disponunt, cum indecens sit et etiam inter barbaras gentes reprehensibile mulieres virorum causas discutere, et quae de lanificiis suis et operibus textilibus et mulieribus inter genitiarias suas residentes debuerant disputare, in conventu publico, ac si in curia residentes, senatoriam 278 sibi usurpant auctoritatem. Quae ignominiosa praesumptio fautoribus magis imputanda [Col. 0318A] videtur quam feminis. Unde, quia divinae leges, ut supra monstratum est, hoc contradicunt, et humanae nihilominus idipsum prohibent, ut feminae nihil aliud prosequantur in publico quam suam causam. Ait enim lex Theodosiana (Interpret. l. 5 Cod. Theod. de cognitor. et procurator.): »Nulla ratione feminae amplius quam suas causas agendi habeant potestatem, nec alicujus causam a se noverint prosequendam.« Idcirco ex auctoritate canonica interdicimus ut nulla sanctimonialis virgo vel vidua conventus generales adeat, nisi a principe fuerit evocata, aut ab episcopo suo, nisi forte propriae necessitatis ratio impulerit, et hoc ipsum cum licentia episcopi sui.


Quando virgo veletur. Ex concilio Africano.

CLXXVII. (Concil. Afric. c. 93; lib. I Capitular. [Col. 0318B] c. 46; BURCHARD. lib. VIII, c. 18; Decreta GELASII, c. 12.) Ut virgines non velentur ante vigesimum quintum annum aetatis, nisi forte necessitate periclitantis pudicitiae virginalis; et, ut Gelasius papa dicit, nisi in Epiphania et in Albis paschalibus et in apostolorum natalitiis non sunt consecrandae, nisi causa mortis urgente.


De eadem re. Gelasius.

CLXXVIII. (Decreta GELASII. c. 13; lib. I Capitular. c. 59; BURCHARD. lib. VIII, c. 36.) Viduas autem velare pontificum nullus attentet.

(Concil. Tribur. c. 24; BURCHARD. lib. VIII, c. 10.) Virgines quae ante duodecim annos, insciis mundiburdis suis, sacrum velamen capiti suo imposuerint, et illi mundiburdi integrum annum et diem hoc tacendo [Col. 0318C] consenserint, in 279 sancto proposito permaneant. Et si in praedicto anno et die pro illis se proclamaverint, petitioni eorum assensus praebeatur; nisi forte Dei timore tacti, cum eorum licentia in religionis habitu perseverent.


De eadem re. Ex eodem concilio.

CLXXIX. (Concil. Tribur. c. 23; BURCHARD. lib. VIII, c. 35.) Viduae quae spontanea voluntate ab altari sacrae conversationis velamen suscipiunt, decrevit sancta synodus in eodem proposito eas permanere. Non enim fas esse decernimus ut postquam se Domino semel sub velo consecraverint, et inter velatas oblationes fecerint, iterum eis concedi Spiritui sancto mentiri.


Zacharias papa, cap. 7.

[Col. 0318D] (BURCHARD. lib. IX, c. 13.) Virginem aut viduam, nisi is qui desponsatam habuerit, nullus audeat furari in uxorem. Si quis hoc temerario ausu praesumpserit, anathema sit [(300) 1Kb] .


Item de sanctimonialibus. Ex eodem concilio.

CLXXX. Sanctimonialis si pro lucro animae suae cum licentia abbatissae suae ad aliud monasterium pergere disposuerit, ibidemque commanere, decrevit synodus concedi. Si vero fuga disciplinae alium locum quaerit, redire cogatur.


[Col. 0319A] De concubinis. Ex epistola Leonis papae.

CLXXXI. (Decreta LEONIS I, c. 18 et 19; BURCHARD. lib. IX, c. 1.) Non omnis mulier viro conjuncta 280 uxor est viri, quia non omnis filius haeres est patris. Itaque aliud est uxor, aliud concubina; sicut aliud ancilla, et aliud libera. Ancillam itaque a thoro abjicere, et uxorem certae ingenuitatis accipere, non duplicatio conjugii, sed profectus honestatis est. Dubium enim non est eam mulierem non pertinere ad matrimonium in qua docetur nuptiale non fuisse ministerium. Nisi forte illa mulier et ingenua facta, et dotata legitime, et publicis nuptiis honestata videatur.


Ut de captivitate venientibus maritis uxores propriae reformentur. Ex epistola Leonis.

[Col. 0319B] CLXXXII. (Decreta LEONIS I, c. 42; BURCHARD. lib. IX, c. 55.) Quod debeant feminae quae, captis viris et in captivitatem ductis, aliis viris nupserunt, putantes interemptos maritos, reversis de captivitate prioribus viris copulari, ut cuique id quod legitime habuit reformetur, et recipiat unusquisque quod suum est, et redintegrentur foedera nuptiarum.


De eadem re. Ex eodem.

CLXXXIII. (Decreta LEONIS I, c. 43, 44, 45; BURCHARD. lib. IX, c. 56.) Quod non probatur esse culpabilis qui uxorem capti in matrimonio videtur esse sortitus. Et si viri de captivitate regressi, intemperantia uxorum offensi non fuerint, et voluerint eas in conjugium recipere, liberam habeant facultatem. [Col. 0319C] Et si mulier ad priores maritos redire noluerit, posteriorum virorum amore capta, ecclesiastica communione privetur.


281 De incestis. Ex concilio Ilerdensi, cap. 4.

CLXXXIV. (Concil. Ilerd. c. 4; RAB. epist. ad Heribald. c. 20; BURCHARD. lib. VII, c. 3.) De his qui se incesta pollutione commaculant, placuit ut quousque in ipso detestando et illicito carnis contubernio perseverant, usque ad missam tantum catechumenorum in ecclesia admittantur; cum quibus etiam nec cibum sumere ullum Christianorum, sicut Apostolus jussit, oportet.


Ex concilio Toletano.

(Concil. Tolet. II, c. 5; BURCHARD. lib. VII, c. 6.) Salubriter praecavendo sancimus ne quis fidelium [Col. 0319D] propinquam sanguinis sui, usquequo affinitatis lineamenta successione generis cognoscit, in matrimonio sibi desideret copulari. Quoniam scriptum est: Omnis homo ad proximam sanguinis sui non accedat, ut revelet turpitudinem ejus (Levit. XVIII).


De eadem re. Ex concilio Agathensi.

CLXXXV. (Conc. Agath. c. 61; concil. Arelat. VI, c. 11; BURCHARD. lib. VII, c. 4.) De incestis conjunctionibus nihil prorsus veniae reservamus, nisi cum adulterium separatione sanaverint. Hos enim esse [Col. 0320A] censemus. Si quis relictam fratris, quae pene prius soror exstiterat, carnali conjunctione violaverit; si quis fratris uxoris germanam, si quis novercam, si quis consobrinam, si quis filiam avunculi, vel relictam ejus, si quis patrui filiam vel privignam suam duxerit. Sane quibus conjunctio illicita interdicitur, habebunt sibi, post actam poenitentiam, ineundi melioris conjugii (id est legitimi) libertatem (id est potestatem) [(301) 1Kb] .


282 De eadem re. Ex concilio Romano.

CLXXXVI. (Concil. Rom. sub Greg. II, c. 3 et seqq.; HALITGAR. lib. IV, c. 22; lib. VII, Capitular. c. 127.) Gregorius papa dixit: Si quis Dei ancillam, id est sanctimonialem, in conjugio duxerit, anathema sit. Si quis commatrem spiritualem in conjugio [Col. 0320B] duxerit, anathema sit. Si quis neptem [Cod. Paris., fratris uxorem] in conjugio duxerit, anathema sit. Si quis novercam aut nurum suam duxerit, anathema sit. Si quis consobrinam duxerit, anathema sit. Si quis de propria cognatione vel quam cognatus habuit in conjugio duxerit, anathema sit. Si quis viduam furatus fuerit in uxorem, vel consentientibus ei, anathema sit. Si quis virginem, nisi desponsaverit, furatus fuerit in uxorem, vel consentientibus ei, anathema sit. Et in his omnibus tertio omne concilium respondit: Amen.


De judicio. Ex concilio ad Confluentes. Carolus ad Ludowicum.

CLXXXVII. (Capitula CAROLI CALVI, tit. 30, c. 5.) Filiam nostram Judith viduam secundum leges divinas [Col. 0320C] et humanas sub tuitione ecclesiastica et regio mundeburde constitutam Balduinus sibi furatus est uxorem; quem post legale judicium episcopi nostri regni excommunicaverunt secundum sacros canones et definitionem sancti Gregorii papae, qui dicit: »Si quis viduam furatus fuerit in uxorem, vel consentientibus ei, anathema sit.«


283 De feminis quae viros amittunt. Capitular. lib. I, cap. 96.

CLXXXVIII. (Lib. I Capitular., c. 102; et lib. II Leg. Longob. tit. 6, c. 4; BURCHARD. lib. VIII, c. 42; IVO, part. VII, c. 60.) De feminis quae viros amittunt, placet ne se, sicut hactenus, indiscrete velent; sed triginta dies post discessum viri sui exspectent; et post tricesimum diem per consilium episcopi sui, [Col. 0320D] vel, si episcopus absens fuerit, consilio aliorum religiosorum sacerdotum suorumque amicorum, id quod eligere debent eligant. Et quia a sacro conventu rogati ut hi qui publicam gerunt poenitentiam, et feminae quae viros amittunt, nostra auctoritate, donec deliberent quid agant, tuerentur, specialiter pro his capitula fieri et legis mundanae capitulis inferenda decrevimus [(302) 1Kb] .


De eadem re. Ex Capitular. lib. IV, cap. 16

CLXXXIX. (Lib. IV Capitular. c. 17; lib. II Leg. [Col. 0321A] Longob. tit. 6, c. 3.) Qui viduam intra primos triginta dies viduitatis vel invitam vel volentem sibi copulaverit, sexaginta solidos componat. Et si invitam eam traxerit, legem suam ei componat, illam vero ulterius non attingat.


284 Qui hominem publicam poenitentiam agentem interficit. Ex eodem, cap. 17.

CXC. (Lib. IV, Capitular. c. 18; lib. I Leg. Longob. tit. 9 c. 31.) Qui hominem publicam poenitentiam agentem interfecerit, bannum nostrum in triplo componat, et ejus wirigildum proximis ejus persolvat [(303) 1Kb] .


Ne frater super thorum defuncti fratris ascendat. Ex concilio Aurelianensi.

CXCI. (Concil. Aurelian. I, c. 18; RAB. epist ad [Col. 0321B] Heribald., c. 20.) Ne frater super thorum defuncti fratris ascendat, nec quisquam, amissa, uxore sororem ejus sibi audeat sociare.


De sorore sponsae violata. Ex concilio Ancyrano.

CXCII. (Concil. Ancyr. c. 24.) Quidam sponsam habens, sororem ejus violavit, et gravidam reddidit. Postmodum desponsatam sibi duxit uxorem. Illa vero quae corrupta est, laqueo se peremit. Hi qui fuerunt conscii, post decennem satisfactionem jussi sunt suscipi secundum gradus poenitentiae constitutos.


De muliere quae duobus fratribus nupsit. Ex concilio Neocaesariensi.

CXCIII. (Concil. Neocaesar. c. 2; HALITGAR. lib. IV, c. 14; BURCHARD. lib. XVII, c. 1.) Mulier si duobus [Col. 0321C] fratribus nupserit, abjiciatur usque ad mortem; verumtamen in exitu, propter misericordiam, communio ei concedatur. Quod si defecerit vir aut mulier talibus nuptiis, difficilis erit poenitentia in vita permanenti [(304) 1Kb] .


285 De eadem re. Ex concilio Eliberitano.

CXCIV. (Concil. Eliber. c. 62.) Si quis post obitum uxoris suae sororem ejus duxerit, et ipsa fuerit fidelis, quinquennium a communione placuit abstineri, nisi mors coegerit.


De eadem re. Ex concilio Martini papae.

CXCV. (MARTIN. BRACAR. c. 79; BURCHARD. lib. XVII. c. 2.) Si qua mulier duos fratres, aut si quis vir duas sorores duxerit, a communione separentur usque ad mortem, in morte pro misericordia viaticum [Col. 0321D] accipiant.


De filiola et commatre. Ex epistola Rabani ad Heribaldum episcopum Antissiodorensem, cap. 20.

CXCVI. (BURCHARD. lib. XVII, c. 24.) De eo quod interrogasti, si ille qui filiolam suam, et de eo qui concubuit cum commatre sua spiritali, et de illo qui filium suum baptizavit, et cujus uxor eum de fonte suscepit, si postea in tali copulatione permanere possent, omnino illicitum esse judicavimus. Nam in concilio Mogontiacensi scriptum est cap. 55 (Concil. Mogunt. sub Car. M. c. 55; lib. V Capitular. c. 100; BURCHARD. lib. XVII, c. 25.): »Nullus proprium filium aut filiam a fonte baptismatis suscipiat, nec [Col. 0322A] filiolam nec commatrem ducat uxorem, nec illam cujus filium ad confirmationem ante episcopum tenuerit. Ubi autem factum fuerit, separentur.«


Si quis viduam uxorem duxerit. Ex eodem.

CXCVII. (RAB., ibid.; concil. Mogunt. sub Rab. c. 56; lib. V Capitular. c. 101; BURCHARD. lib. XVII, c. 9.) Si quis viduam uxorem duxerit, et postea cum filiastra sua fornicatus fuerit, 286 seu duabus sororibus nupserit, aut si qua duobus fratribus nupserit, seu cum patre et filio fornicata fuerit, tales copulationes anathematizari et disjungi praecipimus, nec unquam amplius conjugio copulari, sed sub magna districtione fieri [(305) 1Kb] .


De eo qui filiolam suam polluit. Unde supra.

CXCVIII. (RAB. ibid.; BURCHARD. lib. XVII, c. 26.) [Col. 0322B] Quam detestabile et exsecrabile scelus sit unicuique Christiano filiolam suam constuprare testatur sanctus Gregorius papa in Dialogis suis (lib. IV, cap. 32), ubi refert quemdam hominem polluisse filiolam suam, et quia neglexit poenitentiam agere, subito miserabili morbo correptus exspiravit, et sepultus, non solum corpus, sed etiam omne sepulcrum, ignis invisibilis consumpsit.


Item de incestis et eorum poenitentia. Ex concilio Mogontiacensi.

CXCIX. (RAB. ibid.; BURCHARD. lib. XVII, c. 18.) Si quis fornicatus fuerit cum duabus sororibus, vel cum noverca sua, vel cum amita sua, vel cum matre sua, vel cum filia patrui sui et avunculi sui, vel cum filia amitae suae sive materterae suae, vel cum nepte [Col. 0322C] sua, vel cum commatre aut filiola sua, sive quam de fonte suscepit, vel ante episcopum tenuerit, et si qua mulier simili modo fornicata fuerit, abstineat se ab ingressu domus Dei annum unum; et eodem anno, nisi Dominicis et festis diebus, solummodo pane et aqua et sale utatur; 287 arma non ferat, osculum nulli praebeat; sacrificium, nisi pro viatico, minime sumat; sex deinde annis ingrediatur quidem domum Dei, sed carnibus et vino et sicera minime utatur, nisi festis diebus. De armis vero vel osculo sive sacrificio, sicut supra dictum est. Postea vero duobus annis, quando carne vescitur, a potu omni qui inebriare potest se contineat; et si potum biberit, minime carne vescatur, absque praecipuis festis diebus. De armis vel osculo et sacrificio modum [Col. 0322D] teneat jam dictum. Inde usque ad obitum suum, nisi praedictis festis diebus, a carne se abstineat tres legitimas ferias in omni hebdomada, et tres quadragesimas in anno legitime custodiat. De armis vero ut supra dictum est. Et nunquam aliquando conjugio copuletur. Haec eadem poenitentia imponenda est patricidis vel fratricidis vel consanguineis, necnon et qui sponte per fraudem et avaritiam hominem innoxium occidunt, quod morchidum vocant.


In quota generatione copulenter fideles. Ex epistola Rabani ad Humbertum episcopum.

CC. Igitur de nuptiis, vel quomodo consanguinitas [Col. 0323A] honoranda sit, Dominus loquitur in Levitico dicens: Omnis homo ad proximam sanguinis sui non accedat, ut revelet turpitudinem ejus (Levit. XVIII). Cum enim Dominus populum suum de contaminationibus gentium voluisset separare, primum generali vocabulo ad proximitatem sanguinis prohibuit quemquam accedere, ne revelaret turpitudinem ejus; deinde ipsam 288 generalitatem ferme in duodecim species subdivisit; quae tamen ultra tertiam vel quartam generationem non procedunt [(306) 1Kb] . Unde accidit, ut reor, domnum Gregorium Augustino interroganti tertia vel quarta generatione jam licite connubia jungere respondisse. Similiter et in Theodori archiepiscopi gentis Anglorum Capitulis, quae de necessariis conscripsit rebus, invenimus quod in tertia [Col. 0323B] propinquitate carnis secundum Graecos liceat nubere, in quinta secundum Romanos. Qui tamen conjugia in tertia propinquitate facta non solverent, si antea ab inscientibus compacta fuissent, aequaliterque conjungeretur vir in matrimonio his qui sibi consanguinei sunt, et uxoris suae consanguineis post mortem uxoris. Hunc autem Theodorum Tharso Ciliciae natum, Vitellianus papa Romae episcopum ordinans, ad Britanniam misit: unde tam Orientalium quam etiam Occidentalium Ecclesiarum consuetudinibus pleniter instructus fuerat. Nec eum aliqua latere potuerunt quae in observationibus legitimis Graeci et Romani eo tempore habuerunt, maxime cum in utraque lingua perfecte instructus esset. Quod autem proximis temporibus Romanorum [Col. 0323C] pontificum scripta continent usque ad sextam vel septimam generationem conjugii usum differendum, magis ex consuetudine humana quam ex lege divina hoc eos praecepisse credendum est. Nam quod Isidorus in Etymologiis suis usque ad sextam generationem consanguinitatis abstinendum et sic legitimo connubio conjungendum asseruit, inde reor eum fecisse 289 quod genealogiae seriem retexens, quousque ordinem numerandi perduxit, eo cognationem sanguinis servandam aestimavit; sicque ad innovationem generis et amicitiae jus confirmandum redire ad connubium sancivit, quando jam cognationis ordo numerari desiit. Caeterum ante omnia considerandum est ut sic censura disciplinae temperetur, ne per immoderationem correptionis peccati cumulus [Col. 0323D] augeatur. Scimus enim quod qui in lege cognationis jus observare constituit, in Evangelio foedus conjugii non dissolvendum praecepit. Si enim ubicunque aliquid proximitatis vel consanguinitatis, licet longinquae, inter conjugatos inveniri potest, statim matrimonium dissolvatur, vereor quod adulterium et fornicationis scelus multiplicetur: quia cum conjugato adolescentulo vel juveni societas comparis suae denegatur, nec aliquid ei solatii impenditur unde continentiam salvare possit, libidine inflammatus per diaboli instigationem multiplici fornicatione forsitan polluitur, ac sic in praecipitium mortis aeternae [Col. 0324A] anima demergatur. Igitur quia a mea parvitate voluisti, quid sentirem de hac re, tibi rescribi, proter fragilitatem praesentis temporis reor hoc quod Theodorus episcopus inter Gregorium et Isidorum medius incedens in suis Capitulis definivit magis sequendum, ut quinta generatione jam licitum connubium fiat, quia non lex divina huic contradicit, nec etiam sanctorum Patrum dicta hoc prohibent. Si autem et in quinta ab insciis fuerit copula peracta, melius mihi videtur et cum poenitentiae humiliatione, 290 si se uxoratus continere non vult, Deo satisfaciat.


De eadem re. Gregorius ad Augustinum.

CCI. (Apud BEDAM lib. I, Hist. Angl. c. 27, § 6.) Necesse est ut etiam tertia vel quarta generatio fidelium [Col. 0324B] licenter sibi jungi debeat. Nam a secunda quam praediximus se omnino debet abstinere.


De eadem re. Ex epistola Rabani ad Reginbaldum chorepiscopum.

CCII. De eo quod interrogasti, si pater et filius, vel si duo fratres, vel si avunculus et nepos, cum una muliere fornicati sint, quid inde faciendum sit, manifestum est quod gravi vindicta plectendum est quod grave facinus esse reperitur. Omnis enim moechia interdicitur ubi scriptum est: Non moechaberis. Quanto magis cum cognata vel cum conjuge seu concubina cognati. Hinc in Levitico scriptum est: Si moechatus fuerit quis cum uxore alterius, morte moriantur et moechus et adultera. Qui dormierit cum noverca sua vel cum nuru sua, et qui filiam et matrem [Col. 0324C] duxerit, et qui acceperit sororem suam, morte moriatur (Levit. XX). Si enim in lege turpitudinem incestus mortis sententia vindicare jussit, quomodo in Evangelio, ubi summa justitia est, incestuosus poenitentiam peccati evadet? Unde Apostolus: Irritam qui fecerit legem Moysi, sine ulla miseratione sub duobus vel tribus testibus moritur. Quanto magis putatis deteriora mereri supplicia qui Filium Dei conculcaverit, et sanguinem testamenti pollutum duxerit, in quo sanctificatus est, et Spiritui 291 gratiae contumeliam fecerit? (Hebr. X.) Igitur Theodorus judicavit eum qui incestum fecerit duodecim annos poenitere debere. Alii quindecim, alii decem, alii septem. Sed tu, priscorum Patrum vestigia sequens, his solis poenitentiae spatium temperes qui devote et cum lacrymis [Col. 0324D] poenitentiam egerint; caeteri definitum tempus servent.


De illo qui servum se fecit. Ex concilio Triburiensi, cap. 11.

CCIII. (BURCHARD. lib. IX, c. 75.) Perlatum est ad sanctam synodum quod quidam ingenuus ingenuam acceperit uxorem, et post filiorum procreationem, occasione divortii, cujusdam servum se fecerit, utrum necessario mulierem tenere debeat; et si tenuerit, utrum illa quoque secundum saecularem legem servituti subjici debeat. Judicatum est uxorem minime debere dimitti, non tamen ob Christi legem [Col. 0325A] mulierem in servitutem redigi, dum ille non ex consensu conjugis se servum fecit, quem liberum maritum acceperat.


Item de incestis. Ex eodem.

CCIV. Concil. Tribur. c. 44; BURCHARD. lib. XVII, c. 15.) Item indicatum est quemdam stuprasse quamdam feminam, quam postea frater ejus accepit uxorem. Statuerunt eum qui stupravit, et a se stupratam fratri celavit, quia geminavit peccatum, poenitentia districtiori castigandum, et conjugium tale dissolvi oportere, et mulieri quidem eis viventibus non fore potestatem nubendi, illis autem pro misericordia conjugium indulgere.


292 Si quis cum filia materterae suae, etc., concubuerit. Ex eodem.

[Col. 0325B] CCV. (BURCHARD. lib. XVII, c. 20.) Item interrogatum fuit, si quis cum filia materterae suae vel avunculi, amitae vel patrui, concubuerit, si conjugatus fuerit, liceatne illi ulterius uti conjugio, aut non conjugato uxorem accipere. Justum esset, sicut aliqua priorum statuta habeantur, ut in perpetuum a conjugio tales abstineant. Sed visum est, humanae fragilitatis intuitu, ut post poenitentiam non quidem penitus priventur conjugio, durissime tamen tam immanis fornicatio vindicetur, sicut sanctus papa Nicolaus et alii Romani pontifices statuerunt, ne forte desperata conscientia multiplicius peccent.


Item de incestis. Ex eodem.

CCVI. (BURCHARD. lib. XVIII, c. 4; Poenitent. Rom. tit. 3, c. 5.) In lectum mariti, absente uxore, soror [Col. 0325C] ivit uxoris; quam ille uxorem suam putans, dormivit cum ea. Super hoc visum est, si ipse per securitatem veram hoc probaverit quod inscius fecerit hoc scelus, poenitentiam quidem quae sibi indicata fuerit agat, et legitimum suum conjugium habere permittatur; illam digna vindicta affligi, et in aeternum conjugio privari [(307) 1Kb] .


293 De eadem re. Ex eodem.

CCVII. (Concil. Tribur. c. 43; BURCHARD. lib. XVII, c. 16.) Quidam fornicatus est cum aliqua muliere. Postea filius, nesciens patris factum, stupravit eamdem. Quod cum pater rescisset, de se filioque confessus est. Statuerunt melius esse ut taliter lapsis cum digna poenitentia legitima permittantur conjugia quam forte deterius delinquant; cum fornicaria [Col. 0325D] autem illa gravius agendum.


De eadem re. Ex eodem.

CCVIII. (Concil. Tribur. c. 45; BURCHARD. lib. XVII, c. 5.) Si quis cum duabus sororibus fornicatus fuerit, et soror sororem ab eodem antea stupratam nescierit, vel si ipse sororem ejus quam antea stupravit non intellexerit, si digne poenituerint, et se continere non valuerint, post annos septem conjugia illis non negentur. Si autem non ignoraverunt, usque ad mortem a conjugio abstineant.


[Col. 0326A] De eadem re. Ex eodem.

CCIX. (BURCHARD. lib. XVII, c. 6.) Si quis cum duabus sororibus fornicatus fuerit, vir diebus vitae suae poeniteat. Soror autem quae de alia sorore nescivit, licentiam habeat nubendi.


De eadem re. Ex eodem.

CCX. (Concil. Tribur. c. 44; BURCHARD. lib. XVII, c. 13.) Si homo fornicatus fuerit cum muliere, et frater ejus nesciens duxerit eam uxorem; frater, eo quod fratri crimen celaverit, poeniteat, et post poenitentiam nubat. Mulier autem usque ad mortem poeniteat [(308) 1Kb] .


294 De eadem re. Ex eodem.

CCXI. (Concil. Tribur. c. 43; BURCHARD. lib. XVII, c. 14.) Si frater cum muliere fornicatus fuerit, et [Col. 0326B] frater nesciens cum eadem concubuerit, mulier diebus vitae suae poeniteat; post poenitentiam autem frater ignarus sceleris conjugium accipiat, si vult [(309) 1Kb] .


De separatione. Ex concilio ad Vermeriam temporibus Pippini.

CCXII. (Concil. Vermer. c. 1; Concil. Compend. c. 1.) In tertio geniculo separentur. In quarta autem conjugatione si inventi fuerint, non eos separamus, sed poenitentiam eis indicimus. Et tamen si factum non fuerit, nullam facultatem conjungendi in quarta generatione damus.


De eadem re. Ex eodem.

CCXIII. (Concil. Vermer. c. 2.) Si aliquis cum filiastra sua manet, nec matrem nec filiam ipsius potest habere, nec illa nec ille aliis se poterunt conjungere [Col. 0326C] ullo unquam tempore. Attamen uxor ejus, si ita voluerit, si se continere non potest, si postea quam cognovit quod cum filia sua vir ejus fuit in adulterio, carnale commercium cum eo non habeat; si vult potest alii nubere.


De eadem re. Ex eodem.

CCXIV. (Concil. Vermer. c. 10; BURCHARD. lib. XVIII, c. 11.) Si quis cum noverca sua dormierit, neutiquam possunt ad conjugium pervenire. Si vir ejus sic vult, potest aliam accipere, si se continere non potest. Similiter qui 295 cum filiastra sua vel cum sorore uxoris dormierit, stare potest.


De eadem re. Ex eodem.

CCXV (Concil. Vermer. c. 12; BURCHARD. lib. XVII, c. 3.) Qui dormierit cum duabus sororibus, et [Col. 0326D] una ex illis antea uxor fuerit, nullam ex ipsis habeat, nec ipsis adulteri unquam conjugio copulentur.


De eadem re. Ex eodem.

CCXVI. (Concil. Compend. c. 8; BURCHARD. lib. XVII, c. 17.) Si quis cum uxore fratris sui dormierit, adulter et moecha diebus vitae suae absque conjugio maneant. Ille vero cui uxor fuit, si vult, aliam conjugem accipiat.


De eadem re. Ex eodem.

CCXVII. (Concil. Compend. c. 10; lib. V. Capitular. [Col. 0327A] c. 5; BURCHARD. lib. XVII, c. 18.) Si quis sponsam filii sui oppresserit, et postea filius eam duxerit, pater postmodum non habeat uxorem, nec ipsa mulier virum. Filius qui facinus patris ignoravit aliam accipiat.


De eadem re. Ex eodem.

CCXVIII. (BURCHARD. lib. XVII, c. 22.) Si quis filiastrum aut filiastram suam ante episcopum ad confirmationem tenuerit, separetur ab uxore sua, et aliam nunquam accipiat. Similiter et mulier.


De eadem re. Ex eodem.

CCXIX. (Concil. Compend. c. 14; BURCHARD. lib. XVII, c. 12.) Si quis cum matre et filia fornicatus est, ignorante matre de filia, et filia de matre, ille nunquam accipiat uxorem. Illae vero, si volunt, accipiant [Col. 0327B] maritos. Si autem hoc scierint ipsae feminae, absque maritis in perpetuo maneant.


296 De eadem re. Ex eodem.

CCXX. (Concil. Compend. c. 15; BURCHARD. lib. XVII, c. 7.) Similiter et de duabus sororibus, qui cum una in adulterio mansit, et aliam publice accepit, non habeat mulierem usque in diem mortis; et illa quae nescivit, accipiat maritum.


Si quis propter faidam fugit. Ex eodem.

CCXXI. (Concil. Compend. c. 18; lib. V. Capitular., c. 6.) Si qui propter vindictam fugiunt in alias patrias, et dimittunt uxores suas, nec illi nec illae alteri copulentur.


Item de incestis. Ex eodem.

CCXXII. (Concil. Met. sub Pippino c. 1; lib. V [Col. 0327C] Capitular., c. 7.) Si quis incestum cum proxima sua commiserit, peculium suum perdat, si habet; et si se non emendare voluerit, nullus eum in domo recipiat, neque ei cibum donet. Quod si fecerit, sexaginta solidos regi componat. Et si pecuniam non habet, mittatur, si liber est, in carcerem. Si servus est, vapulet multis plagis.


Item de parricidis. Ex eodem.

CCXXIII. Si homo liber patrem aut matrem, fratrem vel avunculum occiderit, haereditatem propriam amittat. Et si quis moechatus fuerit cum matre et sorore et amita, haereditatem perdat.


Item de incestis. Ex eodem.

CCXXIV. (Concil. Mogunt. sub Car. M. c. 53; lib. V Capitular., c. 98 et 152; Concil. Turon. III, [Col. 0327D] c. 41.) Episcopi incestuosos investigare studeant. Et si poenitere noluerint, de Ecclesia expellantur, donec ad poenitentiam 297 revertantur. Quod si obedire sacerdotibus noluerint, oportet eos per saecularem disciplinam coerceri.


De eadem re. Ex concilio Moguntiacensi, cap. 29.

CCXXV [(310) 1Kb] . Si quis viduam uxorem duxerit, et postea cum filiastra fuerit fornicatus, seu cum duabus sororibus nupserit, aut si qua cum duobus fratribus, sive cum patre et filio, si quis relictam fratris, si quis neptem, aut novercam, aut nurum, aut consobrinam, aut filiam avunculi, aut ejus relictam, [Col. 0328A] aut privignam polluerit, eos disjungi et ulterius nunquam conjugio copulari praecipimus.


De eadem re. Ex eodem.

CCXXVI. (Concil. Mogun. sub Car. M. c. 54; lib. V Capitular., c. 99; BURCHARD. lib. VII, c. 18.) Contradicimus quoque ut quarta generatione nullus amplius conjugio copuletur. Ubi autem post interdictum factum fuerit, separentur.


De eadem re. Ex concilio Wormatiensi.

CCXXVII. (Concil. Wormat. c. 33.) Si quis cum duabus sororibus, seu cum duobus fratribus, aut cum his personis de quibus sacra Scriptura prohibet, fornicationem fecerit, si dignam egerit poenitentiam, et se continere non potest, liceat ei legitimam uxorem vel virum accipere.


[Col. 0328B] Si quis cum commatre fornicatus fuerit. Ex eodem.

CCXXVIII. (Concil. Wormat. c. 34.) Si quis cum commatre spirituali fuerit fornicatus, usque ad dignam 298 poenitentiam anathemate percutiatur. Similiter si cum ea quam de fonte suscepit, vel quam ante episcopum tenuerit, fornicatus fuerit. Legitimam autem, si habuerit, non dimittat uxorem.


Item de incestis. Ex eodem.

CCXXIX. (Concil. Wormat. c. 36.) Si quis cum filiastra sua fornicatus fuerit, post dissolutum conjugium poenitentiam agat. Scilicet per triennii tempus a corpore et sanguine Domini suspendatur, carnem non manducet, vinum non bibat, et omnibus diebus jejunet, exceptis festis et Dominicis diebus. [Col. 0328C] Similiter de mulieribus quae patri se clanculo in concubitu prostraverunt et filio observandum est, et qui duabus se absconse sororibus pollutos cognoscunt.


Quod cum sacramento illicita conjugia solvenda sunt. Ex concilio Triburiensi.

CCXXX. (Concil. Tribur. c. 49.) Quorum illicita conjugia scindenda sunt, volumus ut juramento confirment ne ad unam mensam nec sub uno tecto simul cohabitent, vel quolibet familiari colloquio perfruantur, nisi in publico aut in ecclesia. Res quas communes habuerint dividant, ne aliqua suspicio possit nasci atque increscere.


Juramentum de parentela quomodo inquirendum.

CCXXXI. (BURCHARD. lib. VII, c. 25.) De illa parentela [Col. 0328D] quam dicunt esse inter illum et istam ejus conjugem, quidquid inde scis vel audisti computare a tuis 299 vicinis aut tuis antecessoribus, quod tu per nullum ingenium, nec propter timorem, aut praemium, aut consanguinitatem celabis episcopo tuo, aut ejus misso, cui hoc inquirere jusserit, quandocunque ex hoc te interrogaverit. Sic te Deus adjuvet.


De eadem re.

CCXXXII. (BURCHARD. lib. VII, c. 26.) Istud jura mentum quod iste juravit de illa parentela quae inter illum et ejus conjugem computatur, quod tu illud [Col. 0329A] observabis inquantum sapis aut audisti. Sic te Deus adjuvet.


Sacramentum de incestuoso discidio.

CCXXXIII. (BURCHARD. lib. VII, c. 27.) Ab isto die jurabis quod tu per nullum ingenium te sociabis huic tuae consanguineae nomine illi, quae contra legem et rectam Christianitatem usque in hunc diem tua uxor fuit, nec in conjugio, nec in adulterio, vel fornicatione, nec cum illa ad unam mensam manducabis et bibes, aut sub uno tecto manebis, nisi forte in ecclesia aut in aliquo publico loco, ubi nulla mala suspicio possit esse, ut ibi coram testibus pro certa necessitate pariter colloquamini. Nec aliam conjugem accipies, nisi forte post actam poenitentiam tibi licentia data fuerit ab episcopo tuo aut ejus misso. [Col. 0329B] Sic te Deus adjuvet et istae sanctorum reliquiae.


Invocatio judicii.

CCXXXIV. (BURCHARD. lib. IX, c. 79.) De hoc quod mihi reputatum est in hac synodo quod simul cum ista femina 300 adulterium vel fornicationem fecissem: quod ego non ita feci, nec inde me culpabilem recognosco. Sic me Deus adjuvet ad istud judicium suum.


Juramentum post datam poenitentiam de perpetrata luxuria.

CCXXXV. (BURCHARD. lib. IX, c. 80.) Ab isto die cum femina cum qua adulterium vel fornicationem fecisti, unde disciplinam vel poenitentiam suscepisti, amplius non adulterabis, nec fornicaberis, nec eam [Col. 0329C] in uxorem accipies, nisi forte post peractam poenitentiam tibi licentia data fuerit ab episcopo aut ejus misso. Sic te Deus adjuvet.


De eo qui, vivente marito, conjugem illius adulterasse accusatus perhibetur. Ex synodo Meldensi.

CCXXXVI. (Concil. Meld., c. 69; BURCHARD. lib. IX, c. 65.) Is qui vivente marito conjugem illius adulterasse accusatur, et eo in proximo defuncto eamdem sumpsisse dignoscitur, omnimodis publicae poenitentiae subigatur. De quo etiam post poenitentiam, praefata, si expedierit, servabitur regula, nisi forte idem aut mulier virum, qui mortuus fuerat, occidisse notentur, aut propinquitas vel alia quaelibet actio criminalis impediat. Quod si probatum fuerit, sine ulla spe conjugii cum poenitentia perpetuo maneant. [Col. 0329D] Si autem negaverit se eamdem feminam vivente viro adulterasse, et praefati homicidii nemo eorum reus exstiterit, et probatis testibus neutiquam convinci potuerit, purgent legaliter famam suae opinionis, et sumpto utantur conjugio, si 301 alia, ut diximus, non impedierit ratio.


De eadem re. Ex concilio Triburiensi.

CCXXXVII. (Concil. Tribur. c. 40; BURCHARD. lib. IX, c. 66.) Relatum est auribus sanctorum sacerdotum quemdam alterius uxorem stupro violasse, insuper et moechae vivente viro suo juramentum dedisse ut post legitimi mariti mortem, si supervixisset, duceret in uxorem; quod et factum est. Tale igitur connubium prohibemus et anathematizamus.


[Col. 0330A] Invocatio de morte mariti vel uxoris.

CCXXXVIII. De hoc quod tu accusata es in praesentia istius episcopi, in hac synodo, quod per tuum factum et per tuum consilium tuus maritus illius vel tua conjux illius mortem recepisset, et vitam perdidisset, omnino non est ita, nec tu in ejus vita aut membris quidquam fecisti aut cum aliis consiliatus es unde merito secundum ecclesiasticum judicium poenitentiae remedia suscipias, aut secundum mundanam legem mortem aut aliquod damnum sustineas. Sic te Deus adjuvet ad istud judicium.


Juramentum vel invocatio de homicidio imputato.

CCXXXIX. De hoc quod tibi imputatum est in praesentia tui episcopi, cujus paroechianus es, quod tu illum hominem cum aliis hominibus sequacibus [Col. 0330B] tuis occidisses propter hanc causam ut bona illius diriperes et ejus uxorem tibi in matrimonium sociares, in veritate non est ita, nec tu solus nec cum 302 aliis hominibus illum hominem occidisti, nec ut suam vitam aut membra perderet cum aliis consiliatus es, nec in ejus morte quidquam habes factum unde merito aut poenitentiam suscipias, aut vindictam suscipias, aut pretium aliquod persolvas. Sic te Deus adjuvet.


Juramentum de reconciliatione conjugatorum.

CCXL. (BURCHARD. lib. IX, c. 81.) Ab isto die in antea istam tuam conjugem, nomine illam, quam injuste dimiseras, ita tenebris sicut per rectum maritus suam debet habere conjugem in dilectione et [Col. 0330C] debita disciplina, nec eam per ullum malum ingenium separabis a te, nec ea vivente aliam accipies. Sic te Deus adjuvet.


De eadem re.

CCXLI. (BURCHARD. lib. X, c. 82.) Amodo in antea istum tuum maritum, quem injuste dimiseras, ita tenebris et amplexaberis, et ei in servitio, in amore et in timore ita eris subjecta et obediens, sicut per rectum uxor debet subjecta esse marito, nec unquam ab eo te separabis, nec illo vivente alteri viro te sociabis in conjugio aut adulterio. Sic te Deus adjuvet.


De his qui matrimonio juncti sunt et nubere non possunt. Ex epistola Rabani, cap. 29.

CCXLII. (RAB. epist. ad Heribald., c. 29; lib. VI [Col. 0330D] Capitular., c. 55; BURCHARD. lib. X, c. 40.) Quod autem interrogasti de his qui matrimonio juncti sunt, et coire non possunt, an ille aliam vel illa alium ducere possit. Quibus scriptum est: »Vir et mulier si se 303 conjunxerint, et postea dixerit mulier de viro, quod non possit coire cum eo, si potest probare per justum judicium quod verum sit, accipiat alium.


De eadem re. Ex concilio ad Vermeriam temporibus Pippini regis, cap. 17.

CCXLIII. (Concil. Vermer., c. 17; BURCHARD. lib. IX, c. 41.) Si qua mulier se proclamaverit quod vir suus nunquam cum ea coisset, exeant inde ad crucem; et, si verum fuerit, separentur, et illa faciat quod vult.


[Col. 0331A] De eadem re.

CCXLIV. (Concil. Compend., c. 17; BURCHARD. lib. IX, c. 42.) Si quis accepit uxorem, et habuit ipsam aliquo tempore, et ipsa femina dicat quod non coisset cum ea, et ille vir dicit quod sic fecit, in veritate viri consistat, quia vir caput est mulieris.


De eadem re. Ex concilio Triburiensi.

CCXLV. (Concil. Tribur., c. 41; BURCHARD. lib. IX, c. 43.) Si duxerit vir uxorem, et concumbere cum ea non valens, frater ejus clanculo eam vitiaverit, et gravidam reddiderit, separentur. Considerata autem imbecillitate, misericordia eis impertiatur ad conjugium, tantum in Domino.


De fornicatione diversarum personarum. Ex Poenitentiali Romano, Theodori episcopi, et Bedae presbyteri.

[Col. 0331B] CCXLVI. Adolescens si cum virgine peccaverit, annum poeniteat.

Si semel et fortuito casu, levigetur ei poenitentia, 304 et tantum usque ad annum plenum poeniteat.

Si infra triginta annos adolescens fornicationem faciat, tres quadragesimas et legitimas ferias.

Si propter hoc peccatum servitio humano abdicti sunt, quadraginta dies poeniteant.

Si uxoratus cum virgine fornicatus fuerit, duos annos poeniteat, ita primum omnium, ut sua se contineat. Si ei consenserit, uxori etiam addatur modus poenitentiae.

Si laicus cum laica fornicatus fuerit, tres annos poeniteat; et quanto saepius, tanto magis tempus addatur.

[Col. 0331C] Laicus maculans se cum ancilla Dei, duos annos poeniteat. Si genuerit ex ea filium, annos tres poeniteat. Si sine conjugio est, tres quadragesimas et legitimas ferias. Si canonici sunt et fornicantur, annum unum; si frequenter, duos.

Qui in gradu est, annos tres poeniteat. Monachus sine gradu vel canonicus gradum habens, si cum puella laica fornicati sunt, annos tres poeniteant. Si cum sanctimoniali, annos septem poeniteant. Monachi cum gradu fornicationem facientes, septem annos poeniteant. Si monachus laicam duxerit, tres annos poeniteant, illa duos et legitimas ferias. Si usque ad generationem filii, quatuor annos poeniteat. Si occiderit, septem annos poeniteat.

[Col. 0331D] Si episcopus fornicatus fuerit, octo annos poeniteat. Alii judicaverunt duodecim annorum poenitentiam. Post annum tertium levius poeniteat.

305 Presbyter cum puella fornicans, annos quatuor et tres quadragesimas in anno, et ferias quartam et sextam in pane et aqua. Si cum ancilla Dei fornicatus fuerit, septem annos poeniteat.

(BURCHARD. lib. XVII, c. 39.) Episcopus, presbyter, et diaconus, si in fornicatione, perjurio vel furto captus est, deponatur; non tamen communione privetur, quia non vindicat Dominus bis in idipsum [(311) 1Kb] .


Item de incestis.

CCXLVII. Si adolescens sororem suam duxerit, [Col. 0332A] quinque annos poeniteat. Si matrem, septem annos. Et quandiu vixerit, nunquam sit sine continentia [leg. poenitentia].


Item alii.

Qui cum matre fornicatus fuerit, quindecim annos poeniteat.

Qui cum filia vel sorore fornicatus fuerit, ab omni carne se abstineat, et quindecim annos poeniteat.

Si mater cum filio suo parvulo fornicata fuerit, tres annos abstineat se a carne, et diem unum in unaquaque hebdomada jejunet usque ad vesperam


Item.

Qui habet matrem et filiam, duas sorores, uxorem patris et fratris, patruelis aut avunculi, neptem aut consobrinam, aut qui in prima, secunda, vel tertia [Col. 0332B] generatione juncti sunt, istis volumus indicare ut separentur. Et propter 306 novellam plantationem Ecclesiae, ut septem annos agant poenitentiam, tres primos annos tres dies in hebdomada, id est, feria secunda, et quarta, et sexta, quadraginta dies ante Pascha, viginti ante missam sancti Joannis, viginti ante Natale Domini. Quatuor vero reliquos annos, feria quarta et sexta, et quatuordecim noctes ante missam sancti Joannis et alias ante Natale Domini. Si se redimere vult, donet unum denarium aut pretium unius denarii pro uno die. Si pauper est, donet dimidium denarium.


De sordidatione puerorum.

CCXLVIII. Pueri se manibus invicem coinquinantes, quadraginta dies poeniteant; majores vero, centum [Col. 0332C] dies. Pueri se inter femora sordidantes, centum dies poeniteant, majores tres quadragesimas et legitimas ferias. Parvulus a majore oppressus septem dies poeniteat. Si consenserit, viginti dies. Puer voluntarie se polluens, triginta dies, juvenis vero quadraginta dies poeniteat.


De menstruis abstinendis.

CCXLIX. Qui cum muliere menstruata nupserit, quadraginta dies poeniteat.


Ut supra.

Si quis cum uxore sua retro nupserit, quadraginta dies poeniteat. Si in terga nupserit, tres annos, quia sodomiticum scelus est. Viri inter femora fornicantes annum unum poeniteant. Si in terga, tres annos. Si pueri sunt, duos annos poeniteant.


[Col. 0332D] 307 De mulierum fornicatione

CCL. (BURCHARD. lib. XVII, c. 27.) Mulier, quocunque molimine aut in seipsa aut cum altera fornicans, tres annos poeniteat.


Unde supra

(BURCHARD. lib. XVII, c. 28.) Si sanctimonialis cum alia sanctimoniali per aliquod machinamentum fornicatur, septem annos poeniteat.


De illecebroso amplexu.

CCLI. (BURCHARD. lib. XVII, c. 42.) Qui per illecebrosos amplexus feminae vel per osculum polluitur, triginta dies poeniteat. Qui tetigerit inverecunde [Col. 0333A] carnem ejusdem feminae, tres menses poeniteat. Qui per turpiloquium polluitur, septem dies poeniteat.

Presbyter si osculatus fuerit feminam per immundum desiderium, viginti dies poeniteat. Si inquinatus fuerit, quadraginta dies poeniteat. Qui in ecclesia per somnum polluitur, tres dies poeniteat. Qui in somnis voluntate pollutus est, surgat, et cantet septem psalmos poenitentiales, et dies triginta. Qui peccare voluerit in somnis, et non fuerit pollutus, triginta quatuor psalmos cantet.


De fundendo semen.

CCLII. (BURCHARD. lib. XVII, c. 43.) Clericus si semen fuderit non tangendo, septem dies poeniteat. Si tangit cum manu, viginti dies. Si diaconus, triginta dies. Si presbyter, hebdomadas quatuor. Presbyter [Col. 0333B] si semen fuderit per cogitationem, 308 septem dies poeniteat. Monachus similiter. Qui voluntarie semen fudit in ecclesia, si clericus est, quatuordecim; si monachus aut diaconus, triginta dies; si presbyter, quadraginta; si episcopus, quinquaginta dies poeniteat.


De quadrupedum fornicatione.

CCLIII. (BURCHARD. lib. XVII, c. 32.) Qui cum pecude peccat, annum unum. Quidam judicant annos decem, quidam septem, quidam quatuor, quidam centum dies.


Item.

Si quis clericus cum quadrupede fornicatus fuerit, annos duos, subdiaconus tres, diaconus et monachus quinque, presbyter septem, episcopus decem poeniteat.


[Col. 0333C] De Sodomitis.

CCLIV. (HALITGAR. lib. VI, c. 25; BURCHARD. lib. XVII, c. 34.) Qui fornicaverit sicut Sodomitae, quidam judicaverunt decem annos, quidam septem, alii unum. Pueri centum dies. Alii judicaverunt, si in consuetudine est, laicus annos quinque, clericus septem, subdiaconus et monachus octo, diaconus decem, presbyter duodecim, episcopus tredecim poeniteat.


De eadem re. Ex concilio Ancyrano.

CCLV. (Concil. Ancyr., c. 15; RAB. epist. ad Heribald., c. 32; HALITGAR. lib. IV, c. 7; BURCHARD. lib. XVII, c. 30.) De his qui irrationabiliter versati sunt sive versantur, quotquot ante viginti annos [Col. 0333D] aetatis tale crimen commiserunt, quindecim annis exactis in poenitentia communionem 309 mereantur orationum. Post quinquennium, id est post viginti annos, oblationis sacramenta contingant. Quotquot autem post viginti annos aetatis, uxores habentes, in hoc peccatum prolapsi sunt, viginti quinque annos poenitentiam agentes, ad orationis communionem recipiantur. Et post quinquennium iidem post triginta annos communicent.


De eadem re. Ex eodem concilio.

CCLVI. (Concil. Ancyr., c. 16; lib. VII Capitular., c. 273; HALITGARD. lib. IV, c. 8; BURCHARD. lib. XVII, c. 31.) Eos qui irrationabiliter vixerunt, et lepra [Col. 0334A] inusti criminis alios polluerunt, praecepit sancta synodus inter eos orare qui spiritu periclitantur immundo.


De eadem re. Ex lib. I Capitularium, cap. 19.

CCLVII. (Lib. I Capitular., c. 49; BURCHARD, lib. XVII, c. 33.) Si inventi fuerint qui cum quadrupedibus vel masculis contra naturam peccant, dura et districta poenitentia coercendi sunt. Quapropter episcopi vel presbyteri, a quibus judicium poenitentiae injungitur, conentur omnimodis hoc malum radicitus abscidere.


De eadem re. Ex dictis Basilii.

CCLVIII. (BURCHARD. lib. XVII, c. 35.) Clericus vel monachus adolescentium vel parvulorum insectator, vel qui osculo vel aliqua occasione turpi reprehensus [Col. 0334B] fuerit, publice verberetur, et coronam amittat; decalvatusque turpiter, sputamentis obliniatur in facie; vinculisque arctatus ferreis, carcerali sex mensibus angustia maceretur, et triduo per hebdomadas singulas ex pane hordeaceo 310 ad vesperam reficiatur. Post haec, aliis sex mensibus sub senioris spiritalis custodia segregata in curticula degens, operi manuum et orationi sit intentus, vigiliis et fletibus subjectus, et sub custodia semper duorum fratrum spiritalium ambulet, nulla privata locutione vel consilio deinceps juvenibus conjungendus.


De eadem re. Ex dictis Isidori.

CCLIX. (BURCHARD. lib. XVII, c. 36.) Si quis ex [Col. 0334C] juvenibus vel aliqua suspiciosa persona cum parvulis jocaverit, diuturna poenitentia maceretur.


De eadem re. Unde supra.

CCLX. (BURCHARD. lib. VII, c. 37.) Si deprehensus fuerit aliquis frater ludere cum pueris et habere amicitias aetatis infirmae, tertio commoneatur ut memor sit honestatis atque timoris Dei. Si non cessaverit, severissime corripiatur.


De eadem re. Ex lege Theodosiana, lib. 9.

CCLXI. (Interpret. l. 6. Cod. Theodos. De adulteris.) Omnibus flagitiosum est virile corpus muliebriter constitutum alieni [Editio Helmaestad., constituere et ad al.] sexus damnare patientiam. Nihil enim discretum videntur habere cum feminis. Hujusmodi [Col. 0334D] scelus spectante populo flammis vindicibus expiabis [edit. Helmaestad., expiabunt].


De copulatione fidelium. Ex concilio Wormatiensi.

CCLXII. (Concil. Wormat., c. 32; lib. V Capitular., c. 80; BURCHARD. lib. VII, c. 2.) In copulatione fidelium generationum numerum non definimus; sed id statuimus, 311 ut nulli liceat Christiano de propria consanguinitate seu cognatione uxorem accipere usque dum generatio recordatur, cognoscitur, aut memoria retinetur

Haec de multimoda fornicatione ex diversis opusculis perstrinximus, sacerdotum judicio relinquentes quid salubrius et utilius esse in dandis poenitentiis decernant.


[Col. 0335A] Ne in domibus fidelium adulteria perpetrentur. Ex concilio Meldensi.

CCLXIII. (Concil. Meld., c. 74.) Provideant viri potentes, et maxime potentes feminae, ut in suis domibus adulteria et luxuriae concubinaticae et incesta adulteria non vigeant. Et suos presbyteros [vetus codex ms., sui presbyteri], qui cum eis in capella vadunt, hujusmodi virtutem habere faciant, quatenus in domibus suis omnia vitia resecent, et orationem Dominicam ac Symbolum cunctos tenere et frequentare compellant, quia paroechiani presbyteri et episcoporum ministri de minoribus et levioribus personis hoc providere studebunt.


De eadem re. Ex Capitularium lib. III.

[Col. 0335B] CCLXIV. (Concil. Cabilon. II, c. 18; lib. II Capitular., c. 38; lib. II Leg. Longob., tit. 3, c. 10.) Dictum est nobis quod in quibusdam locis episcopi et comites ab incestuosis, et ab his qui decimas non dant, wadios accipiant, et a presbyteris pro quibusdam negligentiis, et inter se pecuniam dividant, quod penitus abolendum decrevimus, ne forte avaritiae locus detur.


312 ABHINC DE FURTO ET RAPINA. Ex Poenitentiali.

CCLXV. (HALITGAR. lib. IV, c. 29.) Qui cupiditate captus furtum fecerit, quod abstulerit reddat, et annos quinque poeniteat.


De eadem re. Ex lege Romana.

CCLXVI. Pecunia ecclesiastica furata, sive rapta, [Col. 0335C] solvatur quadruplum, popularia dupliciter [(312) 1Kb] .


De eadem re. Ex Poenitentiali.

CCLXVII. Qui saepe furtum fecerit, septem annos poeniteat.


De eadem re. Ex eodem.

CCLXVIII. (HALITGAR. lib. VI, c. 4; BURCHARD. lib. XI, c. 58; GRATIAN. 17, q. 4, c. 17.) Si quis furtum capitale commiserit, id est, quadrupedia tulerit, vel casas effregerit, septem annos poeniteat, et quod furatum est reddat. Si quis vero de minoribus semel aut bis furtum fecerit, reddat quod tulit, et annum unum poeniteat in pane et aqua. Et si reddere non potuerit, annos tres poeniteat.


Unde supra.

Si quis sepulcrum violaverit, septem annos poeniteat, [Col. 0335D] tres ex his in pane et aqua.


313 De eadem re. Ex concilio Toletano.

CCLXIX. (Concil. Tolet. IV, c. 46; BURCHARD. lib. XI, c. 63.) Si quis clericus in demoliendis sepulcris fuerit deprehensus, oportet in tali scelere proditum a clericatus ordine submoveri et poenitentiae triennio deputari


De eadem re. Ex concilio Agathensi.

CCLXX. (Conc. Agath., c. 5.) Si quis clericus furtum ecclesiae fecerit, peregrina ei communio tribuatur.


[Col. 0336A] De eadem re. Ex eodem.

CCLXXI. (Exceptiones EGBERTI, c. 68; BURCHARD. lib. XI, c. 64.) Si quis clericus aut monachus furtum fecerit, quod potius sacrilegium dici potest, id censuimus ordinandum, ut junior virgis caesus, tanti criminis reus, nunquam officium ecclesiasticum accipiat. Si vero jam ordinatus in hoc facinore fuerit deprehensus, nominis ipsius dignitate privetur, cui sufficere potest, pro actus sui levitate, impleta poenitentiae satisfactione, sola communio [(313) 1Kb] .


De eadem re. Ex dictis Hieronymi ad Titum.

CCLXXII (BURCHARD. lib. XI, c. 55.) Fur autem non solum in majoribus, sed etiam in minoribus judicatur. Non enim quid furto ablatum est, sed mens furantis attenditur. Quomodo in fornicatione [Col. 0336B] non idcirco diversa est fornicatio, si mulier pulchra aut deformis, ancilla aut ingenua, 314 pauper aut opulenta. Sed qualiscunque illa fuerit, una est fornicatio. Ita in furto, quantumcunque quis abstulerit, furti crimen incurrit.


De eadem re. Augustini dicta.

CCLXXIII. (AUGUST. in Exod. q. 39; BURCHARD. lib. XI, c. 53.) Dixit Dominus ad Moysen: Accipiat unusquisque a proximo suo et proxima vasa argentea et aurea et vestes, etc. Non hinc quisquam exemplum sumendum putare debet ad exspoliandum proximum. Hoc enim Deus jussit, qui noverat quid quemque pati oporteret. Nec Israelitae fecerunt; sed Deo jubente ministerium praebuerunt. Quemadmodum cum minister occidit eum quem judex jussit occidi; [Col. 0336C] profecto si id sponte faciat, homicida est, etiamsi eum occidat quem scit a judice occidi debuisse.


Item Augustinus.

(AUGUST. in Exod. q. 71; BURCHARD. lib. XI, c. 54.) Poenale est occulte auferre. Multo majoris poenae est visibiliter eripere. Auferre ergo nolenti, sive occulte, seu palam, habet praeceptum suum. Furti enim nomine bene intelligitur omnis illicita usurpatio rei alienae. Non enim rapinam permisit qui furtum prohibuit, sed utique sub furti nomine et rapinam intelligi voluit. A parte enim totum significavit quidquid proximo aufertur.


De eadem re. Ex Capitularibus.

CCLXXIV. (Lib. VI Capitular., c. 96, et in Capitulis CAROLI CALVI, tit. 20, 27.) Si quis infra regnum rapinam [Col. 0336D] fecerit, aut cuiquam nostro fideli aut ejus homini aliquid vi abstulerit, in triplo, cui tulit, 315 legibus componat, et insuper bannum nostrum persolvat. Postmodum vero ante nos a comite adducatur, ut in bastiniaco retrusus usque dum nobis placuerit, poenas luat. Nam si publice actum fuerit, publicam inde agat poenitentiam juxta sanctorum canonum sanctiones. Si vero occulte, sacerdotum consilio exinde agat poenitentiam: quoniam raptores, ut Apostolus ait, nisi inde veram egerint poenitentiam, regnum Dei non possidebunt. Qui vero de rebus ecclesiarum [Col. 0337A] aliquid abstulerint, gravius inde judicentur, quia sacrarum rerum ablatio sacrilegium est, et sacrilegus vocatur qui exinde aliquid tulerit. Extorres namque a liminibus sanctae Dei Ecclesiae tales personae usque ad satisfactionem ecclesiae quam laeserunt, sunt habendae atque firmiter denotandae [(314) 1Kb] .


De eadem re. Ex Poenitentiali.

CCLXXV. (BURCHARD. lib. I, c. 65.) Si aliquis de ministerio Ecclesiae quolibet modo aliquid furatus fuerit, septem annos poeniteat.


De eadem re. Ex concilio Wormatiensi.

CCLXXVI. (Concil. Wormat. c. 15; BURCHARD., lib. XI, c. 66.) Saepe contingit ut in monasteriis furta perpetrentur. Idcirco statuimus ut quando ipsi fratres de talibus se purgare debent, missa ab abbate celebretur, vel [Col. 0337B] ab aliquo praesentibus fratribus. Et sic, expleta missa, omnes communicent in haec verba: 316 Corpus Domini sit tibi ad probationem hodie [(315) 1Kb] .


De causa criminali. Ex eodem.

CCLXXVII. (Concil. Wormat., c. 10; BURCHARD. lib. II, c. 199.) Si episcopo aut presbytero causa criminalis, homicidium, adulterium, et maleficium reputatum fuerit, in singulis missam tractare debet, et secretam publice dicere, et communicare, et de singulis sibi reputatis innocentem se ostendere. Quod si non fecerit, quinquennio a liminibus ecclesiae extraneus habeatur.


De rapina et violentia. Ex Capitulari.

CCLXXVIII. (Capitula CAROLI CALVI, tit. 20, c. 3, 4, et tit. 29, c. 4.) Episcopi evangelicae et apostolicae [Col. 0337C] necnon propheticae auctoritatis sententias de rapina et vi et decreta canonica et apostolica breviter debent habere adnotata, et haec omnibus publice relegant. Missi quoqu legationis legales sententias et praedecessorum nostrorum et nostra de hac causa capitula omnibus nota faciant. Et episcopi Dei et episcopali auctoritate depraedationes et rapinas omnibus interdicant. Et missi et comites 317 nostri cunctis ex nostro banno prohibere firmiter studeant ut cognoscant omnes quod si tale aliquid facere praesumpserit, secundum divinas sententias episcopalem excipiet sententiam; et secundum leges et capitula regia emendare cogatur, et secundum judicium fidelium nostrorum condignam vindictam excipiet.


[Col. 0337D] De eadem re. Ex eodem.

CCLXXIX. (Ibid., c. 7.) Quod si, quod absit, talis emerserit qui Dei timorem postponat, et ecclesiasticam auctoritatem contemnat, et regiam potestatem refugiat, sciat, quicunque ille fuerit, quia et secundum canonicam auctoritatem ab omnium Christianorum coetu et a sanctae Ecclesiae consortio in coelo et in terra alienus efficietur, et regali postestate atque [Col. 0338A] omnium regni fidelium unanimitate, sicut Dei inimicus, et regni devastator, persequetur usque a regno exterminetur.


Unde supra.

CCLXXX. (Ibid., c. 10.) Audiant rapaces quid Dominus per Isaiam dicit: Rapina pauperis in domo vestra. Et per Apostolum: Neque rapaces, neque homicidae, neque adulteri, regnum Dei possidebunt. Unde intendant quale quantumque peccatum est rapina, quam cum adulterio et homicidio sanctus comparavit Apostolus. Item ipse dicit: Si quis fornicator, aut adulter, aut rapax, aut homicida est, cum hujusmodi nec cibum sumere Christiano licet ante satisfactionem. Et beatus Joannes apostolus talem hominem 318 salutare vetat dicens: Nec [Col. 0338B] ave ei dixeris, neque in domum receperis. Qui enim ave ei dicit, communicat operibus ejus malignis. Audiant quid in Toletano concilio scriptum est. Require cap. 36.

CCLXXXI. Si quis, inquiunt, de potentioribus clericum aut pauperem exspoliaverit. Require retro ubi de homicidiis continetur.

Audiant raptores et praedones rerum ecclesiasticarum quid sanctus Anacletus a Petro apostolo ordinatus dicat.


De eadem re. Anacletus

CCLXXXII. (Capitula CAROLI CALVI, ibid; BURCHARD. lib. XVII, c. 18.) Qui abstulit, inquit, aliquid patri, homicidae particeps est. Pater noster sine dubio Deus est, qui nos creavit. Mater vero nostra Ecclesia, quae [Col. 0338C] nos in baptismo spiritaliter genuit. Ergo qui Christi pecunias et Ecclesiae aufert, rapit, aut fraudatur, homicida est, atque ante Deum homicida deputatur. Qui enim res Ecclesiae abstulerit, sacrilegium facit, et ut sacrilegus judicandus est.


Item Urbanus papa et martyr dicit.

CCLXXXIII. (Capitula CAROLI CALVI, ibid.) Res et facultates ecclesiasticae oblationes appellantur, quia Domino offeruntur, et vota sunt fidelium ac pretia peccatorum atque patrimonia pauperum. Si quis illa rapuerit, reus est damnationis Ananiae et Saphirae; et oportet hujusmodi tradere Satanae, ut spiritus salvus sit in die Domini.


319 Item Lucius papa.

[Col. 0338D] CCLXXXIV. (Capitula CAR. CALVI, ibid.; BURCHARD. lib. XI, c. 19.) Rerum ecclesiasticarum et facultatum raptores a liminibus sanctae Ecclesiae anathematizantes apostolica auctoritate pellimus et damnamus atque sacrilegos esse judicamus, et non solum eos, sed etiam omnes consentientes eis: quia non solum qui faciunt, sed etiam qui consentiunt, rei judicantur.


[Col. 0339A] De eadem re.

CCLXXXV. (Capitula CAR. CALVI, ibid.; BURCHARD. lib. XI, c. 91.) Augustinus dicit: Qui aliquid de ecclesia furatur et rapit, Judae proditori comparatur.


In canonibus scriptum.

CCLXXXVI. (Conc. Gangr., c. 7; BURCHARD. lib. XI, c. 21.) Si quis oblationes ecclesiae extra ecclesiam rapere vel dare voluerit praeter conscientiam episcopi vel ejus cui hujusmodi officia commissa sunt, anathema sit.


De eadem re. Ex concilio Meldensi, cap. 61.

CCLXXXVII. (Concil., Meld. c. 61; BURCHARD. lib. XI, c. 61.) Ut pervasores rerum ecclesiasticarum, qui easdem res contra auctoritatem non solum retinere, [Col. 0339B] verum etiam crudeliter depopulari noscuntur, quidam etiam et facultates ecclesiae in diversa collaboratione et reditibus eas exspoliant; sed et pauperes et vicinos et circummanentes immisericorditer exspoliant, devastant, et opprimunt, ut rapaces, qui secundum Apostolum (I Cor. VI) a regno Dei excluduntur, ex criminali et publico peccato 320 publica poenitentia satisfaciant. Quod si hoc agere noluerint, et potestate regia ad hoc exhortati vel coacti non fuerint, proferatur contra eos apostolica terribilis sententia, qua dicitur: Si quis frater nominatur, et est rapax, cum hujusmodi nec cibum quisquam sumere praesumat (I Cor. V). Quia iniquum et sacrilegum est, ut Symmachus papa (sexta synodus Romana sub Symmacho) et post eum beatus Gregorius [Col. 0339C] (S. GREGOR. lib. VIII; Ind. 3, epist. 6) Sabino subdiacono scribit, et contra leges est, si quis quod venerabilibus locis relinquitur, pravae voluntatis studiis suis compendiis tentaverit retinere. Secundum statuta canonum ab omni ecclesiastica communione ut sacrilegus debet arceri, donec studeat digna satisfactione quod admisit corrigere.


De his qui loca sacrata infringunt. Ex eodem.

CCLXXXVIII. (Concil. Meld., c. 60; BURCHARD. lib. XI, c. 22.) Ut hi qui monasteria et loca Deo sacrata et ecclesias infringunt, et deposita vel alia quaelibet exinde abstrahunt, et sacerdotes ac viros ecclesiasticos non solum dehonorant, verum diverso modo affligunt, velut sacrilegi, canonicae sententiae subigantur, atque excommunicentur.


[Col. 0339D] Quomodo episcopus ad synodum vocet praedatores. Unde supra.

CCLXXXIX. (Capitula CARLOMANNI, tit. 2, c. 5; BURCHARD. lib. XI, c. 13.) Episcopus in cujus paroechia aliquis consistens aliquid injuste fecerit, semel et bis atque tertio, si necesse fuerit, vocabit illum [Col. 0340A] sua admonitione per suum nuntium canonice ad emendationem sive compositionem et ad poenitentiam, ut Deo et ecclesiae 321 satisfaciat, quam laesit. Si autem despexerit atque contempserit ejus admonitionem et saluberrimam invitationem, feriat illum pastorali virga, hoc est sententia excommunicationis, ut a communione sanctae Ecclesiae omniumque Christianorum sit separatus usque ad congruam satisfactionem et dignam emendationem. Quam excommunicationem debebit isdem episcopus seniori illius notam facere et omnibus suis coepiscopis, ne eum recipiant usque ad dignam satisfactionem [(316) 1Kb] .


De his qui alterius paroechiani sunt. Ex eodem.

CCXC. (Capit. CARLOMAN., ibid. c. 6; BURCHARD. [Col. 0340B] lib. XI, c. 45; Ivo parte XIV, c. 109; GRATIAN. 6, q. 3, c. 5; Prima Coll. Decretal. lib. V, tit. 14, c. 1.) De illis autem qui infra paroechiam beneficium aut haereditatem habent, et alterius episcopi paroechiani sunt, et dum de loco ad locum iter faciunt, rapinas et depraedationes peragunt, placuit nobis et fidelibus nostris, ut excommunicentur, nec ante ex paroechia exeant quam quae perpetrarunt digne emendent. Quorum excommunicatio seniori eorum et proprio episcopo significanda 322 est, ne eos recipiant antequam illuc redeant ubi rapinam fecerunt et omnia pleniter emendent [(317) 1Kb] .


De eadem re. Unde supra.

CCXCI. (Capitula CARLOM., ibid., c. 8; BURCHARD. lib. XI, c. 12.) Placuit nobis et fidelibus nostris pro [Col. 0340C] communi utilitate et instanti necessitate ut nullus episcoporum graviter ferat si ejus paroechianum pro hujusmodi depraedationis causa alter episcopus excommunicaverit.


De eadem re. Ex eodem.

CCXCII. (Capitula CARLOM., ibid., c. 10.) Si aliquis autem regiam potestatem et episcopalem auctoritatem pro nihilo duxerit, et rebellis existens in rapina occisus fuerit, nulli fidelium nostrorum, qui eum occiderit, aliquis faidam portet, neque pro ejus morte aliquid componat.


Si episcopus non excommunicet praedatorem. Ex concilio ad Pistas.

CCXCIII. (Capitula CAROLI CALVI, tit. 29; Concil. Tolet., 6, c. 7.) Episcopus autem secundum 323 [Col. 0340D] Toletani concilii capitulum septimum, ad quem pertinere noscuntur illi qui talia contra Deum et Ecclesiae pacem faciunt, si eos quolibet munere vel favore aut negligentia admonere aut excommunicare distulerit, ut aut revertentes [In Capitulis Caroli Calvi, adm. noluerit, ut aut rev.] suscipiat, aut [Col. 0341A] contemnentes de Ecclesia ejiciat, excommunicatus a collegio caeterorum habebitur quousque emendationis vel damnationis eorum ab eo sententia promulgetur. Quoniam nisi communiter certaverimus ut in omnibus justitia conservetur, nec rex pater patriae, nec episcopi propitiatores et reconciliatores populi, nec qui participatione nominis Christi Christiani vocamur, hoc quod humano ore dicimur in divinis oculis esse valemus.


Item de rapacibus. Ex concilio Mogontiacensi.

CCXCIV. (Concil. Mogunt. sub Rab. c. 6; BURCHARD. lib. XI, c. 23.) Quisquis fastu superbiae elatus domum Dei ducit contemptibilem, et possessiones Deo sacratas atque ad honorem Dei sub regiae immunitatis defensione constitutas inhoneste tractaverit, [Col. 0341B] vel infringere praesumpserit, aut incendia vel vastationes ausu temerario perpetraverit, quasi invasor et violator Ecclesiae Dei, quae est domus Dei vivi, a communione omnium fidelium abscidatur. Decet etiam ut indignationem domini regis sentiat, cujus benevolentiae contemptor et constitutionis praevaricator exstitit.


324 Quod episcopi protegere et defendere populum debent. Ex concilio Toletano.

CCXCV. (Concil. Tolet. IV, c. 32; BURCHARD., lib. XV, c. 1.) Episcopi in protegendis populis ac defendendis impositam sibi curam non ambigant; ideoque dum conspiciunt judices ac potentes pauperum oppressores existere, prius eos sacerdotali communione [leg. commonitione] redarguant; et si contempserint [Col. 0341C] emendari, eorum insolentiam regiis auribus intiment; ut quos sacerdotalis admonitio non flectit ad justitiam, regalis potestas ab improbitate coerceat.


Item de malefactoribus. Ex concilio Triburiensi, cap. 8.

CCXCVI. (Concil. Tribur., c. 3, 8.) Conquesti sunt quidam de quibusdam malefactoribus, quorum tam nimia improbitas est ut admonitionem sacerdotum non curent, bannum episcoporum contemnant, ad synodum ter quaterque vocati venire despiciant, ad extremum communicari pro nihilo ducant. De talibus etiam in Capitulari statutum est regiae cognitioni suaderi debere. Et devoto regi Arnulfo cum sancta synodo placuit ut quicunque post excommunicationem debitam sic Deum parvi aestimant et Christianitatem, [Col. 0341D] saeculari potestate persequendos; et si interficiantur, jaceant absque compositione.


325 De eadem re. Ex concilio apud Suessionis.

CCXCVII. (Concil. Suession. II, c. 12.) Obtentum est etiam a devotissimo principe Carolo ut incesti quilibet aliique perditi examen episcoporum refugientes, per judices publicos ad eorum praesentiam deducantur, ne ulterius illecebram peccandi nutriat impunitas vitiorum.


Ex concilio apud Lauriacum in pago Andecavensi anno 844 indict. 6, c. 1, mense Octobri [(318) 1Kb] .

CCXCVIII. (BURCHARD. lib. XV, c. 7.) Si quis publicus [Col. 0342A] divinae legis praevaricator, vel pro manifestis criminibus, ecclesiastica justa et rationabilia judicia contemptor repertus fuerit; ac sanctorum Patrum constitutionibus contradictor, si monitionibus episcopalibus obtemperare distulerit, anathematizetur.


Ex eodem, cap. 2.

CCXCIX. Si quis contra regiam dignitatem dolose ac callide et perniciose agere comprobatus fuerit, nisi dignissime satisfecerit, anathematizetur.


Ex eodem, cap. 3.

CCC. (BURCHARD. lib. XV, c. 22.) Si quis potestati regiae, quae non est juxta Apostolum (Rom. XIII) nisi a Deo, contumaci et inflato spiritu contradicere [Col. 0342B] vel resistere praesumpserit, et ejus justis et rationabilibus imperiis secundum Deum et auctoritatem ecclesiasticam ac jus civile obtemperare noluerit, anathematizetur.


326 Unde supra, cap. 4.

CCCI. Quicunque superbiae facibus accensi, vel protervia stomachati, haec quae pro sanctae matris Ecclesiae tranquillitate sacerdotalique rigore a nobis unanimiter definita, manibusque propriis roborata, violaverint, placet eos omnes anathematizari.


Si homo accusatur et negaverit. Ex concilio Triburiensi.

CCCII. (Concil. Tribur., c. 22; BURCHARD. lib. XVI, c. 19.) Nobilis homo vel ingenuus, si in synodo [Col. 0342C] accusatur et negaverit, si eum fidelem esse sciunt, juramento se expurget. Si antea deprehensus fuerit in furto atque perjurio, ad juramentum non admittatur. Sed, sicut qui ingenus non est, ferventi aqua et candenti ferro se expurget


Ut nullus alterius paroechianum excommunicet. Ex epistola Zephyrini papae.

CCCIII. (Lib. V Capitular., c. 159; BURCHARD. lib. XVI, c. 13.) Nemo absens judicetur, quia humanae et divinae hoc prohibent leges. Nullum namque eorum, id est accusatorum, sententia non a suo judice dicta constringat, quia et saeculi leges idipsum fieri praecipiunt [(319) 1Kb] .


De eadem re. Ex lege Theodosiana.

CCCIV. (Interpret. l. un. Cod. Theodos., de Re judic.) [Col. 0342D] In causis privatorum talis ratio observetur, ut nullus alterius judicis nisi sui sententia teneatur.


327 Ex eadem, cap.

(Interpret. l. II. Cod. Theod. de Judiciis.) Nullus penitus audiatur qui unius causae propositionem apud duos judices partiri voluerit.


De eadem re. Ex Capitularibus.

CCCV. (Capitula CAROLI CALVI, tit. 26, c. 6.) Ut nemo episcoporum hominem peccantem ab Ecclesia et Christiana religione vel communione alienet donec illum ut secundum evangelicum praeceptum ad [Col. 0343A] emendationem et poenitentiam redeat commonitum habeat. Quod si incorrigibilis permanserit, regiae potestati episcopus notum faciat, ut constringatur. Quod si nec sic correxerit, tunc secundum leges canonicas a communione ecclesiastica segregetur.


De eadem re. In synodo Meldensi, cap. 55.

CCCVI. (Concil. Meld., c. 56; BURCHARD. lib. XI, c. 16.) Ut nemo episcoporum quemlibet sine certa et manifesta peccati causa communione privet ecclesiastica. Anathema autem sine consensu archiepiscopi aut coepiscoporum, praelata etiam evangelica admonitione, nullum ponat, nisi unde canonica docet auctoritas: quia anathema aeternae est mortis damnatio, et nonnisi pro mortali debet imponi crimine, et illi qui aliter non potuerit [Col. 0343B] corrigi.


328 Ut non cito ira commotus aliquem episcopus excommunicet. Ex epistola Evaristi papae.

CCCVII. (Concil Tribur., c. 22; BURCHARD. lib. XI, c. 9). Deus omnipotens, ut nos a praecipitata prolatione sententiae compesceret, cum omnia nuda et aperta sint oculis ejus, mala tamen Sodomae noluit audita judicare priusquam manifeste agnosceret quae dicebantur. Unde ait: Descendam, et videbo utrum clamorem qui descendit ad me opere compleverint, annon est ita, ut sciam (Gen. XVIII). Cujus exemplo monemur ne ad proferendam sententiam unquam praecipites simus, aut temere indiligenterque indiscussa quoquo modo judicemus.


[Col. 0343C] De eadem re. Ex dictis Gregorii.

CCCVIII. (S. GREGOR. lib. XIX Moral., c. 23.) Beatus Job dicit: Causam, quam nesciebam, diligentissime investigabam (Job XXIX). Summopere praecavere debent rectores Ecclesiarum, et qui publica judicia exercent, ut in dictandis sententiis nullatenus levitate aut furore ducti sint praecipites; sed causis prius diligenter ventilatis, cum res quae ignorabatur pleniter ad notitiam venerit, tunc divina et humana lex revolvatur, et secundum quod ibi constitutum est, remota personarum acceptione, definitiva proferatur sententia. Hinc est quod Moyses querelas populi semper ad Dominum, tabernaculum ingressus, referebat, et juxta quod Dominus imperabat, judicia proponebat; nimirum nos instituens [Col. 0343D] ut non ex corde nostro, sed ex oraculo divino, condemnationis vel justificationis sententiam proferamus.


329 De eadem re. Ex Lege Theodosiana, lib. II, cap. 18.

CCCIX. (Interpret. lib. I Cod. Theod., de Judiciis.) Judex cum causam audire coeperit, litigatorum assertiones vel responsiones patienter accipiat, et omnia plena discussione perquirat; nec prius litigantibus sua sententia velit obviare, nisi quando ipsi, peractis, omnibus, jam in concione vel contentione non habuerint quod proponant. Frequenter interrogari oportet, ne aliquid praetermissum fortasse remaneat.


[Col. 0344A] Ut quod in Deum quis peccat nullus donare possit. Ex dictis Hieronymi.

CCCX. (HIERON. in Matth. c. 18; BURCHARD. lib. XI, c. 15; Ivo parte XIV, c. 85). Attendendum est quid Dominus dicat: Si peccaverit in te frater tuus. Aliud est peccare in nos, aliud peccare in Deum. Si in nos aliquis peccaverit, habemus potestatem dimittere ei. Si autem in Deum quis peccaverit, non est nostri arbitrii. Scriptum quippe est: Si peccaverit vir in virum, placari potest ei Deus. Si autem in Deum peccaverit, quis orabit pro eo? (I Reg. II.) Nos e contrario in Dei injuria benigni et misericordes sumus, et Dei offensam, quasi in nostra potestate sit ejus velle et ejus nolle, impune absque congruenti poenitentiae vindicta donamus; cum tamen [Col. 0344B] quod in nobis commissum est, nec saltim verbum contumeliosum leviter prolatum, sine vindicta pertransire patiamur. Dimittamus ergo propter Deum quod in nobis perpetratum est; et quod in Deum commissum est, quia dimittere non possumus, juxta consuetudinem [Codex ms. constitution.] sanctorum 330 Patrum, secundum canonicam auctoritatem vindicemus.


ABHINC DE PERJURIO. Ex Cap.

CCCXI. (Capitulare Aquisgran. CAROLI M., c. 63, et lib. I Capitular, c. 63; BURCHARD. lib. XII, c. 2.) Habemus in lege Domini scriptum: Non perjurabis in nomine meo, nec pollues nomen Domini Dei tui, nec assumes nomen Domini Dei tui in vanum (Levit. [Col. 0344C] XIX). Ideo admonendi sunt omnes ut diligenter caveant perjurium, non solum in altari seu sanctorum reliquiis, sed et in communi loquela. Item cavendum est ne aliquis plus aurum honoret quam altare, nec ei Dominus dicat: Stulte, quid est majus, aurum, aut altare quod sanctificat aurum? (Matth. XXIII.)


Item unde supra.

CCCXII. (Lib. I Capitular., c. 63; lib. II Leg. Longob., tit. 55, c. 22; BURCHARD. lib XII, c. 12.) Sed et nobis honestum videtur ut qui in sanctis audet jurare, hoc jejunus faciat cum omni honestate et timore Dei. Et ut parvuli, qui sine rationabili aetate sunt, non cogantur jurare.


Item.

[Col. 0344D] CCCXIII. (Lib. I Capitular., c. 63; lib. II Leg. Longob., tit. 51, c. 4.) Qui semel perjuratus fuerit, nec testis sit posthaec, nec ad sacramentum accedat, nec in sua causa vel alterius jurator existat.


De eadem re. Ex concilio ad Pistas.

CCCXIV. (Capitular. lib. III, cap. 8.) Ut nulli alteri per sacramentum fidelitas promittatur nisi nobis et unicuique 331 proprio seniori ad nostram utilitatem et sui senioris, excepto his sacramentis quae juste secundum legem alteri ab altero debentur.


Ex eodem, cap. 10.

(Lib. III Capitular., c. 10; lib. II Leg. Longob., tit. 51; c. 2, et tit. 58.) De perjuriis ut caveantur, et [Col. 0345A] non admittantur testes ad juramentum antequam discutiantur. Et si aliter discuti non possunt, separentur ab invicem, et singulariter inquirantur; et non solum accusatori liceat testes eligere absente suo causatore. Et omnino nullus, nisi jejunus, ad sacramentum vel testimonium admittatur. Et de ipso pago et de vicinis centenis eligantur. Et si quis convictus fuerit perjurii, perdat manum, aut redimat.


De eadem re. Ex eodem, cap. 58.

CCCXV. (Lib. III Capitular., c. 58; lib. II Leg. Longob., tit. 55, c. 26.) Ut sacramenta quae ad palatium fuerint adrhamita, in palatio perficiantur. Et si sacramentales homines venire renuerint, jussione Dominica aut indiculo aut sigillo venire cogantur.


Ex lib. IV, cap. 26.

[Col. 0345B] (Lib. IV Capitular., c. 28.) Ubi antiquitus consuetudo fuit, et ubi mallum habetur, ibi sacramenta jurentur.


Ut episcopus super sacra non juret. Ex concilio Meldensi, cap. 37.

CCCXVI. (Concil. Meld., c. 38.) Ut nullus deinceps episcopus super sacra jurare praesumat: quod mysterii causa sancti quaesierunt patriarchae, et fecerunt. Non enim in haesitatione et malitia exigentis, sed in charitate non ficta fides servatur. 332 Quod qui transgredi ausu temerario praesumpserit, quolibet modo illectus, gradus sui periculo subjacebit.


Item de perjurio. Ex eodem, cap. 38.

CCCXVII. (Concil. Meld., c. 39; BURCHARD. lib. XII, [Col. 0345C] c. 1.) Ut multiplex juramentorum et perjuriorum confusio, per quam multae fidelium animae in toto hoc regno perditae esse noscuntur, quam sit detestanda et Deo odibilis, attentius omnibus annuntietur. Tantum namque hoc malum est ut ad sanctuaria martyrum, ubi diversorum aegritudines sanantur, ibi perjuri, licet manifeste interdum vexari non videantur, justo Dei judicio a daemonibus arripiantur; et sicut sanctus dicit Gregorius (Homil. 32 in Evang.): »Ad horum corpora aegri veniunt et curantur, et perjuri a daemonio vexantur.«


Quo tempore sacramenta jurentur. Ex concilio ad Pistas.

CCCXVIII. (Capitula CAROLI CALVI, tit. 31, c. 33.) Constituimus una cum consensu et consilio fidelium [Col. 0345D] nostrorum ut ab ipso die, quo sacramentum accipitur, post quadraginta dies et quadraginta noctes, id est, quadragesimo secundo die de sex septimanis, ipsa feria qui illud sacramentum accepit, legaliter in locis constitutis juret. Et si ipsa dies intra quadragesimam evenerit, nemo jurare praesumat. Et si quis praesumpserit, bannum nostrum componat, et inde poenitentiam episcopali judicio faciat. Ipsa autem quadragesima a capite jejunii cum ipsa feria quarta usque ad illud die Lunis post octavas Paschae observari praecipimus.


[Col. 0346A] 333 Ut feria quarta ante quadragesimam sacramenta non jurentur. Ex concilio apud sanctum Medardum.

CCCXIX. (Capitula CAROLI CALVI, tit. 9, c. 7, § 8; et to. III Concil. Gall., pag. 89.) Ut Missi nostri comitibus et omnibus reipublicae ministris firmiter ex verbo nostro denuntient ut a feria quarta ante initium Quadragesimae usque post octavas Paschae mallum publicum, nisi de concordia et pacificatione, tenere praesumant, neque aliquis juret. Similiter etiam a quarta feria ante nativitatem Domini usque post consecratos dies observent, nec non et jejuniis Quatuor Temporum, et in Rogationibus. Nullus etiam in Dominico die placitum teneat, aut sacramentum juret [(320) 1Kb] .


[Col. 0346B] De clerico, si perjuraverit. Ex concilio Aurelianensi.

CCCXX. (Concil. Aurelian. III, c. 8.) Si quis clericus praebuerit juramentum, et post rebus evidentibus detegitur perjurasse, biennii temporis excommunicatione plectatur.


De his qui sacramento se obligant ne ad pacem redeant. Ex concilio Ilerdensi.

CCCXXI. (Concil. Ilerd., c. 7; HALITGAR. lib. IV, c. 33; BURCHARD. lib. XII, c. 17.) Qui sacramento se obligaverit ut ad pacem nullo modo redeat, pro perjurio 334 uno anno a corpore et sanguine Domini segregetur, et reatum suum jejuniis et eleemosynis absolvat: ad charitatem vero, quae operit multitudinem peccatorum, celeriter veniat.


Item de perjurio. Ex dictis Hieronymi.

[Col. 0346C] CCCXXII. (BURCHARD. lib. XII, c. 16.) Cum juramento pollicitus est Herodes saltatrici dare quodcunque postulasset ab eo. Si ob jusjurandum fecisse se dicit, quid si patris matrisque postulasset interitum, facturus esset, an non? Quod in suis ergo repudiaturus fuit, contemnere debuit etiam in propheta.


De eadem re. Ex dictis Bedae presbyteri.

CCCXXIII. (BEDA, homil. 44, in decollat. S. Joan.; BURCHARD. lib. XII, c. 18.) Si aliquid forte nos incautius jurasse contigerit, quod observatum pejorem vergat in exitum, illud consilio salubriori mutandum noverimus, ac magis instante necessitate perjurandum nobis quam perfecto juramento in aliud crimen majus esse divertendum.


De eadem re. Ex Poenitentiali.

[Col. 0346D] CCCXXIV. (HALITGAR. lib. IV, c. 28; BURCHARD. lib. XII, c. 8.) Quicunque sciens perjuraverit, septem annos poeniteat, et post haec communionem accipiat [(321) 1Kb] .


Ex Poenitentiali ut supra.

CCCXXV. Si quis perjuraverit, ultra ad sacramentum non admittatur.


335 De eadem re. Ex eodem.

CCCXXVI. (RAB. epist. ad Heribald., c. 18; BURCHARD. lib. XII, c. 11.) Si quis suspicatur quod ad [Col. 0347A] perjurium inducitur, et tamen ex consensu jurat, duos annos poeniteat.


Unde supra.

CCCXXVII. (BURCHARD. lib. XII, c. 3.) Si quis perjuraverit per cupiditatem, omnes res suas vendat, et pauperibus distribuat, et monasterium ingressus, jugi poenitentiae se subdat.


Unde supra.

CCCXXVIII. Si quis perjurium fecerit, laici annos tres, clerici quinque, subdiaconi sex, diaconi octo, presbyteri decem, episcopi duodecim annos poeniteant.


De eadem re. Ex Capitul., titulo 14.

CCCXXIX. (Capitulare 111 LUD. P., tit. 7, c. 6, et Addit. IV, c. 77; lib. II Leg. Longob., tit. 51, c. [Col. 0347B] 14.) Quicunque comprobatus fuerit quod scienter testes in perjurium induxisset, sub fidejussoribus ad palatium adducatur, ubi cum fidelibus nostris consideremus quid de talibus faciendum sit. Episcoporum autem erit de poenitentia cogitare [(322) 1Kb] .


De eadem re. Ex eodem.

CCCXXX. (BURCHARD. lib. XII, c. 4.) Qui compulsus a domino perjuret, si sciens, tres quadragesimas et legitimas ferias poeniteat.


336 De eadem re. Ex eodem.

CCCXXXI. (RAB. epist. ad Heribald., c. 18; BURCHARD. lib. XII, c. 5.) Qui perjurat se in manu episcopi vel presbyteri aut in cruce consecrata, tres annos poeniteat.


De eadem re. Ex eodem.

[Col. 0347C] CCCXXXII. (RAB. epist. ibid.; BURCHARD. lib. XII, c. 5.) Si vero in cruce non consecrata, annum unum poeniteat. Si autem in manu hominis, apud Graecos nihil est. Qui autem seductus fuerit, et ignorans juravit, et postea cognoscit, tres quadragesimas poeniteat.


Ex eodem.

(BURCHARD. lib. XII, c. 6.) Si quis coactus pro vita redimenda, vel pro qualibet causa vel necessitate perjurat, tres quadragesimas. Alii judicant tres annos, unum ex his in pane et aqua, poeniteat.


De falso testimonio. Ex concilio Aurelianensi.

CCCXXXIII. (Concil. Aurelian. III, c. 8; lib. VII Capitular. c. 165.) Si quis clericus furtum fecerit, aut falsum testimonium dixerit, quia capitalia crimina [Col. 0347D] sunt, communione concessa ab ordine degradetur.


De eadem re. Ex Capitularium lib. IV, cap. 22.

CCCXXXIV. (Lib. IV Capitular., c. 23; lib. II. Leg. Longob., tit. 51, c. 11.) Si quis cum altero de qualibet causa contentionem habuerit, et testes contra eum per judicium producti fuerint, si ille falsos eos esse suspicatur, liceat ei alios testes, quos meliores potuerit, contra eos opponere. 337 Quod si ambae partes ita inter se dissentiunt, ut nullatenus ulla pars alteri cedere velit, eligantur duos ex ipsis, qui cum scutis et fustibus in campo decertent, et [Col. 0348A] campioni, qui victus fuerit, propter perjurium dextra manus amputetur. Caeteri vero falsi testes manus suas redimant. Duae partes ex hoc persolvantur qui calumniatus est, tertia pro fredo. Et hoc in saeculari causa. In ecclesiasticis vero, ubi de una parte saeculare, de altera ecclesiasticum negotium est, idem modus servetur. Ubi autem ex utraque parte ecclesiasticum, si se rectores pacificare non possunt, advocati eorum in mallo coram comite causas suas prosequantur. Testes autem de ipso comitatu esse debent.


De eadem re. Unde supra, cap. 32.

CCCXXXV. (Lib. V Capitular. c. 32; Addit. Caroli Magni ad Legem Salicam, c. 11; lib. II. Leg. Longob., tit. 51, c. 3.) Optimus quisque in pago vel [Col. 0348B] civitate in testimonium assumatur, et cui is contra quem testimoniare debet nullum crimen possit inferre.


De eadem re. Ex eodem, cap. 52

CCCXXXVI. (Lib. III Capitular., c. 52; lib. II Leg. Longob., tit. 51, c. 6; BURCHARD. lib. XVI, c. 35.) Ut testes ad testimonium dicendum praemio non conducantur. Et nullus testimonium dicat nisi jejunus. Et ut testes, priusquam jurent, separatim discutiantur quid dicere velint de illa re unde testimonium reddere debent.


De eadem re. Ex concilio Agathensi.

CCCXXXVII. (Concil. Arelat. II, c. 24; lib. VI Capitular., c. 21; BURCHARD. lib. XVI, c. 34. (Eos qui false fratribus suis capitalia crimina objecisse convicti [Col. 0348C] fuerint, placuit eos usque ad exitum non communicare, 338 nisi digna satisfactione poenituerint.


De eadem re. Ex concilio Eliberitano.

CCCXXXVIII. (Concil. Eliberit., c. 75; BURCHARD. lib. II, c. 195.) Si quis episcopum, presbyterum aut diaconum falsis criminibus appetierit, et probare non potuerit, nec in finem dandam ei communionem.


De eadem re. Ex concilio Hispalensi.

CCCXXXIX. (Conc. Epaon., c. 13; BURCHARD. lib. XVI, c. 24.) Si quis clericus de falso testimonio convictus fuerit, reus capitalis criminis censeatur.


De eadem re. Ex concilio Agathensi.

CCCXL. (Concil. Carthag. IV, c. 55; Addit. IV, c. 20; BURCHARD. lib. XVI, c. 33.) Episcopus accusatores [Col. 0348D] fratrum excommunicet. Et si emendaverint vitium, recipiat eos ad communionem, non ad clerum.


De eadem re. Ex concilio Eliberitano.

CCCXLI. (Concil. Eliberit. c. 74; BURCHARD. lib. XVI, c. 18.) Falsus testis, prout crimen est, abstinebitur. Si tamen non fuerit mortis quod objecit, et probaverit quod diu tacuit, biennii tempore abstinebitur. Si autem non probaverit, in conventu clericorum placuit per quinquennium abstineri.


De eadem re. Ex concilio Agathensi.

CCCXLII (Conc. Agath., c. 37; HALITGAR. lib. IV, c. [Col. 0349A] 30; BURCHARD. lib. XVI, c. 17.) Falsos testes a communione ecclesiastica submovendos, nisi poenitentiae satisfactione crimina admissa diluerint.


Unde supra.

CCCXLIII. (BURCHARD. lib. XVI, c. 16.) Noverint falsi testes quod si falsum testimonium capitale crimen non esset, 339 nequaquam Dominus in Evangelio inter principalia crimina adnumerasset. Ait enim: De corde exeunt homicidia, adulteria, furta, falsa testimonia. Et ideo similiter debet poenitere et excommunicari falsus testis sicut adulter et fur et homicida.


De eo qui hominem furatus fuerit. Ex epistola Rabani episcopi ad Reginbaldum chorepiscopum.

CCCXLIV. Primo interrogasti quid de eo faciendum [Col. 0349B] esset qui hominem Christianum sollicitando fuerit furatus, et ad paganam gentem tradendo vendiderit. Ad quod tunc respondi, homicidii reatum ipsum hominem sibi contrahere mihi videri. Quod et postea, legens divinam legem, in Deuteronomio ita reperi, animam pro anima homicidam reddere debere, oculum pro oculo, dentem pro dente, etc. (Deut. XIX). Et rursum: Si quis deprehensus fuerit sollicitasse fratrem suum de filiis Israel et vendidisse, accipiendo pretium, interficiatur (Deut. XXIV). Unde mihi videtur, sicut par sententia in lege divina est constituta de homicida et de fure hominem vendente, sic et canonica auctoritate pari modo plectendum esse qui fratrem suum furando atque sollicitando vendiderit, et illum qui proximum [Col. 0349C] suum, hoc est Christianum hominem, injuste peremerit.


De eadem re. Ex lege Theodosiana, lib. IX.

CCCXLV. (Interpret. l. un. Cod. Theod. ad legem Fab.) Hi qui filios alienos furto abstulerint, et ubicunque transduxerint, sive 340 ingenuus, sive servus sit, morte puniatur.


Ne Judaeo Christianum mancipium habere liceat.

CCCXLVI. Convenit diligenter observare ut nulli Judaeo servum Christianum habere liceat, nec ad suam legem transferre praesumat.


DE INCANTATORIBUS, MALEFICIS ET SORTILEGIS. De his qui divinationes expetunt. Ex concilio Ancyrano.

CCCXLVII. (Concil. Ancyr. c. 23; HALITGAR. lib. [Col. 0349D] IV, c. 25; HINCMAR. de divort. Lothar., in respons. ad interrogat. 17; BURCHARD. lib. 10, c. 5.) Qui divinationes expetunt, et more gentilium subsequuntur, aut in domos suas hujuscemodi homines introducunt, exquirendi aliquid arte malefica aut expiandi causa, sub regula quinquennii jaceant, secundum gradus poenitentiae definitos.


Ex concilio Bracarensi.

CCCXLVIII. (Concil. Bracar. II, c. 71; HINCMAR., ibid.; BURCHARD. lib. X, c. 6.) Si quis, paganorum consuetudinem sequens, divinos et sortilegos in domum suam introduxerit, quasi ut malum foras mittant, aut maleficia inveniant, quinque annos poenitentiam agat.


[Col. 0350A] Ex dictis Gregorii papae.

CCCXLIX. (Concil. Rom. sub Gregor. I; BURCHARD. lib. X, c. 23.) Si quis hariolos, aruspices, vel incantatores observaverit, aut phylacteriis usus fuerit, anathema sit.


341 Ex concilio Carthaginensi.

CCCL. (Concil. Carthag. IV, c. 89; HALITGAR. lib. IV, c. 27; HINCMAR., ibid.; BURCHARD. lib. X, c. 7.) Auguriis vel incantationibus servientem a conventu Ecclesiae separandum. Similiter et Judaicis superstitionibus inhaerentem.


De eadem re. Gregorius papa.

CCCLI. (S. GREGOR. lib. IX, epist. 47; BURCHARD. lib. X, c. 4; et apud GRATIAN. 26, q. 5, c. 8.) Pervenit ad nos quod quosdam incantatores atque sortilegos [Col. 0350B] fueris sectatus cum omni sollicitudine. Et zelum tuum gratum nobis fuisse cognoscas. Studii enim tui sit sollicite quaerere, et quoscunque hujusmodi Christi inimicos inveneris, districta ultione corrige.


De eadem re. Ex concilio Toletano.

CCCLII. (Concil. Tolet. IV, c. 29; BURCHARD. lib. X, c. 48.) Si quis episcopus, presbyter, diaconus, vel quilibet ex ordine clericorum, magos, aruspices, aut hariolos, aut certe augures, vel sortilegos, vel eos qui profitentur sortem aliquam, consulere fuerit deprehensus, ab honore dignitatis suae depositus, monasterii censuram excipiat, ibique perpetua poenitentia scelus admissi sacrilegii luat.


De eadem re. Ex lege Romana.

[Col. 0350C] CCCLIII. (Interpret. l. III Cod. Theodos., de malefic.; BURCHARD. lib. X, c. 28.) Malefici, vel incantatores, vel immissores tempestatum, vel qui per invocationem daemonum mentes hominum turbant, omni poenarum genere puniantur.


De eadem re. Ex eadem.

CCCLIV. (Interpret. l. IV, eod. tit.; BURCHARD. lib. X, c. 30.) Quicunque pro curiositate 342 futurorum vel invocatorem daemonum, vel divinos, quos hariolos appellant, vel aruspicem, qui auguria colligit, consuluerit, capite puniatur.


De eadem re. Ex Poenitentiali.

CCCLV. (BURCHARD. lib. X, c. 31.) Quicunque nocturna sacrificia daemonum celebraverint, vel incantationibus daemones invocaverint, capite puniantur.

[Col. 0350D] CCCLVI. Qui auguriis vel divinationibus inserviunt, quinque annos poeniteant. Immissores tempestatum septem annos poeniteant.

CCCLVII. (RAB. epist. ad Heribald., c. 30; BURCHARD. lib. X, c. 24.) Mulier, si divinationes vel incantationes diabolicas fecerit, annum unum poeniteat, vel tres quadragesimas, vel quadraginta dies secundum qualitatem delicti.


Ex eodem.

CCCLVIII. (BURCHARD. lib. X, c. 9.) Auguria vel sortes quae dicuntur false sanctorum, vel divinationes, qui eas observaverit, vel quarumcunque scripturarum, vel vota voverit vel persolverit ad arborem, [Col. 0351A] vel ad lapidem, vel ad quamlibet rem excepto ad ecclesiam, omnes excommunicentur. Si ad poenitentiam venerint, clerici annos tres, laici unum et dimidium poeniteant.


De arboribus et fontibus et lapidibus daemonibus consecratis. Ex concilio Nannetensi.

CCCLIX. (Concil. Nannet., c. 20; BURCHARD. lib. X, c. 10.) Summo decertare studio debent episcopi et eorum ministri ut arbores 343 daemonibus consecratae, quas vulgus colit et in tanta veneratione habet ut nec ramum nec surculum inde audeat amputare, radicitus excindantur atque comburantur. Lapides quoque, quos in ruinosis locis et silvestribus daemonum ludificationibus decepti venerantur, ubi et vota vovent et deferunt, funditus effodiantur [Col. 0351B] atque in tali loco projiciantur ubi nunquam a cultoribus suis venerari possint. Et omnibus annuntietur quantum scelus sit idololatria, et qui haec veneratur, et colit, quasi Deum suum negat, et Christianitati abrenuntiat; et talem poenitentiam inde debet suscipere, quasi idola adorasset. Omnibusque interdicatur ut nullus votum faciat, aut candelam vel aliquod munus pro salute sua rogaturus alibi deferat nisi ad ecclesiam Domino Deo suo. Scriptum est enim: Vovete et reddite Domino Deo vestro. Novimus siquidem quanta Dominus antiquo populo per prophetas suos interminatus est, qui in lucis sacrificabant, et in excelsis immolabant. Si quis haec transgressus fuerit, fidem perdidit, et est infideli deterior. Et idcirco omnimodo a sanctae Ecclesiae [Col. 0351C] consortio abscidatur, et nisi digne poenituerit, non recipiatur.


De eadem re. Rabanus.

CCCLX. (RAB. epist. ad Heribald., c. 30; BURCHARD. lib. X, c. 13.) Nam de his qui daemonibus immolant, Theodori episcopi constitutiones habemus, in quibus scriptum est: »Qui immolant daemoniis in minimis, annum unum poeniteant. Qui vero in magnis, decem annos poeniteant.«


344 De eadem re. Ex eodem.

CCCLXI. (RABAN. ibid.; BURCHARD. lib. XI, c. 14.) Mulier si qua filium suum ponit supra tectum aut in fornacem pro sanitate febris, septem annos poeniteat. Qui ardere facit grana ubi mortuus est homo [Col. 0351D] pro sanitate viventium et domus, quinque annos poeniteat.


De menstruo sanguine. Rabanus ad Heribaldum.

CCCLXII. (RABAN. ibid.; BURCHARD. lib. XIX, c. 152.) De his etiam super quibus interrogasti, hoc est, de illa femina quae menstruum sanguinem suum immiscuit cibo vel potui, et dedit viro suo ut comederet; et de illa quae semen viri sui in potu bibit, et de ea quae testam hominis combussit igni et viro suo dedit pro infirmitate vitanda, quali poenitentia sint plectendae; ut nobis videtur, tali sententia feriendi sunt sicut magi et harioli, quia magicam artem exercuisse noscuntur.


[Col. 0352A] De eadem re. Ex concilio Anquirensi.

CCCLXIII. (RABAN. ibid. c. 25; BURCHARD. lib. XVII, c. 29.) Mulier si cum muliere fornicata fuerit, annos tres poeniteat. Sic et illa quae semen viri sui cibo miscens, ut inde plus ejus accipiat amorem, poenineat.


Unde supra.

CCCLXIV. (BURCHARD. lib. X, c. 1.) Ut episcopi episcoporumque ministri omnibus viribus elaborare studeant ut perniciosam et a diabolo inventam 345 sortilegam et maleficam artem penitus ex paroechiis suis eradant, et si aliquem virum aut feminam hujuscemodi sceleris sectatorem invenerint, turpiter dehonestatum de paroechiis suis ejiciant. Ait enim Apostolus: Haereticum post unam et secundam admonitionem [Col. 0352B] devita, sciens quia subversus est qui ejusmodi est (Tit. III). Subversi sunt, et a diabolo capti tenentur, qui, derelicto creatore suo, a diabolo suffragia quaerunt. Et ideo a tali peste mundari debet sancta Ecclesia [(323) 1Kb] . Illud etiam non omittendum, quod quaedam sceleratae mulieres retro post Satanam conversae, daemonum illusionibus et phantasmatibus seductae, credunt se et profitentur nocturnis horis cum Diana paganorum dea et innumera multitudine mulierum equitare super quasdam bestias, et multa terrarum spatia intempestae noctis silentio pertransire, ejusque jussionibus velut dominae obedire, et certis noctibus ad ejus servitium evocari. Sed utinam hae solae in perfidia sua perissent, et non multos secum in infidelitatis interitum pertraxissent. [Col. 0352C] Nam innumera multitudo, hac falsa opinione decepta, haec vera esse credit, et credendo a recta fide deviat; et in errorem paganorum revolvitur, cum aliquid divinitatis aut numinis extra unum Deum esse arbitratur. Quapropter sacerdotes per ecclesias sibi commissas populo cum omni instantia praedicare debent ut noverint haec omnimodis falsa esse, et non a divino sed a maligno spiritu talia phantasmata mentibus infidelium irrogari. Siquidem ipse Satanas, qui transfigurat se in angelum lucis, cum mentem cujuscunque mulierculae 346 ceperit, et hanc sibi per infidelitatem et incredulitatem subjugaverit, illico transformat se in diversarum personarum species atque similitudines, et mentem, quam captivam tenet, [Col. 0352D] in somnis deludens, modo laeta, modo tristia, modo cognitas, modo incognitas personas ostendens, per devia quaeque deducit; et cum solus spiritus hoc patitur, infidelis mens haec, non in animo, sed in corpore, evenire opinatur. Quis enim non in somnis et nocturnis visionibus extra seipsum educitur, et multa videt dormiendo quae nunquam viderat vigilando? Quis vero tam stultus et hebes sit qui haec omnia, quae in solo spiritu fiunt, etiam in corpore accidere arbitretur; cum Ezechiel propheta visiones Domini in spiritu, non in corpore, viderit; et Joannes apostolus Apocalypsis sacramenta in spiritu, non in corpore, vidit et audivit, sicut ipse dicit: Statim [Col. 0353A] fui in spiritu (Apoc. IV). Et Paulus non audet se dicere raptum in corpore. Omnibus itaque publice annuntiandum est quod qui talia et his similia credit, fidem perdidit, et qui fidem rectam in Deo non habet, hic non est ejus, sed illius in quem credit, id est diaboli. Nam de Domino nostro scriptum est: Omnia per ipsum facta sunt (Joan. I). Quisquis ergo aliquid credit posse fieri, aut aliquam creaturam in melius aut deterius immutari aut transformari in aliam speciem vel similitudinem, nisi ab ipso Creatore, qui omnia fecit, et per quem omnia facta sunt, procul dubio infidelis est.


347 Ut Christiani traditiones gentilium non observent. Ex dictis Ambrosii.

CCCLXV. (S. AMBROS. in c. IV Epist. ad Galat.; [Col. 0353B] BURCHARD. lib. X, c. 11.) Apostolus dicit: Dies observatis et menses et tempora et annos. Time ne sine causa laboraverim in vobis. Dies observant, puta, qui dicunt: Crastino proficiscendum non est, post crastinum enim non debet aliquid inchoari; et sic solent magis decipi. Hi autem colunt menses qui cursum lunae perscrutantur dicentes: Septima luna strumenta confici non debent [(324) 1Kb] . Nona iterum luna emptum servum domum duci non oportet. Et per haec facilius solent adversa provenire. Tempora vero observant, cum dicunt: Hodie veris initium est, et ideo festivitas est. Post cras Vulcanalia sunt. Et rursum: Posterum est, domum egredi non licet. Annos sic colunt, cum dicunt: Kalendis Januarii novus est annus, quasi non quotidie anni [Col. 0353C] impleantur. Haec superstitio longe debet esse a servis Dei [(325) 1Kb] .


De eadem re. Ex concilio Bracarensi.

CCCLXVI. (Concil. Bracar. II, c. 72; HALITGAR. lib. IV, c. 26; HINCMAR. de divortio Lothar., in resp. ad interr. 17; BURCHARD. lib. X, c. 13.) Non licet Christianis traditionem gentilium observare, vel colere elementa, aut lunam aut stellarum cursum et inanem signorum fallaciam considerare pro domo facienda, vel segetes vel arbores plantandas, aut conjugia socianda. Scriptum enim est: Omnia quaecunque facitis in verbo aut in opere, in nomine Domini nostri Jesu Christi facite, gratias agentes Deo (Coloss. III).


348 De collectione herbarum. Ex eodem.

CCCLXVII. (Concil. Bracar. II, c. 74; HALITGAR. [Col. 0353D] ibid.; HINCMAR. ibid.; BURCHARD. lib. X, c. 20.) Non licet in collectione herbarum medicinalium aliquas observationes vel incantationes attendere, nisi tantum cum symbolo divino et oratione Dominica, ut Deus et Dominus noster Jesus Christus honoretur.


De lanificiis feminarum. Ex eodem.

CCCLXVIII. (Concil. Bracar. II, c. 75; HALITGAR., ibid.; HINCMAR., ibid.; BURCHARD. lib. X, c. 19.) Non licet Christianas mulieres vanitatem in suis lanificiis observare; sed Deum invocent adjutorem, qui eis sapientiam texendi donavit.


[Col. 0354A] De morticinis. Ex Poenitentiali.

CCCLXIX. (BURCHARD. lib. XIX, c. 88.) Qui manducat carnem immundam, aut morticinum, aut dilaceratum a bestia, quadraginta dies poeniteat. Si quis necessitate famis cogente manducavit, multo levius poeniteat.

CCCLXX. Qui fraudatum, raptum, vel furatum sciens manducat; si pauper est, septem dies; si potens, quadraginta dies poeniteat. Infirmi vero, si sciunt, quindecim dies poeniteant.

CCCLXXI. (BURCHARD. lib. XIX, c. 106.) Qui comedit et bibit contaminatum a bestia domestica, id est a cane vel cato, duos dies poeniteat.


De liquore. Ex eodem.

CCCLXXII. (BURCHARD. lib. XIX, c. 106.) Si quis [Col. 0354B] dederit alicui liquorem aliquem in quo mus vel mustela mortui sunt, si laicus est, septem dies poeniteat. 349 Si autem in coenobio sunt, ducentos psalmos cantent. Qui postea noverit quod tale potum bibit, unum psalterium cantet.


De sanguine.

CCCLXXIII. Si quis sanguinem alicujus animalis manducaverit, quadraginta dies poeniteat.


Item ut nullus sanguinem comedat.

CCCLXXIV. Admonendi sunt fideles ut nullus praesumat sanguinem manducare. Nam in principio, quando homini licentia data est a Deo carnem manducandi, sanguinem interdictum legimus. Ait [Col. 0354C] enim Dominus ad Noe et filios ejus: Omne quod movetur et vivit, erit vobis in cibum, excepto quod carnem cum sanguine non comedetis. Sanguinem enim animarum vestrarum requiram de manu cunctarum bestiarum et de manu hominis (Gen. IX). Quod non solum in lege veteri saepissime inhibetur, verum etiam in Novo Testamento apostoli primitivae Ecclesiae ex gentibus sub magna deliberatione scribunt ut abstineant se a contaminationibus simulacrorum et fornicatione et suffocatis et sanguine. Quod exponens Hieronymus dicit: »Juxta litteram, inquit, haec praecepta conveniunt omni Christiano, ut morticinum non comedat, tam de avibus quam de pecoribus, quorum nequaquam sanguis effusus est.« Quae necessario observanda apostolorum de Jerusalem missa epistola monet [Col. 0354D] (Act. XV). Et captum a bestia, quia et ipsum similiter suffocatum est. Et sanguine, id est non manducando 350 cum sanguine. Si ergo de gentili vita venientibus pro ipsis fidei rudimentis et inveterata consuetudine gentilitatis haec, quasi sibi ad salutem sufficerent, scripta sunt, quis transgressor haec parvipendat. Simul et hoc considerandum, quod idololatriae et fornicationi suffocatum et sanguis aequiparatur. Unde omnibus annuntietur quantum piaculum sit sanguinem comedere, quod idolis et fornicationi comparatur. Si quis haec Dominica et apostolica praecepta violaverit, [Col. 0355A] a communione ecclesiastica suspendatur usque digne poeniteat.


De discordantibus. Ex concilio Carthaginensi.

CCCLXXV. (Concil. Carthag. IV, c. 93; HALITGAR. lib. IV, c. 31; BURCHARD. lib. V, c. 38.) Oblationes dissidentium fratrum neque in sacrario neque in gazophylacio recipiantur.


De eadem re. Ex concilio Agathensi.

CCCLXXVI. (Conc. Agath, c. 31; HALITGAR., ibid. c. 32; BURCHARD. lib. X, c. 61.) Placuit etiam, ut, sicut plerumque fit, ut quicunque odio aut longinqua inter se lite discesserunt, et ad pacem revocari diuturna intentione nequiverunt, de Ecclesiae coetu justissima excommunicatione pellantur [(326) 1Kb] .


De eadem re. Ex dictis Isidori.

[Col. 0355B] CCCLXXVII. (BURCHARD. lib. X, c. 57.) Si quis discors et litigans et per odium dissidens exstiterit, quousque ad concordiam redeat, a conventu et societate Ecclesiae, ut canones jubent, alienus existat.


351 De eadem re.

CCCLXXVIII. (BURCHARD. lib. X, c. 58.) Si quis odio habens aliquem, ad pacem non revertitur, sicut sancti Patres statuerunt, in pane et aqua excommunicetur, et ab Ecclesia separetur.


De eadem re. Ex concilio Carthaginensi.

CCCLXXIX. (Concil. Carthag. IV, c. 25; BURCHARD. lib. I, c. 62.) Dissidentes episcopos, si non timor Dei, synodus reconciliet.


De eadem re. Ex eodem.

CCCLXXX. (Concil. Carthag. IV, c. 26; BURCHARD. [Col. 0355C] lib. I, c. 101.) Studendum est episcopo ut dissidentes fratres, sive clericos, sive laicos, ad pacem magis quam ad judicium hortetur.


De Dei judicio subvertendo.

CCCLXXXI. (BURCHARD. lib. X, c. 25.) Si aliquis manducat et bibit aut portat super se unde existimat Dei judicium pervertere posse, et exinde comprobatus fuerit, eadem sententia feriatur qua magi et harioli et incantatores feriuntur, scilicet septem aut quinque annorum poenitentia plectatur [(327) 1Kb] .


De oblationibus defunctorum. Ex concilio Vasensi.

CCCLXXXII. (Concil. Vas., c. 4.) Hi qui oblationes defunctorum retinent, et ecclesiis tradere morantur, ut infideles ab ecclesia ejiciantur.


[Col. 0355D] Ex eodem.

CCCLXXXIII. Si qui oblationes 352 aliorum fraudant, admonendi sunt ut reddant quod fraudulenter abstulerunt. Si vero reddere noluerint, usquequo reddant, sicut sancta synodus constituit, ab Ecclesiae separentur consortio.


Ex concilio Agathensi.

CCCLXXXIV. (Conc. Agath., c. 4; BURCHARD. lib. III, c. 140.) Clerici etiam vel saeculares, qui oblationes parentum aut donatas aut testamento relictas retinere praesumpserint, aut id quod ipsi donaverint, ecclesiis aut monasteriis crediderint auferendum, [Col. 0356A] velut necatores pauperum, quousque reddant, ab ecclesiis excludantur.


Ex eodem.

CCCLXXXV. (Conc. Agath., c. 26.) Si quis clericus damnum ecclesiae voluntarie fecerit, de propriis facultatibus reddat, et communione privetur.


De mortuis.

CCCLXXXVI. Si quis super mortuum nocturnis horis carmina diabolica cantaverit, etc. Require in primo libello, cap. 383.


DE COMMUNIONE. Ut praecipuae festivitates in civitatibus celebrentur. Ex concilio Agathensi.

CCCLXXXVII. (Conc. Agath., c. 18; BURCHARD. lib. V, c. 23.) Saeculares vero qui Natale Domini, [Col. 0356B] Pascha, et Pentecosten non 353 communicaverint, catholici non credantur, nec inter catholicos habeantur. Require in primo libello, cap. 93.


De eadem re. Ex concilio Aurelianensi.

CCCLXXXVIII. (Concil. Aurelian. I, c. 25.) Ut nulli civium Paschae, Natalis Domini, vel Pentecosten solemnitates liceat in villa celebrare, nisi quem infirmitas probabitur tenuisse.


De eadem re. Ex concilio Agathensi.

CCCLXXXIX. (Conc. Agath., c. 63.) Ut cives qui Paschae, Natalis Domini, vel Pentecosten festivitatibus episcopis interesse neglexerint in civitatibus suis accipiendae communionis vel benedictionis gratia, qui hoc neglexerint, triennio communione priventur.


[Col. 0356C] De decanis per paroechias mittendis. Ex concilio Rothomagensi.

CCCXC. (BURCHARD. lib. II, c. 239.) Ut populus admoneatur ut in Dominicis et festis diebus omnes ad vesperas et nocturnas vigilias et ad missam omnimodis occurrant. Et ut decani in civitatibus et in vicis publicis viri veraces et Deum timentes constituantur, qui desides et negligentes commoneant ut ad Dei servitium absque occasione properent. Et ut ipsi decani sacramento astringantur ut nulla interveniente causa, scilicet aut amoris, aut timoris, aut propinquitatis, aut muneris, negligentes et transgressores reticeant, quin sacerdotibus proprias eorum culpas manifestent. Sacerdotum autem erit ita eorum vitia zelo et amore divino [Col. 0356D] 354 cum debita disciplina corrigere sicut ipsi nolunt pro aliorum erratibus sententiam justae damnationis suscipere. Et ut dies festi a vespera usque ad vesperam absque opere servili cum debito honore celebrentur.


De excommunicatis. Ex dictis Cassiani.

CCCXCI. Si quis autem pro culpa sua fuerit ab oratione suspensus, nullus cum eo orandi aut loquendi habeat licentiam antequam reconcilietur. Nam qui se orationi vel confabulationi ejus, antequam a priore recipiatur, inconsiderata pietate sociare praesumpserit, similiter damnatus efficitur.


[Col. 0357A] De eadem re. Isidorus ut supra.

CCCXCII. (Regula S. Isidori, c. 17; BURCHARD. lib. XI, c. 31.) Cum excommunicato neque orare, neque loqui, neque vesci cuiquam licet.


Unde supra.

CCCXCIII. (BURCHARD, lib. I, c. 32.) Si quis frater aut palam aut absconse cum excommunicato fuerit locutus, communem statim cum eo excommunicationis contrahit poenam.


De eadem re. Ex dictis Fructuosi episcopi.

CCCXCIV. (Regula S. Fructuosi, c. 14; BURCHARD. lib. XI, c. 33.) Cum excommunicato nullus loquatur, neque qualibet eum compassione vel miseratione refoveat, neque ad contradictionem vel superbiam confortare praesumat.


[Col. 0357B] 355 De eadem re. Ex regula sancti Benedicti.

CCCXCV. (Regula S. Bened., c. 26.) Si quis fratri excommunicato quolibet modo se junxerit, aut mandatum ei direxerit, similem sortiatur excommunicationis vindictam.


Item.

CCCXCVI. (Regula. S. Bened., c. 25.) Is autem frater qui gravioris culpae noxa tenetur, suspendatur a mensa simul et ab oratorio. Nullus ei jungatur in consortio, neque in colloquio.


De eadem re. Ex concilio Antiocheno.

CCCXCVII. (Concil. Antioch., c. 2; BURCHARD. lib. XI, c. 34.) Cum excommunicatis non licere communicare; nec cum his qui per domos conveniunt, devitantes orationes ecclesiae, simul orandum est. Si [Col. 0357C] quilibet autem ex clero deprehensus fuerit cum excommunicatis communicare, etiam ille privetur communione.


De eadem re. Ex concilio apostolorum.

CCCXCVIII. (Can. apost., c. 11; BURCHARD. lib. XI, c. 35.) Si quis cum excommunicato saltim in domo oraverit, iste communione privetur.


De eadem re. Ex concilio Nicaeno.

CCCXCIX. (Concil. Nic., c. 5; BURCHARD. lib. XI, c. 36.) De his qui communione privantur, seu ex clero, sive ex laico ordine, ab episcopis, sententia regularis obtineat, ut hi qui abjiciuntur, ab aliis non recipiantur. Requiratur autem, ne pusillanimitate, aut contentione, 356 vel alio vitio episcopi videatur a communione seclusus.


[Col. 0357D] De eadem re. Ex concilio Antiocheno.

CCCC. (Concil. Antioch., c. 6; BURCHARD. lib. XI, c. 37.) Si quis a proprio episcopo communione privatus est, non ante suscipiatur ab aliis episcopis quam suo reconcilietur Episcopo.


De eadem re. Ex concilio apostolorum.

CCCCI. (Can. apost. c. 12.) Si quis cum damnato clerico, veluti cum clerico, simul oraverit, iste damnetur.


De damnatis a synodo. Ex concilio Antiocheno.

CCCCII. (Concil. Antioch., c. 4; BURCHARD. lib. I, c. 199.) Si quis episcopus damnatus a synodo, vel presbyter aut diaconus a suo episcopo, ausi fuerint aliquid de ministerio contingere, nullo modo liceat [Col. 0358A] eis, nec in alia synodo, restitutionis spem aut locum habere satisfactionis.


De excommunicato qui communicare praesumpserit. Ex concilio Carthaginensi.

CCCCIII. (Lib. V Capitular., c. 28, et Addit. IV, c. 35; BURCHARD. lib. I, c. 200.) Item placuit universo concilio ut qui excommunicatus fuerit pro suo neglectu, sive episcopus, sive quilibet clericus, et tempore excommunicationis suae ante audientiam communionem praesumpserit, ipse in se damnationis judicetur protulisse sententiam.


357 Si episcopus voluerit exterminare aliquem de Ecclesia. Ex concilio Sardicensi.

CCCCIV. (Concil. Sardic., c. 17.) Si episcopus exterminare voluerit clericum suum de Ecclesia, [Col. 0358B] providendum est ne innocens damnetur: et ideo habeat potestatem ut episcopos finitimos interpellet, et causa ejus audiatur, ac diligentius tractetur, quia non oportet negari audientiam roganti; et episcopus patienter accipiat ut aut probetur sententia ejus, aut emendetur


De depositis, si ausi fuerint attrectare ministerium sibi dudum commissum. In canonibus apostolorum.

CCCCV. (Can. apost., c. 29.) Si quis episcopus, presbyter aut diaconus, juste super certis criminibus depositus, ausus fuerit attrectare ministerium sibi dudum commissum, hic ab Ecclesia penitus abscidatur.


De presbytero accusato. Ex concilio Rothomagensi.

CCCCVI. Ut nullus episcopus presbyterum accusatum [Col. 0358C] ab officio missae removeat, nisi ad causam suam dicendam die statuta litteris evocatus minime occurrerit, id est infra spatium mensis. Et si post mensem secundum non occurrerit, tunc ab officio suspendatur, quousque pro se rationem reddat. Si enim laici non canonice excommunicantur nisi tertio fuerint vocati atque commoniti, indignum videtur ut sacerdotibus denegetur, qui majoris ordinis et dignitatis sunt, quod laicis regula 358 ecclesiatica indulgenter permittit. Pro tanto enim habetur sacerdotem ab officio removere pro quanto laicum a communione ecclesiae cessare. Nam unde laici excommunicantur, inde presbyteri ab officio altaris submoventur. Require cap. 289.


Qualiter episcopus excommunicare infideles debeat. [Col. 0358D] Unde supra.

CCCCVII. (BURCHARD. lib. XI, c. 2, ex concilio Rothomag.) Episcopus, cum excommunicare vel anathematizare aliquem infidelem pro certis et manifestis sceleribus dispositum habet, post lectionem Evangelii clerum et plebem ita debet alloqui.



Allocutio.

CCCCVIII. (BURCHARD. lib. XI, c. 2, et apud CENTURIATORES, centur. 10, cap. 6.) Noverit charitas vestra, fratres mei, quod quidam vir nomine ille, diabolo suadente, postponens Christianam promissionem quam in baptismo professus est, per apostasiam conversus post Satan, cui abrenuntiavit et omnibus operibus ejus, vineam Christi, id est Ecclesiam [Col. 0359A] ejus, devastare et depraedare non pertimescit, pauperes Christi, quos pretioso sanguine suo redemit, violenter opprimens et interficiens, et bona eorum diripiens. Unde quia filius hujus nostrae Ecclesiae, cui Deo auctore praesidemus, debuerat esse, quia in ea per aquam et Spiritum sanctum renatus est, et inter adoptivos filios Dei annumeratus, quamvis modo filius diaboli sit imitando diabolum, solliciti ne per negligentiam pastoralem aliqua de ovibus nobis creditis deperiret, pro qua in tremendo judicio 359 ante principem pastorum Dominum nostrum Jesum Christum rationem reddere compelleremur, juxta quod ipse terribiliter nobis comminatur dicens: Si non annuntiaveris iniquo iniquitatem suam, sanguinem ejus de manu tua requiram (Ezech. [Col. 0359B] III), misimus ad eum presbyterum nostrum et litteras commonitorias semel et iterum atque tertio, invitantes eum canonice ad emendationem et satisfactionem et poenitentiam, corripientes eum paterno affectu. Sed ipse, proh dolor! diabolo cor ejus indurante, monita salutaria sprevit, et in coepta malitia perseverans, Ecclesiae Dei, quam laesit, superbiae spiritu inflatus, satisfacere dedignatur. De talibus itaque transgressoribus, et sanctae religionis pacisque, quam Christus ipse suis discipulis dedit atque reliquit, violatoribus, praecepta Dominica et apostolica habemus, quibus informamur quid de hujuscemodi praevaricatoribus agere nos oporteat. Ait enim Dominus in Evangelio: Si peccaverit in te frater tuus, corripe eum (Matth. XVIII). Fratres, in unoquoque [Col. 0359C] nostrum peccat qui in sanctam Ecclesiam peccat. Si enim sanata Ecclesia unum corpus est, cujus corporis caput Christus est, singuli autem sumus alter alterius membra, et cum patitur unum membrum, compatiuntur omnia membra (I Cor. XII), procul dubio in nos peccat qui membra nostra laedit. Jubet ergo Dominus ut frater, id est Christianus, in nos peccans, primo secrete corripiatur, deinde cum testibus redarguatur, novissime in conventu Ecclesiae publice conveniatur. Quod si has tres admonitiones et pias correptiones 360 contemnit, et satisfacere despicit, post haec sit tibi, inquit, sicut ethnicus (Matth. XVIII), id est gentilis atque paganus; ut non jam pro Christiano, sed pro pagano, habeatur. Et in alio loco membrum quod a sua compage resolvitur, et a junctura [Col. 0359D] charitatis dissociatur, et omne corpus quod scandalizat, Dominus abscidi et projici jubet, dicens: Si oculus vel manus vel pes tuus scandalizat te, erue eum, et projice a te (Ibid.) Et Apostolus: Auferte, inquit, malum a vobis (I Cor. V.) Et item: Infidelis si discedit, discedat (I Cor. VII.) Et in alio loco rapaces a regno Dei excludit, dicens: Neque rapaces regnum Dei possidebunt (I Cor. 6.) Et alibi: Si quis frater nominatur, et est fornicator, aut adulter, aut homicida, aut rapax, cum hujusmodi nec cibum sumere licet (I Cor. V.) Et Joannes, dilectus prae caeteris Christi discipulis, talem nefarium hominem salutare prohibebat, dicens: Nec ei ave dixeris, neque eum in domum receperis. Qui enim ei ave dicit, communicat [Col. 0360A] operibus ejus malignis (II Joan. X). Dominica itaque atque apostolica praecepta adimplentes, membrum putridum et insanabile, quod medicinam non recipit, ferro excommunicationis a corpore Ecclesiae abscidamus, ne tam pestifero morbo reliqua membra corporis, veluti veneno, inficiantur (Decreta SIRIC. c. 7).



Excommunicatio.

CCCCIX. (BURCHARD. lib. XI, c. 3, et apud CENTURIATORES, ibid.) Igitur quia monita nostra et crebras exhortationes contemnit, quia tertio secundum Dominicum praeceptum vocatus ad emendationem et poenitentiam venire despexit, quia culpam suam necdum cognovit nec 361 confessus est, nec missa nobis legatione, qui causam ipsius exsequimur, quia [Col. 0360B] noster paroechianus est, veniam postulavit, quia in coepta malitia, diabolo cor ejus indurante, perseverat, et, juxta quod Apostolus dicit, secundum duritiam suam et cor impoenitens thesaurizat sibi iram in die irae, idcirco nos eum cum universis complicibus et communicatoribus fautoribusque suis judicio Dei omnipotentis, Patris, Filii, et Spiritus sancti, et beati Petri principis apostolorum, et omnium sanctorum, necnon et nostrae mediocritatis auctoritate et potestate nobis divinitus collata ligandi et solvendi in coelo et in terra, a pretiosi corporis et sanguinis Domini perceptione et a societate omnium Christianorum separamus, et a liminibus sanctae matris Ecclesiae in coelo et in terra excludimus, et excommunicatum et anathematizatum esse decernimus, et [Col. 0360C] damnatum cum diabolo et angelis ejus et omnibus reprobis in igne aeterno judicamus, nisi forte a diaboli laqueis resipiscat, et ad emendationem et poenitentiam redeat, et Ecclesiae Dei, quam laesit, satisfaciat. Et respondeant omnes tertio: Amen; aut: Fiat, Fiat; aut: Anathema sit. Debent autem duodecim sacerdotes episcopum circumstare et lucernas ardentes in manibus tenere, quas in conclusione anathematis vel excommunicationis projicere debent in terram et pedibus conculcare. Post haec episcopus plebi ipsam excommunicationem communibus verbis debet explanare, ut omnes intelligant quam terribiliter damnatus sit, et ut noverint quod ab illa hora in reliquum 362 non pro Christiano, sed pro [Col. 0360D] pagano, habendus sit, et qui illi quasi Christiano communicaverit, aut cum eo manducaverit aut biberit, aut eum osculatus fuerit, vel cum eo colloquium familiare habuerit, nisi forte ad satisfactionem et poenitentiam eum provocare studuerit, aut in domo sua eum receperit, aut simul cum eo oraverit, proculdubio similiter sit excommunicatus. Deinde epistolae presbyteris per paroechiam mittantur, continentes modum excommunicationis, in quibus jubeatur ut Dominicis diebus post lectionem Evangelii plebibus sibi commissis publice annuntient ipsam excommunicationem, ut ne quis per ignorantiam communicet excommunicato. Oportet etiam ut aliis episcopis ipsa excommunicatio manifestetur. Praecipit enim Toletanum concilium (Concil. Tolet. I, c. 11.) [Col. 0361A] ut invicem mox scripta percurrant per omnes provinciae episcopos, quoscunque adire potuerint, ut excommunicatus audiatur. Seniori etiam ejus ipsa excommunicatio debet nota fieri [(328) 1Kb] .



Item alia excommunicationis allocutio.

CCCCX. (BURCHARD. lib. XI, c. 4, et apud CENTURIATORES, ibid.) Audistis, dilectissimi, quanta et quam horrenda pravitatis ac iniquitatis opera ille a diabolo instigatus perpetrare non timuerit, et quomodo per apostasiam a totius Christianae religionis cultu profana mente recesserit. Audistis quemadmodum canonice ad satisfaciendum evocatus sit, sed venire distulerit, quomodo frequenter admonitus ut resipisceret a laqueis diaboli, quibus tenetur astrictus, 363 saluberrimas admonitiones obturatis auribus [Col. 0361B] cordis audire contempserit. Dominus dicit in Evangelio de tali contumaci fratre, qui ecclesiasticam renuit suscipere correptionem, Si Ecclesiam non audierit, sit tibi, inquit, sicut ethnicus et publicanus (Matth. XVIII); id est, jam non est computandus inter Christianos, sed inter paganos. Hinc Paulus Domini et Magistri doctrinam sequens, Corinthios redarguit quare cum criminosis ac sceleratis communionem haberent, dicens. Vos inflati estis, et non magis luctum habuistis, ut tollatur de medio vestrum (I Cor. V); id est, separetur a vestro consortio qui tale scelus operatus est. Et adjungit: Ego quidem absens corpore, praesens autem spiritu, jam judicavi ut praesens eum qui sic operatus est, in nomine Domini nostri Jesu Christi congregatis vobis et meo [Col. 0361C] spiritu, cum virtute Domini mei Jesu tradere hujusmodi Satanae in interitum carnis (ibid.). Et post pauca: Scripsi vobis ne commisceamini fornicariis (ibid.). Et statim infert: Si quis frater appellatur, id est Christianus, et fornicator est aut rapax, cum hujusmodi nec cibum sumere (ibid.). Et alibi: Auferte malum ex vobis (I Cor. VII). Et: Infidelis, si discedit, discedat (I Cor. V). Una enim ovis morbida omnem gregem contaminat, et modicum fermentum totam massam corrumpit, et plerumque unum membrum putridum totum corpus inficit. Et ideo tam perniciosa pestis a corpore Ecclesiae radicitus evellatur.



Excommunicatio.

CCCCXI. (BURCHARD. lib. XI, c. 5, et apud CENTURIATORES, [Col. 0361D] ibid.) Dominicis igitur atque apostolicis informati praeceptis, judicio Patris, et Filii ejus Domini nostri Jesu Christi, et Spiritus 364 sancti, auctoritate et potestate apostolis apostolorumque successoribus a Deo concessa, una vobiscum praedictum pessimum virum a liminibus sanctae matris Ecclesiae excludimus et ab omni societate et communione Christiana separamus, separatumque esse in aeternum decernimus, id est in praesenti saeculo et in futuro. Nullus Christianus ei ave dicat, aut eum osculari praesumat. Nullus presbyter cum eo missam celebrare audeat vel sacrosanctum corpus et sanguinem Domini tradere. Nemo ei jungatur in consortio [Col. 0362A] neque in aliquo negotio. Et si quis ei se sociaverit, et communicaverit ejus operibus malignis, noverit se simili percussum anathemate; his exceptis qui ob hanc causam ei junguntur ut eum revocent ab errore, et provocent ad satisfactionem; nisi forte resipuerit, et Dei gratia inspirante ad poenitentiae remedium conversus fuerit, et digna emendatione Ecclesiae Dei, quam laesit, humiliter satisfecerit.



Item alia terribilior excommunicatio.

CCCCXII. (BURCHARD. lib. XI, c. 6, et apud CENTURIATORES, ibid.) Canonica instituta et sanctorum Patrum exempla sequentes, ecclesiarum Dei violatores, videlicet raptores, depraedatores, et homicidas illos in nomine Patris, et Filii, et in virtute Spiritus sancti, nec non auctoritate episcopis per Petrum [Col. 0362B] principem apostolorum divinitus collata, a sanctae matris Ecclesiae gremio segregamus ac perpetuae maledictionis anathemate condemnamus. Sintque maledicti in civitate, maledicti in agro, maledictum horreum eorum, et maledictae 365 reliquiae illorum, maledictus fructus ventris eorum, et fructus terrae illorum. Maledicti sint ingredientes, et maledicti sint egredientes; sintque in domo maledicti, in agro profugi; veniantque super eos omnes illae maledictiones quas Dominus per Moysen in populum divinae legis praevaricatorem se esse missurum intentavit; sintque anathema maranatha, id est, pereant in secundo adventu Domini. Nullus eis Christianus ave dicat. Nullus presbyter missam celebrare praesumat, vel sanctam communionem dare. Sepultura asini sepeliantur [Col. 0362C] et in sterquilinium sint super faciem terrae. Et sicut hae lucernae de manibus nostris projectae hodie exstinguuntur, sic eorum lucerna in aeternum exstinguatur; nisi forte resipuerint, et Ecclesiae Dei, quam laeserunt, per emendationem et condignam poenitentiam satisfecerint.



Excommunicatio brevis.

CCCCXIII. (BURCHARD. lib VI, c. 7, et apud CENTURIATORES, ibid.) Canonica instituta, et sanctorum Patrum exempla sequentes, ecclesiarum Dei violatores illos auctoritate Dei et judicio sancti Spiritus a gremio sanctae matris Ecclesiae et consortio totius Christianitatis eliminamus, quousque resipiscant et Ecclesiae Dei satisfaciant.


Qualiter episcopus reconciliet vel recipiat excommunicatum.

[Col. 0362D] CCCCXIV. (BURCHARD. lib. XI, c. 8.) Cum aliquis excommunicatus vel anathematizatus, poenitentia ductus, veniam postulat, et emendationem promittit, 366 episcopus qui eum excommunicavit, ante januas ecclesiae venire debet, et duodecim presbyteri cum eo, qui eum hinc inde circumstare debent; ubi etiam adesse debent illi quibus injuria vel damnum illatum est: et ibi secundum leges divinas et humanas oportet damnum commissum emendari, aut, si jam emendatum est, eorum testimonio comprobari. Deinde interroget episcopus si poenitentiam, juxta quod canones praecipiunt, pro perpetratis sceleribus [Col. 0363A] suscipere velit. Et si ille terrae prostratus veniam postulat, culpam confitetur, poenitentiam implorat, de futuris cautelam spondet, tunc episcopus, apprehensa manu ejus dextera, eum in ecclesiam introducat, et ei communionem et societatem Christianam reddat. Post haec secundum modum culpae poenitentiam ei injungat, et litteras per parochiam dirigat, ut omnes noverint eum in societate Christiana receptum. Aliis etiam episcopis hoc notum faciat. Nullus autem episcopus alterius parochianum excommunicare vel reconciliare praesumat sine conscientia vel consensu proprii episcopi.


De eo qui patrem vel matrem inhonorat. Ex concilio Rothomagensi.

CCCCXV. Si quis patrem aut matrem percutit, [Col. 0363B] aut maledicit, quia capitalia crimina commisit, publicam inde poenitentiam agat, sicuti de gravioribus peccatis. Ait enim Dominus: Qui maledixerit patri vel matri, morte moriatur (Exod. II). Quem enim Dominus dignum morte judicat, procul dubio pro homicida tenetur, 367 et sicut homicida debet poenitere.


De bubulcis et porcariis, ut ad missam veniant saltem in Dominicis diebus. Unde supra.

CCCCXVI. (BURCHARD. lib. II, c. 71.) Admonere debent sacerdotes plebes sibi subditas ut bubulcos atque porcarios vel alios pastores vel aratores, qui in agris assidue commorantur vel in silvis, et ideo more pecudum vivunt, in Dominicis et in aliis festis diebus saltim ad missam faciant vel permittant venire. Nam et hos Christus pretioso sanguine suo redemit. [Col. 0363C] Quod si neglexerint, pro animabus eorum absque dubio rationem se reddituros sciant. Siquidem Dominus veniens in hunc mundum, non elegit oratores atque nobiliores quosque, sed piscatores atque idiotas sibi discipulos ascivit; ut ostenderet in facto quod ipse verbo in Evangelio affirmat dicens: Quod hominibus altum est, abominabile est apud Deum. Et salva altiore intelligentia, nativitas nostri Redemptoris primo omnium pastoribus ab angelo nuntiatur.

De confessione, de poenitentia, de decimis, et de ebrietate, et de vomitu post eucharistiam, in primo libello supra expositum est.


De pauperibus, qualiter alantur. Ex concilio Turonensi.

CCCCXVII. (Concil. Turon. II, c. 5.) Unaquaeque [Col. 0363D] civitas pauperes et egenos alimentis congruentibus pascat secundum vires, et tam vicini presbyteri 368 quam cives unusquisque suum pauperem nutriat: quo fiat ut ipsi pauperes per alias civitates non vagentur.


De eadem re. Ex Capitularium lib. I, cap. 118.

CCCCXVIII. (Lib. I Capitular., c. 124.) De mendicis qui per patrias discurrunt, volumus ut unusquisque fidelium nostrorum suum pauperem de beneficio aut de propria familia nutriat, et non permittat alicubi ire mendicando. Et ubi tales inventi fuerint qui laborare manibus possunt et non faciunt, nullus eis quidquam tribuere praesumat.


[Col. 0364A] De eo qui bannum episcopi vel presbyteri parvipendit. Unde supra.

CCCCXIX. Quisquis bannum vel excommunicationem episcopi vel presbyteri sui superbiendo parvipenderit, hic talis ab Ecclesia penitus evellatur. Ait enim Dominus ad Moysen: Anima, quae superbiendo mandatum Domini transgressa fuerit, peribit de populo suo (Num. XV). Hinc Dominus in Evangelio: Qui vos spernit, me spernit (Luc. X). Et Moyses contumacibus dicit: Non contra me est murmur vestrum, sed contra Dominum (Exod. XVI). Et Dathan et Abiron vivi absorpti sunt, quia insurrexerunt adversus eumdem Moysen, et ejus mandatum spreverunt. Et ideo tale scelus gravissime vindicandum est


369 De presbytero qui fuerit degradatus. Ex concilio Toletano XII, cap. 6.

[Col. 0364B] CCCCXX. (Concil. Vern. sub Pipp., c. 9; lib. V Capitular., c. 42; BURCHARD. lib. II, c. 179.) Si quis presbyter ab episcopo suo fuerit degradatus, aut ab officio pro certis criminibus suspensus, et ipse per contemptum et superbiam aliquid de ministerio sibi interdicto agere praesumpserit, et postea ab episcopo suo correptus in coepta praesumptione perduraverit, hic omnimodis excommunicetur et ab Ecclesia expellatur. Et quicunque cum eo communicaverit scienter, similiter se sciat esse excommunicatum. Similiter de clericis, laicis, vel feminis excommunicatis observandum est. Quod si aliquis ista omnia contempserit, et episcopus emendare minime potuerit, regis judicio exsilio damnetur.


[Col. 0364C] Ut nullus hospitium deneget iteranti. Ex concilio ad palatium Vernis.

CCCCXXI. Placuit nobis et nostris fidelibus ut presbyteri suos parochianos admoneant ut et ipsi hospitales, ut nulli iter facienti mansionem denegent, et ut omnis occasio rapinae tollatur, nihil charius vendant transeuntibus nisi quanto in mercato vendere possunt. Quod si charius vendere voluerint, ad presbyterum transeuntes hoc referant, et illius jussu cum humanitate eis vendant.


De eo qui presbyterum inhonorat. Unde supra.

CCCCXXII. (BURCHARD. lib. II, c. 229.) Si quis presbyterum proprium 370 inhonorat, aut verbo aut facto contumeliam facit, tandiu a liminibus ecclesiae arceatur quousque per condignam poenitentiam [Col. 0364D] satisfaciat. Ait enim Apostolus: Presbyteri qui praesunt, duplici honore digni habeantur (I Tim. V). Item alibi dicit: Obedite praepositis vestris, et subjecti eis estote, et caetera. (Hebr. XIII.)


Si quis contradicit episcopo ne servi propter crimina virgis caedantur. Ex concilio ad sanctum Medardum.

CCCCXXIII. (Concil. Suession. II, act. 8, c. 9.) Ut missi nostri omnibus per singulas parochias denuntient quia si episcopus aut ministri episcoporum pro criminibus colonos flagellaverint cum virgis, propter metum aliorum, ut ipsi criminosi corrigantur, cum tali discretione, sine ulla occasione indebita, sicut in synodo collocutum est, ut vel inviti poenitentiam agant, ne aeternaliter pereant. Si seniores ipsorum [Col. 0365A] colonorum indigne tulerint, et aliquam vindictam exinde exercere voluerint, aut eosdem colonos, ne distringantur, contendere praesumpserint, sciant quia et bannum nostrum componant, et simul cum excommunicatione ecclesiastica nostram harmiscaram durissimam sustinebunt.


De advenis. Ex concilio Caroli et Lotharii ad Valentianas, cap. 10.

CCCCXXIV. (Capitula CAROLI CALVI, tit. 12, c. 9.) De advenis qui oppressione Nortmannorum vel Britannorum in partes istorum regnorum confugerunt, statuerunt seniores nostri ut a nullo reipublicae ministro 371 quamcunque violentiam vel oppressionem aut exactionem patiantur; sed liceat eis conductum suum quaerere, donec pace reddita aut ipsi [Col. 0365B] redeant ad loca sua, aut seniores illorum eos recipiant. Nullus autem eos inservire praesumat, eo quod loco mercenarii apud aliquem manserint, nec censum aut tributum exigere. Quod si inventus fuerit ex reipublicae ministris aut alius quilibet contra hoc pietatis praeceptum facere aut fecisse, bannum nostrum exinde componat.


Unde supra.

CCCCXXV. Pervenit ad aures sacerdotum quod profugi, qui paganorum manus omnibus bonis amissis vix evaserunt, in regionibus nostris a quibusdam injuste opprimantur, et in servitutem redigantur contra divinas humanasque leges, cum Dominus per prophetam dicat: Advenae ne feceritis calumniam in loco hoc, et habitabo vobiscum (Jer. VII). Et iterum: [Col. 0365C] Advenam non contristabis (Exod. XX); et multa his similia. Tales igitur severiter corripiendi sunt, et de manibus eorum advenae eruendi, juxta quod scriptum est: Eripiens inopem de manu fortioris ejus, etc. (Psal. XXXIV). Nam advenae apud fratres suos, id est Christianos, mercenarii debent esse, non servi. Si autem in servitutem redigantur, quid illis profuit paganorum manus effugisse, cum captivitatis jugum et durae servitutis non effugerint? Et ideo contra hanc crudelitatem sacerdotum debet pietas decertare, ne pro tam immani malitia ira divina populum Christianum consumat.


372 Ut justae mensurae sint. Ex Capitulare ad Pistas.

CCCCXXVI. (Capitula CAROLI CALVI, tit. 31, cap. 20.) Ut comites et omnes reipublicae ministri seu [Col. 0365D] caeteri fideles nostri provideant quatenus justus modius, et aequus sextarius, secundum sacram Scripturam et Capitula praedecessorum nostrorum, in civitatibus et in vicis vel in villis ad vendendum et emendum fiat, et mensuram secundum antiquam consuetudinem de palatio nostro accipiant. Et si cui reputatum fuerit mensuram adulterasse, si liber homo est, aut sacramento secundum suam legem se expurget; aut si culpabilis invenitur, bannum nostrum persolvat, et a ministris reipublicae tollatur quod cum injusta mensura vendere voluit. Si autem colono aut servo hoc reputatum fuerit, judicio Dei se inde examinet; et si convictus fuerit, perdat rem, id [Col. 0366A] est, hoc unde mensuram adulteratus est, insuper et nudo corio virgis caedatur. Et sive servus, sive liber, post legalem emendationem episcopale judicium suscipiat, quia contra interdictum Dei fecit. Ait enim: Aequus tibi sit modius, et sextarius aequus (Levit. XIX). Et alibi: Mensuram et mensuram odit Dominus (Prov. XX). Et item: Qui pecuniam suam non dedit ad usuram (Psal. XIV). Quod peccatum inter illa capitalia peccata computatur de quibus Apostolus dicit (I Cor. V), quod qui ea fecerit, cum hujusmodi nec cibum sumere Christiano licet. Similiter per civitates et vicos atque mercata ministri reipublicae provideant ne illi qui panem et carnem per deneradas et vinum per sextarios vendunt, 373 mensuram adulterare possint; sed quantos mensurabiles panes de [Col. 0366B] justo modio in unaquaque civitate episcopi vel abbates a suis pistoribus recipiunt, tantos mensurabiles panes de eodem modio a pistoribus qui panem vendunt fieri faciant. Quod si inventi fuerint mensuram adulterare vel minuere, et damnum sustineant, et virgis caedantur. Homines etiam quibus hoc commissum est ut provideant ne mensurae minorentur. Si de perjurio quod juraverunt quod hoc consentire non debuissent fuerint convicti, secundum legem puniantur, aut perdant manum, aut redimant, aut grave damnum sustineant, et postea ab episcopo de perjurio publicam poenitentiam accipiant.


De eadem re. Ex Capitularium lib. III, cap. 90.

CCCCXXVII. (Lib. I Capitular. c. 74.) Ut aequales mensuras et pondera aequalia omnes habeant sive in [Col. 0366C] civitatibus sive in monasteriis ad dandum invicem sive accipiendum, sicut in lege Domini praeceptum habemus [(329) 1Kb] .


De conspirationibus. Ex concilio Chalcedonensi.

CCCCXXVIII. (Concil. Chalcedon., c. 18; BURCHARD. lib. X, c. 18.) Conjurationis vel conspirationis crimen etiam ab exteris legibus est omnino prohibitum. Multo magis hoc in Dei Ecclesia ne fiat admonere convenit. Si qui ergo clerici vel monarchi reperti fuerint conjurantes, aut conspirantes, aut insidias ponentes 374 episcopis aut clericis, gradu proprio penitus abscidentur.


De eadem re. Ex Capitularium lib. I, titulo 28.

CCCCXXIX. (Lib. I Capitular., c. 29.) Nec clerici nec monachi conspirationem vel insidias contra pastorem [Col. 0366D] suum faciant.


De eadem re. Ex concilio ad Pistas

CCCCXXX. (Capitula CAROLI CALVI, tit. 29, c. 4.) Nos quoque episcopi auctoritate Dei et sacrorum canonum, sicut sancti pontifices DCXXX Chalcedonensis concilii conspirationem fieri prohibuerunt, et sicut caetera episcoporum concilia hujusmodi perniciosa facta vetuerunt, et nos prohibemus: quia facientes illa per eorum judicium, qui cum Deo jam in coelo regnant, et a coelesti Ecclesia et Christianorum societate separati sunt, nisi per dignos poenitentiae fructus ad hoc redeant ut sanctae Ecclesiae possint readunari.


[Col. 0367A] De eadem re. Ex Capitularium lib. III, cap. 9.

CCCCXXXI. (Lib. III Capitular., c. 9; lib. I Leg. Longob., tit. 17, c. 11.) Conspirationes vero quicunque facere praesumpserint, et sacramento quamcunque conspirationem firmaverint, triplici ratione judicentur. Primo, ut ubicunque aliquod malum per hoc perpetratum fuit, auctores facti interficiantur. Adjutores vero illorum singuli alter ab altero flagellentur, et nares sibi invicem praecidant. Ubi vero nihil mali perpetratum est, similiter 375 quidem inter se flagellentur, et capillos sibi vicissim detondeant. Si vero per dextras conspiratio facta fuerit, si liberi sunt, aut jurent cum idoneis juratoribus; aut si hoc facere non possunt, suam legem componant. Si vero servi sunt, flagellentur.


[Col. 0367B] De confratriis vel consortiis. Ex concilio Nannetensi.

CCCCXXXII. (Concil. Nannet., c. 15; HINCMARI Capitula., tit. 1, c. 16.) De collectis vel confratriis, quas consortia vocant, sicut verbo monuimus, et nunc scriptis expresse praecipimus, ut tantum fiat quantum rectum ad auctoritatem et utilitatem atque ad salutem animae pertinet. Ultra autem nemo neque sacerdos neque fidelis quisquam in parochia nostra progredi audeat, id est, ut in omni obsequio religionis, videlicet in oblatione, in luminaribus, in orationibus mutuis, in exsequiis defunctorum, in eleemosynis et caeteris pietatis officiis. Pastos autem et comessationes quas divina auctoritas vetat, ubi et gravedines et indebitae exactiones et turpes ac inanes laetitiae et rixae saepe etiam, sicut experti sumus, [Col. 0367C] usque ad homicidia et odia et dissensiones accidere solent, adeo penitus interdicimus ut qui contra hoc decretum agere praesumpserit, si presbyter fuerit, vel quilibet clericus, gradu privetur; si laicus est aut femina, ab Ecclesia usque ad satisfactionem separetur. Conventus autem talium confratrum, si necesse fuerit ut simul conveniant, aut forte aliquis contra parem suum discordiam habuerit, 376 quem reconciliari necesse sit, et sine conventu presbyterorum et caeterorum esse non possit, post peracta illa quae Dei sunt et Christianae religioni conveniunt, et post debitas admonitiones, si contigerit ut verae charitatis et fraternae invicem consolationis omnes ad refectionem conveniant, sic talia fieri permittimus, ut servata modestia et temperantia et sobrietate [Col. 0367D] pacisque concordia, sicut decet fratres, omnia in aedificationem fraternitatis et laudem et gloriam Dei et gratiarum actiones fiant. Et hoc omnino caveatur quod Salvator ait: Videte ne graventur corda vestra in crapula et ebrietate (Luc. XXI). Qui voluerint, eulogias a presbytero accipiant; et panem tantum frangentes, singuli singulos biberes accipiant, et nihil amplius contingere praesumant. Et sic unusquisque ad sua cum benedictione Domini redeat.


Ut si presbyter defunctus fuerit, vicinus presbyter apud seniorem saecularem nequaquam ecclesiam obtineat. Ex eodem.

CCCCXXXIII. (Concil. Nannet., c. 16; HINCMARI Capitula, tit. 2, c. 17; BURCHARD. lib. III, c. 229.) Ut si [Col. 0368A] quilibet presbyterorum defunctus fuerit, vicinus presbyter apud saecularem seniorem nulla precatione vel aliquo xenio ecclesiam illam obtineat, quia titulus per se constans antea exstitit, sed neque capellam, sine consultu episcopi. (Decreta LEON. I, c. 38.) Quod si fecerit, definitam sententiam sibi prolatam suscipiat, sicuti de episcopo canonica decrevit auctoritas, ut qui per ambitionem majorem civitatem appetierit, et illam perdat quam tenuit, 377 et illam nequaquam obtineat quam usurpare tentavit.


De liquore in quo mus ceciderit. Ex Poenitentiali.

CCCCXXXIV. Mus si ceciderit in liquorem, tollatur inde, et aspergatur aqua benedicta, et sumatur. Si vero mortua fuerit inventa, abjiciatur totus ille [Col. 0368B] liquor. Quod si multum est de liquore, purgetur ille liquor, et aspergatur aqua sancta, et sumatur, si necesse est. Si in farina aut in lacte coagulato aut in melle mus mortua invenitur, quod in circuitu ejus est foras projiciatur, reliquum sumatur.


Si quis sepulcrum violaverit et caetera. Ut supra.

CCCCXXXV. Si quis sepulcrum violaverit, septem annos poeniteat, tres in pane et aqua.

Si quis ligaturas fecerit, quod detestabile est, tres annos poeniteat, unum ex his in pane et aqua.

Si quis manducaverit morticinum aut idolis immolatum, jejunet hebdomadas duodecim.

Si quis quodlibet membrum sibi voluntarie truncaverit, tres annos poeniteat, unum ex his in [Col. 0368C] pane et aqua.

Si quis usuras undecunque exegerit, similiter poeniteat.

Si quis per violentiam aut quolibet ingen o malo ordine res alienas invaserit aut tulerit, similiter poeniteat.

378 Si quis aliquem hominem malo ordine vendiderit, similiter poeniteat.

Si quis aream aut domum alterius voluntarie igne cremaverit, similiter poeniteat.

Si quis per iram aliquem percusserit, et sanguinem fuderit, aut debilem fecerit, quadraginta dies poeniteat in pane et aqua.


Si aliquis excommunicatus mortuus fuerit. Ut supra.

CCCCXXXVI. (HALITGAR. lib. VI, c. 10; BURCHARD. [Col. 0368D] lib. XI, c. 51.) Si aliquis excommunicatus fuerit mortuus, qui jam sit confessus, et non occurrit venire ad sacerdotem, sed praeoccupavit eum mors in domo aut in via, faciant pro eo parentes ejus oblationem ad altare, et dent redemptionem pro captivis.


De eo qui furatus fuerit per necessitatem.

CCCCXXXVII. (BURCHARD. lib. XI, c. 56.) Si quis per necessitatem furatus fuerit cibaria vel vestem vel pecus per famem aut per nuditatem, poeniteat hebdomadas quatuor. Si reddiderit, non cogatur jejunare.


De redemptionis pretio.

CCCCXXXVIII. (BURCHARD. lib. XIX, c. 22.) Si [Col. 0369A] quis forte non potuerit jejunare, et habuerit unde possit redimere, si dives fuerit, pro septem hebdomadis det solidos viginti. Si non habuerit tantum unde dare possit, det solidos decem. Si autem multum pauper fuerit, det solidos tres. Neminem vero conturbet quia jussimus dare solidos viginti aut minus: quia, si dives fuerit, facilius est illi dare solidos viginti quam pauperi 379 solidos tres. Sed attendat unusquisque cui dare debeat, sive pro redemptione captivorum, sive supra sanctum altare sive Dei servis, seu pauperibus in eleemosyna.


Quid pro uno mense agendum sit. Unde supra.

CCCCXXXIX. (BURCHARD. lib. XIX, c. 19.) Pro uno mense quod in pane et in aqua poenitere debet aliquis, psalmos decantet mille CC, genu flexo; et [Col. 0369B] si non genu flexo, mille DCLXXX. Et omni die, si vult, et abstinere non potest, reficiat ad sextam; nisi feria quarta et sexta jejunet usque ad nonam, carnem et vinum non sumat. Reliqua percipiat.


Quid pro una hebdomada. Ut supra.

CCCCXL. (BURCHARD. lib. XIX, c. 18.) Pro una hebdomada psalmos CCC genua flectendo decantet, aut in uno loco per ordinem psallat.


Quid pro uno anno.

CCCCXLI. (BURCHARD. lib. XIX, c. 20.) Qui vero psalmos non novit, et jejunare non potest, pro uno anno quod jejunare debet in pane et aqua, det in eleemosyna viginti sex solidos, et in unaquaque hebdomada diem unum jejunet usque ad nonam, id est, feriam quartam, et alium, id est, feriam sextam, [Col. 0369C] usque ad vesperam. Et in tres quadragesimas quantum sumit penset, et medietatem tribuat in eleemosyna.


380 Item de pretio unius anni.

CCCCXLII. Primo anno quidam permiserunt triduanas quatuor, alii duodecim triduanas, id est, semel in mense uno. Quidam dixerunt triduanas agere in verberibus et vigiliis insistendo triduum.


De redemptione unius diei.

CCCCXLIII. Pretium autem unius diei, id est agapen duorum vel trium pauperum, sive unum denarium. Alii totum psalterium in aestate, in hieme vero et in verno vel in autumno psalmos quinquaginta. Quidam judicaverunt duodecim plagas vel percussiones.


Item de redemptione unius diei.

[Col. 0369D] CCCCXLIV. Qui itaque hoc quod in Poenitentiale scriptum est implere potuerit, agat Deo gratias. Qui autem non potuerit adimplere, consilium damus [Col. 0370A] per misericordiam Dei. Imprimis pro uno die in pane et aqua quinquaginta psalmos cantet genu flexo, aut stando in uno loco septuaginta decantet, aut unum denarium det, aut tres pauperes pascat. Quidam dicunt quinquaginta percussiones vel quinquaginta psalmos pro uno die in autumno, hieme vel verno centum percussiones vel psalmos quinquaginta, in aestate psalterium unum vel percussiones centum.


Item de redemptione trium annorum.

CCCCXLV. (BURCHARD. lib. XIX, c. 23.) Qui non potest sic agere 381 poenitentiam ut superius diximus, in primo anno eroget in eleemosyna solidos viginti sex, in secundo viginti, in tertio octodecim, hoc est solidos sexaginta quatuor. Potentes homines faciant pro culpis suis quod Zachaeus fecit. Ait enim [Col. 0370B] ad Dominum: Domine, omnium bonorum meorum dimidium do pauperibus: et si aliquid injuste abstuli, in quadruplum restituo (Luc. XIX). Et de mancipiis suis aliquos dimittant liberos, et captivos redimant, et in se peccantibus ex corde dimittant. Et qui illicita commisit, etiam a licitis se abstineat, et corpus affligat jejuniis, vigiliis et crebris orationibus. Caro enim laeta nos ad culpam traxit, afflicta reducit ad veniam.


Quomodo possum poenitentiam septem annorum poenitere. Ex dictis sancti Bonifacii episcopi.

CCCCXLVI. Triduana una pro triginta diebus et cantatio psalmorum centum viginti. Pro uno die psalmi quinquaginta et quinque Pater noster. Pro tribus diebus psalterium unum, et quindecim Pater [Col. 0370C] noster. Item pro uno die tribus vicibus Beati immaculati, et sex Miserere mei, Deus, et septuaginta vices prosternat se in terram, et per singulas Pater noster dicat. Item si nescit psalmos, pro uno die prosternat se centum vicibus in terram, et per singulas dicat Miserere mei, Deus, et: Dimitte, Domine, peccata mea. Cantatio unius missae potest redimere duodecim dies; decem missae, quatuor menses; viginti missae, novem menses; triginta missae, duodecim 382 menses. Pro hebdomada una trecenti psalmi genu flexo decantentur. Qui psalmos nescit, et jejunare non potest, quantum quotidie sumit penset, et medietatem tribuat in eleemosyna.

Ecce diversorum Patrum diversas opiniones de remediis peccatorum vel de leviganda poenitentia in [Col. 0370D] ordine posuimus, in arbitrio prudentis sacerdotis relinquentes quid salubrius et utilius animae poenitenti esse decernat.



383 APPENDIX PRIMA.
[Col. 0369]


384-385 INCIPIT TEXTUS CAPITULORUM.
[Col. 0369D]

De pseudographis et dubiis narrationibus. Ex libro I Capitularium.

I. (Lib. I Capitular., c. 78.) Pseudographiae e [Col. 0370D] dubiae narrationes, vel quae omnino contra fidem 386 catholicam sunt, ut epistola pessima et falsissima quam dicunt in Hierusalem de coelo cecidisse, nec credantur, nec legantur, sed comburantur.


[Col. 0371A] De linteis altaribus praeparandis. Ex eodem.

II. (Lib. I Capit., c. 152; BURCHARD. lib. II, c. 115.) Ut presbyteri per paroechias suas feminis praedicent ut linteamina ad altaria cooperienda praeparent.


De his qui proponentes fornicari vetantur. Ex concilio Neocaesariensi.

III. (Concil. Neocaes., c. 4.) Si quis mulierem concupiscens proposuerit cum ea concumbere, et cogitatio ejus non pervenit ad effectum, apparet quod gratia Dei liberatus sit.


Laicum pellentem suam conjugem communione privandum. Ex concilio apostolorum.

IV. (Can. apost. c. 48.) Si quis laicus uxorem propriam pellens, alteram vel ab alio dimissam duxerit, communione privetur.


[Col. 0371B] De his qui velut peccatum copulam deserunt nuptiarum. Ex concilio Gangrensi.

V. (Conc. Gangr., c. 14.) Si qua mulier virum proprium relinquens, discedere voluerit, nuptias exsecrata, anathema sit.


De mulieribus quae utuntur virilibus indumentis. Ex eodem.

VI. (Conc. Gang., c. 15.) Si qua mulier pro solito muliebri amictu 387 virilem sumit, anathema sit.


De his qui Christianitatis obtentu despiciunt filios. Ex eodem.

VII. (Conc. Gangr., c. 15.) Si quis filios suos relinquens, non eos enutrit, sed eos negligit occasione continentiae, anathematizetur.


De his qui Dominico die jejunant. Ex eodem.

[Col. 0371C] VIII. (Conc. Gangr., c. 18; BURCHARD. lib. XII, c. 19.) Si quis propter continentiam in die Dominico jejunat, anathema sit.


De his qui abominantur eos qui carnibus vescuntur. Ex eodem.

IX. (Conc. Gangr., c. 2.) Si quis carnem edentem, praeter sanguinem (id est absque sanguine), et idolis inimolatum, et suffocatum, cum religione et fide condemnat, anathema sit.


Non debere in diebus jejuniorum commemorationes martyrum fieri. Ex concilio Laodicensi.

X. (Concil. Laodic., c. 51; BURCHARD. lib. XIII, c. 10.) Quod non oporteat in Quadragesima martyrum natalitia celebrari, sed eorum sancta commemoratio diebus Sabbatorum et Dominicorum fieri conveniat.


[Col. 0371D] Quod manere debet firmum si servi fisci ecclesias fecerint. Ex concilio Toletano.

XI. (Concil. Tolet. III, c. 15.) Si qui ex servis fiscalibus fortasse ecclesias construxerint, easque de sua paupertate ditaverint, hoc procuret episcopus prece 388 sua auctoritate regia confirmari.


Ut omni die energumeni exorcizentur. Ex concilio Carthaginensi.

XII. (Concil. Carthag. IV, c. 90; BURCHARD. lib. II, c. 223.) Omni die exorcistae energumenis manum imponant.


De victu energumenorum. Ex eodem.

XIII. (Concil. Carthag. IV, c. 92; BURCHARD. lib. III, c. 213.) Energumenis in domo Dei sedentibus victus quotidianus per exorcistas ministretur.


[Col. 0372A] De servis qui ad ecclesiam confugiunt. Ex concilio Aurelianensi.

XIV. (Concil. Aurelian. I, c. 3; BURCHARD. lib. III, c. 192.) Servus, qui ad ecclesiam pro qualibet culpa [Codex ms., causa] confugerit, si a domino pro admissa culpa sacramentum susceperit, statim ad servitium domini sui redire cogatur. Et si posteaquam dato sacramento domino suo fuerit consignatus, si aliquam poenam pro eadem culpa pertulerit, pro contemptu Ecclesiae et praevaricatione fidei dominus a communione catholicorum habeatur extraneus.


De nominibus recitandis in missa. Ex epistola Innocentii.

XV. (Decreta INNOC. I, c. 2.) De nominibus recitandis hoc observetur, ut prius oblationes offerentium [Col. 0372B] commendentur, et tunc eorum nomina, quorum oblationes sunt, inter sacra missarum mysteria nominentur.


389 Quod rite omni sabbato jejunetur. Ex eodem.

XVI. (Decreta INNOC. I, c. 4.) Sabbato vero jejunandum esse ratio evidentissima demonstrat. Nam si die Dominica ob venerabilem resurrectionem Domini nostri Jesu Christi non solum in Pascha celebramus, verum etiam per singulos circulos hebdomadum ipsius diei imaginem frequentamus, ac sexta feria propter passionem Domini jejunamus, Sabbatum praetermittere non debemus, qui inter tristitiam et laetitiam temporis illius videtur esse inclusus. Nam constat apostolos biduo isto et in moerore fuisse, et propter metum Judaeorum se occultasse. Quapropter [Col. 0372C] sicut sexta feria jejunandum, ita et Sabbato agendum est: quia ambo dies tristitiam ostendunt, sicut dies Dominica laetitiam.


Jejunio legitima nonnisi maxima necessitate solvenda. Unde supra.

XVII. (Ivo, part. IV, c. 32.) Jejunia sane legitima, id est quarta et sexta feria, non sunt solvenda, nisi pro grandi necessitate: quia feria quarta Judas de traditione Domini cogitavit, et sexta feria crucifixus est Dominus. Videbitur ergo qui in his diebus non jejunat vel cum tradente tradere Salvatorem. vel cum crucifigentibus crucifigere.


Ut incarcerati a praepositis ecclesiae diebus Dominicis visitentur. Ex concilio Aurelianensi.

XVIII. (Concil. Aurelian. V, c. 20.) Miserationis [Col. 0372D] intuitu aequum duximus 390 custodire ut pro quibuscunque culpis in carceribus deputantur rei, a praeposito ecclesiae diebus Dominicis requirantur, ut necessitas vinctorum secundum praeceptum Domini misericorditer sublevetur, et competens victus de domo ecclesiae tribuatur.


Ut mulieres publice docere non praesumant, neque baptizare. Ex eodem.

XIX. (Concil. Carthag. IV, c. 99 et 100; BURCHARD. lib. VIII, c. 83.) Mulier, quamvis docta et sancta sit, viros in conventu docere non praesumat. Similiter nec baptizare.


Qui ad ecclesiam confugiunt, tradi non debent. Ex eodem concilio.

XX. (Concil. Arelat. II, c. 30.) Eos qui ad ecclesiam [Col. 0373A] confugerint trahi non oportet; sed eos domini sui promissa venia, exire persuadeant. Quod si ab ecclesia exeuntibus poenale aliquid intulerint, ut Ecclesiae inimici, habeantur excommunicati.


De accusatis vel accusatoribus.

XXI. (BURCHARD. lib. II, c. 196.) Illud praeterea omni ecclesiastico ordini omnimodis observandum est, ut nullatenus aliquis praesumat in concilio vel synodali conventu aliquem confratrum accusatione pulsare, nisi prius ipsum accusationis crimen et litigationis causas litteris per ordinem comprehensum manu propria subscripserit, et episcopo vel sacrae synodo porrexerit, ut juste et canonice litigantium controversiae finiantur. Non enim licet, ut [Col. 0373B] auctoritas Romana testatur, nisi inscriptione celebrata reum quemquam fieri, nec ad judicium exhiberi, 391 quia, sicut convictum de crimine poena constringit, ita accusatorem, si non probaverit quod objecit.


De eadem re. Ex concilio ad sanctum Medardum.

XXII. (Concil. Suession. II, act. 1; BURCHARD. lib. II, c. 197.) Hincmarus archiepiscopus Rhemorum suis accusatoribus dixit: Quae est petitio vestra, fratres? Misericordiam, inquiunt, petimus a vestra paternitate impendi de ministratione ordinum ecclesiasticorum, ad quos a domno Ebbone quondam provecti, vestra auctoritate suspensi sumus. Hincmarus archiepiscopus dixit: Habetis libellum reclamationis [Col. 0373C] aut postulationis, sicut ecclesiastica se habet traditio? Illi autem responderunt se prae manibus nullum habere libellum. Hincmarus archiepiscopus dixit: Legum ecclesiasticarum auctoritas talis est (2, q. 1, c. 9), ut in causis gestorum semper scripturam requirant; adeo ut qui ad sacrum fontem accedit, suum dare nomen praecipiatur; qui ad summum sacerdotium provehitur, decreto manibus omnium roborato eligitur; ordinatus autem a suis ordinatoribus litteras accipere jubetur: qui etiam ab ecclesiastica societate quolibet excessu discinditur, libellari scriptione aut recipitur aut dejicitur. Sed et qui accusatur, vel qui excommunicatur, seu reconciliatur, per scripturam accusari vel reconciliari videtur. Et sic in caeteris hujusmodi in tantum scriptura [Col. 0373D] deposcitur ut, sicut beatus Gregorius in commonitorio ad Joannem defensorem ex Romanis legibus sumens scribit (lib. VI, epist. 54), sententia quae sine scriptura profertur, 392 nec nomen sententiae habere meretur. Quapropter, fratres et filii, oportet vos secundum ecclesiasticam auctoritatem reclamationem vestram libelli serie allegare, eumque manibus vestris roboratum synodo sacrae porrigere, ut convenienter et canonice vobis valeat responderi. Et tunc ipsi fratres libellum conscribentes, eique sua nomina suscribentes, porrexerunt Hincmaro episcopo, qui tunc una cum Wenilone Senonensi archiepiscopo, et cum Amalrico Turonensi aeque archiepiscopo, sub praesentia gloriosi regis Caroli synodo praesidebat.


[Col. 0374A] De eadem re.

XXIII. (Interpret. l. 9 Cod. Theod., De accusat. et inscript.) Tam civile negotium quam criminale, accusationem professio manu accusatoris conscripta praecedat.


De eadem re.

XXIV. (Interpret. l. 9 Cod. Theod., eod. tit.) Quicunque alium de aliqua criminis capitalis objectione pulsaverit, non prius a judicibus audiatur quam se similem poenam, quam reo intendit, subscripserit subiturum.


Item unde supra.

XXV. (Interpret. l. 15 Cod. Theod., eod. tit.) In criminalibus causis vel objectionibus per mandatum nullus accuset; sed ipse qui crimen intendit, per [Col. 0374B] se accuset, inscriptione praemissa. Judices autem puniendi sunt, damnandumque officium, si aliquem, nisi praemissa inscriptione, subdendum crediderint quaestioni.


393 Ex eodem.

XXVI. (Interpret. l. 19 Cod. Theod., eod. tit.) Ante inscriptionem nemo efficitur criminosus. Nam inscriptione per ordinem facta, tunc a judice suscipiendus est reus, et custodiae cum accusatore tradendus.


De his qui episcopo aliquam injuriam vel dehonorationem fecerint. Ex libro VI Capitularium Caroli regis, capite 99.

XXVII. (Lib. VI Capitular., c. 98.) Si quis episcopo aliquam injuriam aut injustam dehonorationem fecerit, de vita componat, et omnia quae habere visus fuerit, Ecclesiae cui praeesse dignoscitur socientur, et [Col. 0374C] nobis in triplo bannus noster, id est LX solidi persolvantur; aut ipse in servitio fisco nostro serviturus semper societur, usque se redimere in triplo juxta wirigildum suum potuerit. Sancta vero Ecclesia in sacerdotibus constat. Idcirco magna poena plectendi sunt qui episcopis vel reliquis sacerdotibus injuriam vel contumeliam fecerint. Nam detractio sacerdotum ad Christum pertinet, cujus vice legatione in Ecclesia funguntur.


Quae poenitentia imponenda sit his qui furem aut latronem interficiunt.

XXVIII. (BURCHARD. lib. XI, c. 60; IVO, parte XIII, c. 46, et apud GRATIAN. 13, q. 2, c. 32.) Si fur aut latro captus in praeda absque occisione potest comprehendi, et tamen interficitur, quia ad imaginem [Col. 0374D] Dei creati et in nomine ejus baptizati sunt, interfectores eorum quadraginta diebus non intrent in ecclesiam. Lanea veste induti, ab escis et 394 potibus qui interdicti sunt, cum thoro, gladiis et equitatu se abstineant. In tertia, quinta feria, et sabbato, aliquo genere leguminum, vel oleribus, et pomis, parvis pisciculis, cum mediocri cervisia, vicissim utantur, et temperate. Sin autem a veridicis comprobatur testibus quod sine odii meditatione, se suaque liberando, diaboli membra interficiunt, secundum indulgentiam quadraginta diebus ab ecclesia, carne, vino, et conjugio, eleemosynam largiter faciendo, abstineant. Et si presbyter est, non deponatur; cunctis tamen vitae suae diebus poenitentiam agat [cod. ms., agendo].


[Col. 0375A] Ne oblationes alibi fiant quam in Ecclesia.

XXIX. (Conc. Gangr., c. 7; lib. VII Capitular., c. 5; BURCHARD. lib. V, c. 144, et lib. XI, c. 21.) Si quis oblationes ecclesiae extra ecclesiam accipere vel dare voluerit praeter conscientiam episcopi vel ei cui hujuscemodi officia commissa sunt, nec cum ejus voluerit agere consilio, anathema sit.


Contra eos qui dicunt sanctum Gregorium papam Romanum ad interrogationem Augustini Cantuariorum episcopi consanguininatis quarta contracta matrimonia solvi minime debere. Excerptum ex Vita sancti Gregorii, libro II, cap. 37.

XXX. (Exceptiones EGBERTI, c. 130 et 131; BURCHARD. lib. VII, c. 19, 20.) Gregorius papa Romanus, requisitus ab Augustino Anglorum gentis episcopo usque ad quotam generationem fideles debeant copulari, [Col. 0375B] dispensatorie sic rescripsit: Quaedam terrena lex in Romana republica permittit ut sive frater et soror, seu duorum 395 fratrum germanorum vel duarum sororum filius et filia misceantur. Sed experimento didicimus ex tali conjugio sobolem non posse succrescere. Unde necesse est ut jam quarta et sexta generatio fidelium licenter sibi jungi debeat. Nam in secunda quam praediximus omnino debeat abstineri. Verum post multum temporis a Felice Mesenae [Messanae] Siciliae praesule requisitus utrum Augustino scripserit ut Anglorum quarta generatione contracta matrimonia minime solverentur, humillimus pater Gregorius inter caetera talem dedit rationem: Quod scripsi Augustino Anglorum gentis episcopo, alumno videlicet, ut recorderis tuo, de sanguinitatis [Col. 0375C] conjunctione, ipsi et Anglorum genti quae nuper ad fidem venerat, ne a bono quod coeperat, metuendo austeriora, recederet, specialiter et non generaliter certissime scripsisse me cognoscas. Unde et mihi omnis Romana civitas testis existit. Nec in ea intentione haec illis scripsi mandata ut postquam firma radice in fide fuerint solidati, si infra propriam consanguinitatem inventi fuerint, non separentur, aut infra affinitatis lineam, id est usque ad septimam generationem jungantur. Sed adhuc illos neophytos existentes, saepissime eos prius illicita docere et verbis ac exemplis instruere, et quae post de talibus egerint rationabiliter et fideliter excludere oportet. Nam juxta Apostolum, qui ait: Lac vobis dedimus escam, ista illis modo, non posteris, ut praefixum [Col. 0375D] est, temporibus tenenda indulsimus, ne bonum quod infirma adhuc radice plantatum erat exureretur, sed aliquantum 396 firmaretur, et usque ad perfectionem custodiretur. Haec ego Joannes idcirco perstringenda curavi, ut hi qui occasione novae dispensationis illicita matrimonia contrahunt, eruditissimum virum non regulariter quartae generationis copulam censuisse, imo venialiter simulque temporaliter permisisse cognoscant.


De presbyteris vel diaconibus ab uno episcopo non deponendis. Ex concilio Toletano, cap. 13.

XXXI. (Concil. Hispal. II, c. 13.) Comperimus quemdam Fratiganum Cordubensis Ecclesiae presbyterum a pontifice suo injuste olim dejectum, et innocentem [Col. 0376A] exsilio condemnatum; quem rursum ordini suo restituentes, id denuo adversus praesumptionem nostram decrevimus, ut juxta priscorum Patrum synodalem sententiam nullus nostrum sine concilii examine dejiciendum quemlibet presbyterorum vel diaconorum audeat. Episcopus enim sacerdotibus ac ministris salus honorem dare potest, auferre solus non potest. Presbyter profecto nec ab uno damnari nec uno judicante poterit honoris sui privilegio denudari, sed praestanti synodali judicio quod canon de illis praeceperit.


Ut abbates episcopis, monachi abbatibus subsint. Et de monachis vagis. Ex concilio Aurelianensi, cap. 15.

XXXII. (Concil. Aurelian. I, c. 19; BURCHARD. lib. [Col. 0376B] I, c. 67.) Abbates pro humilitate religionis in episcoporum potestate consistant; et si quid extra regulam fecerint, ab episcopis corrigantur: 397 qui semel in anno, in loco ubi episcopus elegerit, accepta vocatione conveniant: monachi autem abbatibus omni obedientia et devotione subjaceant. Quod si quis per contumaciam exstiterit indevotus, ac per loca aliqua vagari aut peculiare aliquid habere praesumpserit, omnia quae acquisierit, ab abbatibus auferantur secundum regulam monasterio profutura. Ipsi autem qui fuerint provagati, ubi inventi fuerint, cum auxilio episcopi tanquam fugaces sub custodia revocentur; et reum se ille abbas futurum esse cognoscat qui in hujusmodi personis non regulari animadversione distrixerit, vel qui monachum susceperit [Col. 0376C] alienum.


De discretione potestatis episcoporum quam in monasteriis habere possunt. Ex concilio Toletano IV, cap. 50.

XXXIII. (Concil. Tolet. IV, c. 51.) Nuntiatum est praesenti concilio eo quod monachi episcopali imperio servili opere mancipentur, et jura monasteriorum contra constituta canonum illicita praesumptione usurpentur, ita ut pene ex coenobio possessio fiat, atque illustris portio Christi ad ignominiam servitutemque perveniat. Quapropter monemus [eos] qui ecclesiis praesunt ut ultra talia non praesumant, sed hoc tantum in monasterio sibi judicent [vindicent] sacerdotes quod praecipiunt canones, id est, ad conversationem sanctam praeponere abbates, aliaque [Col. 0376D] officia constituere, atque extra regulam facta colligere [corrigere]. Quod si aliqui in monachis canonibus interdictum praesumpserint, aut usurpare quidpiam 398 de monasterii rebus tentaverint, non deerit ab illis sententia excommunicationis qui se deinceps nequaquam subtulerint ab illicitis.


De his quos parentes ab infantia clericatus officio manciparunt, si postea voluntatem habeant nubendi. Ex concilio Toletano, cap. 119.

XXXIV. (Concil. Tolet. I, c. 1.) De his quos voluntas parentum a primis infantiae annis divinis ministeriis tradiderit id statuimus observandum, ut mox detonsi vel ministerio lectorum traditi fuerint, in domo ecclesiae ab [sub] episcopali praesentia a praeposito sibi debeant erudiri. Liberum tamen propriae [Col. 0377A] voluntatis arbitrium habeant, ubi se clericatus officio mancipari elegerint. At ubi octavum decimum aetatis suae annum compleverint, coram totius cleri plebisque conspectu voluntas eorum de expetendo conjugio ab episcopo perscrutetur. Quibus si gratia castitatis Deo inspirante placuerit, et professionem castimoniae suae absque conjugali necessitate spoponderint servaturos, hi, tanquam appetitores arctissimae vitae, levissimo Domini jugo subdantur; ac primum subdiaconatus ministerium habeant, quod a probatione professionis suae a vicesimo anno suscipiant. Quod si inculpabiliter ac si inoffense vicesimum et quintum aetatis suae peregerint annum, ad diaconatus officium, si scienter implere posse ab episcopo comprobantur, promoveri possunt.


[Col. 0377B] 399 Ut diaconus ante XXV annos et sacerdos ante XXX non ordinetur. Ex concilio Arelatensi quarto, cap. 1.

XXXV. Et quia in ordinandis clericis antiquorum Patrum statuta, non ad integrum, sicut expedit, observata esse cognoscitur, ne forte quorumcunque importunis et inordinatis precibus sacerdotes Domini fatigentur, et ea quae toties sunt praecepta transgredi compellantur, hoc inter se observandum esse definiunt, ut nullus episcoporum diaconum antequam XXV annos impleat ordinare praesumat. Episcopatus vero vel presbyteratus honorem nullus laicus ante praemissam conversionem vel ante XXX aetatis annos accipiat.


Ut poenitentes et digami non ordinentur. Ex eodem, cap. 3.

[Col. 0377C] XXXVI. Nullus poenitentem, nullus digamum vel internuptarum maritos in praedictis honoribus audeat ordinare. Et licet haec etiam prope omnium canonum instituta constiterint, tamen ne cuicunque sacerdotum supplicandum, sicut jam diximus, importunitas vel suggestio iniqua subripiat, necesse fuit ut nunc severiorem regulam sibi velint Domini sacerdotes imponere. Et ideo quicunque ab hac die contra ea quae superius sunt comprehensa clericum ordinare praesumpserit, ab ea die qua hoc ei potuerit approbari, anno integro missas celebrare praesumpserit, ab omnium fratrum charitate noverit se alienum. 400 Quia dignum est ut severitatem disciplinae ecclesiasticae sentiat qui salubriter a sanctis [Col. 0377D] Patribus instituta observare contemnit [(330) 1Kb] .


Qua aetate diaconi ordinentur. Capitulo 13.

XXXVII. (Conc. Agath., c. 16.) Episcopus vero benedictionem diaconatus minoribus a viginti et quinque annorum penitus non committat. Sane si conjugati juvenes consenseriut ordinari, etiam uxorum voluntas ita requirenda est ut sequestrato mansionis cubiculo, religione praemissa, posteaquam pariter conversi fuerint, ordinentur.


Qua aetate episcopi vel presbyteri consecrentur. Ex eodem, cap. 17.

XXXVIII. Presbyterum vero vel episcopum ante [Col. 0378A] XXX annos, id est, ad viri perfecti aetatem perveniat, nullus metropolitanorum ordinare praesumat; ne per aetatem, quod aliquoties evenit, aliquo errore culpentur.


Qua aetate sacerdotes ordinari debeant. Ex canonibus Orientalium antiquorum Patrum, cap. 20.

XXXIX. (Concil. Neocaesar., c. 11; MARTIN. BRACAR., c. 20; BURCHARD. lib. II, c. 10.) Si quis triginta aetatis suae non 401 impleverit annos, nullo modo presbyter ordinetur, etsi valde sit dignus, quia ipse Dominus in tricesimo anno baptizatus est, et sic coepit docere. Oportet ergo eum qui ordinandus est usque ad hanc aetatem legitimam conservari.


De ordinatione episcopi. Ex concilio Toletano IV, capitulo 19.

[Col. 0378B] XL. Perniciosa consuetudo nequaquam reticenda, quae majorum statuta praeteriens, omnem Ecclesiae ordinem perturbavit, dum alii per ambitum sacerdotium appetunt, alii oblatis muneribus pontificatum assumunt; nonnulli etiam sceleribus implicati, vel saeculari militiae dediti, indigni ad honorem summi sacri ordinis pervenerunt. De quorum scilicet causa atque remotione oportuerat quidem statuendum. Sed ne perturbatio quamplurima Ecclesiae oriretur, praeteritis omissis, deinceps qui non promoveantur ad sacerdotium ex regulis canonum necessario credimus inserendum, id est, qui in aliquo crimine detecti sunt, qui infamiae nota aspersi sunt, qui scelera aliqua per publicam poenitentiam admisisse confessi sunt, qui in haeresi baptizati aut rebaptizati esse [Col. 0378C] notantur, qui semetipsos absciderunt, aut naturaliter membrorum defectu vel defectione aliquid minus habere noscuntur, qui secundae uxoris conjunctionem sortiti sunt, aut numerosa conjugia frequentaverunt, qui viduam vel a marito relictam duxerunt, aut corruptarum mariti fuerunt, qui concubinas ad fornicationes habuerunt, qui servili 402 conditione obnoxii sunt, qui ignoti sunt, qui neophyti vel laici sunt, qui saeculari militiae deditii sunt, qui curiae nexibus obligati sunt, qui inscii litterarum sunt, qui nondum ad triginta annos pervenerunt, qui per gradus ecclesiasticos non accesserunt, qui ambitu honorem quaerunt, qui muneribus honorem obtinere moliuntur, qui a decessoribus in sacerdotium eliguntur. Sed nec ille deinceps [Col. 0378D] sacerdos erit, quem nec clerus nec populus propriae civitatis elegerit, vel auctoritas metropolitani vel comprovincialium sacerdotum accessio exquisivit. Quicunque igitur deinceps ad ordinem sacerdotii postulatur, et in his quae praedicta sunt exquisitus, in nullo horum deprehensus fuerit, examinatus, probabili vita atque doctrina exstiterit, tunc secundum synodalia vel decretalia constituta cum omnium clericorum vel civium voluntate ab universis comprovincialibus episcopis aut certe a tribus in die Dominica consecrabitur, conhibentibus litteris [Col. 0379A] suis qui absentes sunt, et magis auctoritate vel praesentia ejus qui est in metropoli constitutus. Episcopus autem cum comprovincialibus consecrandus est ubi metropolitanus elegerit; metropolitanus autem nonnisi in civitate metropoli, comprovincialibus ibidem convenientibus. Si quis autem deinceps contra praedicta vetita canonum ad gradum sacerdotii indignus aspirare contenderit, cum ordinatoribus suis adepti honoris periculo subjacebit.


403 Ut viduae non velentur. De generalibus decretis Gelasii papae.

XLI. (Decreta GELASII, c. 13; lib. I Capitular., c. 59.) Viduas velare pontificum nullus attentet: quod nec auctoritas divina delegat, nec canonum forma praestituit. Non est ergo penitus usurpandum, [Col. 0379B] eisque sic ecclesiastica inferenda praesidia ut nihil committatur illicitum.


Quod viduae, ut supra dictum est, non velentur. Sed si professam continentiam proposito mutato calcaverint, ipsae pro se Deo rationem reddant. Cap. 21 ejusdem.

XLII. (BURCHARD. lib. VIII, c. 34.) Nam de viduis sub nulla benedictione velandis superius late sufficienterque disserendum duximus: quia si propria voluntate professam pristini conjugii castitatem mutabili mente calcaverint, periculi ejus intererint, quia, juxta Apostolum, primam fidem irritam fecit, quali Deum debeat satisfactione placare. Sicut enim, si se forsitan continere non poterat, secundum Apostolum nullatenus nubere vetabatur, sic habita secum deliberatione promissam Deo pudicitiae fidem [Col. 0379C] debuit custodire. Nos autem nullum talibus laqueum debemus injicere; sed solum adhortationes praemii sempiterni poenasque proponere divini judicii, ut nostra sit absoluta conscientia, et illarum pro se Deo rationem reddat intentio. Cavendum est quippe quod de earum moribus actibusque beatus Paulus testatur apostolus. Quod planius exponere praeterimus, ne 404 sexus instabilis non tam deterreri quam admoneri videatur.


De viduis quae post post professam continentiam peccaverint. Concilium Carthaginensis Africae quartum habitum ab episcopis numero CCXIV, aera CCCCXXXVI.

XLIII. (Concil. Carthag. IV, c. 104; BURCHARD, lib. VIII, c. 29.) Sicut bonum est castitatis praemium, ita et majori observantia et praeceptione custodiendum [Col. 0379D] est ut si quae viduae, quamlibet adhuc in minoribus annis positae, et in matura aetate a viro relictae, se devoverint Deo, et, veste laicali abjecta, sub testimonio episcopi et Ecclesiae religioso habitu apparuerint, postea vero ad nuptias saeculares transierint, secundum apostolum Paulum damnationem habebunt, quoniam fidem castitatis, quam Deo voverunt, irritam facere ausae sunt. Tales ergo personae alienae sunt a Christianorum communione, quae nec in convivio cum Christianis communicent. Nam si adulterae conjuges reatu sunt suis viris obnoxiae, quanto magis viduae, quae Deo religiositatem voverunt, crimine adulterii notabuntur, si devotionem quam spontaneae Deo obtulerunt libidinosa voluptate corruperint [Col. 0380A] atque ad secundas nuptias transitum fecerint; quae etsi violentia irruente ab aliquo praereptae fuerint, ac postea delectatione libidinis permanere in conjugium raptori vel violento viro consenserint, superius damnatione cum praesente teneantur obnoxiae. De talibus enim ait Apostolus: Cum enim luxuriatae fuerint in Christo, nubere volunt, habentes damnationem, quia primam fidem 405 irritam fecerunt (I Tim. V). Aurelius episcopus Carthaginensis Ecclesiae subscripsi. Donatianus Taleptensis primae sedis.


De viduis professis, si nupserint, aut raptae fuerint. Concilium Arausicum XVII episcoporum habitum aera CCCCLXXVII, titulo primo, cap. 27.

XLIV. (Concil. Arausic. I, c. 27; BURCHARD. lib. VIII, c. 43.) Viduitatis servandae professionem coram [Col. 0380B] episcopo in secretario habitam, imposita ab episcopo veste viduali, non esse violandam; ejus vero robatorem, vel ipsam talis professionis desertricem, merito esse damnandam.


Incipiunt capitula qua in Dei nomine sancta synodus in Toletanam urbem, cap. 10.

XLV. (Concil. Tolet. III, c. 10; BURCHARD. lib. VIII, c. 44.) Prae consultu castitatis, quod maxime hortamento concilii proficere debet, annuente glorioso domino nostro Recaredo rege, hoc sanctum affirmat concilium, ut viduae quibus placuerit tenere castitatem, nulla vi ad nuptias iterandas venire cogantur. Quod si priusquam profiteantur continentiam nubere elegerint, illis nubant quos propria voluntate voluerint habere maritos. Similis conditio et de [Col. 0380C] virginibus habeatur, nec citra voluntatem parentum vel suam cogantur maritos accipere. Si quis vero propositum castitatis viduae vel virginis impedierit, a sancta communione et liminibus ecclesiae habeatur extraneus.


406 De viris ac feminis sacris propositum transgredientibus sacrum. Concilium Toletanum.

XLVI. (Concil. Tolet. VI, c. 6; BURCHARD. lib. VIII, c. 14.) Proclivis cursus est a voluntate, et imitatrix natura vitiorum. Quamobrem quisquis virorum vel mulierum habitum induerint semel, vel induerunt spontanee religiosum, aut si vir deditus Ecclesiae choro, vel femina fuerit aut fuit delegata puellarum monasterio, in utroque sexu praevaricator ad propositum invitus reverti cogatur, ut vir detondeatur, [Col. 0380D] et puella monasterium ingrediatur. Si autem quolibet patrocinio desertores permanere voluerint, sacerdotali sententia a Christianorum coetu habeantur extorres, ut nec locus eis ullus sit communis. Viduas quoque universalis jamdudum statuit synodus professionum vel habitus sui desertrices ut superiori sententia condemnentur.


Ut viduae vel virgines continentiam professae non nubant. Item ejusdem papae Gelasii ad Sicilienses episcopos.

XLVII. (SYMMACH. ep. 5, c. 5; BURCHARD. lib. VIII, c. 46.) Neque viduas ad nuptias transire patimur quae in religioso proposito diuturna observatione permanserint. Similiter virgines nubere prohibemus [Col. 0381A] quas annis plurimis in monasteriis aetatem peregisse constiterit.


De his velatas Deo consecratas in conjugium duxerint. Cap. 23.

XLVIII. (Concil. Tribur., c. 23; BURCHARD. lib. VIII, c. 38.) Si quis sacro velamine consecratam in conjugium duxerit, et post dicatum 407 Deo propositum incesta foedera sacrilegaque miscuerit, ut in constitutis Gelasii papae, cap. 20, legitur, protinus aequum est a sacra communione detrudi, et nisi per publicam probatamque poenitentiam omnino non recipi. Si tamen poenituerit, transeuntibus de saeculo viaticum non negetur. In Chalcedonensi concilio, cap. 16, hoc perpetrantes excommunicentur. Confitentibus auctoritate episcopi misericordia largiatur. [Col. 0381B] In epistola papae Siricii, cap. 6, velatae Deo consecratae, si abjecto proposito sanctitatis clanculum sacrilega contagione se miscuerint, vel de illicitis complexibus publice et libere procreaverint, has impudicas detestabilesque personas a monasteriorum coetu et ecclesiarum conventibus eliminandas esse judicatum est, quatenus retrusae ergastulis, tantum facinus continua lamentatione defleant. Unde verbo Domini et canonica auctoritate in hac sancta synodo praecipimus ut omnino separentur, et juramento colligantur ulterius sub uno non cohabitare tecto, nec familiari frui colloquio, excepto in ecclesia et publico, aut pariter ullam habere communionem unde suspicio illecebrosi desiderii aut scandalum libidinosi facti juste possit oriri. Si quae etiam [Col. 0381C] inter se dividenda sint, dividant, et uterque sua provideat.


De viduis velatis. Gelasii papae.

XLIX. (Concil. Tribur., c. 25; BURCHARD. lib. VIII, c. 36.) Viduas autem velare pontificum nullus attentet (prout constitutum est in decretis Gelasii, cap. 13, quod nec auctoritas divina nec canonum forma praestituit. Quae 408 si propria voluntate continentiam professa (ut in ejusdem Gelasii cap. 21, legitur), ejus intentio pro se reddat rationem Deo; quia sicut, secundum Apostolum, si se continere non poterat, nullatenus nubere vetabatur, sic secum habita deliberatione promissam fidem pudicitiae Deo debet custodire. Qua auctoritate paternae suffulti sententiae, in hoc sacro conventu sancimus et libere [Col. 0381D] judicamus quod si sponte velamen, quamvis non consecratum, sibi imposuerit, et in ecclesia inter velatas oblationem Deo obtulerit, velit nolit, sanctimoniae habitum ulterius habere debebit, licet sacramento confirmare velit eo tenore et ratione velamen sibi imponere ut iterum non possit deponere.


Item de viduis velatis. Ex concilio Africano, capitulo 89.

L. Vidua quidem quae sacrum capiti velamen imposuerit, et inter caeteras velatas feminas in ecclesia oraverit, et oblationem cum illis obtulerit, professa est in eodem habitu permanere, spondens nunquam religionis deponere velamen, a religionis observantia discedere non praesumat. Optamus [Col. 0382A] sanctitatem vestram in Christo bene valere.


De viro contra voluntatem uxoris in monasterium ingresso, et jam tonsoratus fuerit, omnino reddendo. Ex Reg. part. I, cap. 180, ad Adrium notarium Panormi.

LI. (S. GREGOR. lib. IX, indict. 4, epist. 44; BURCHARD. lib. IX, c. 48.) Agathosa latrix praesentium questa est maritum suum contra voluntatem suam in 409 monasterio Urbici abbatis esse conversum, Quod quia ad ejusdem abbatis culpam et invidiam non est dubium pertinere, experientiae tuae praecipimus ut diligenti inquisitione discutiat, ne forte cum ejus voluntate conversus sit, vel ipsa se mutare promiserit. Et si hoc repererit, et illum in monasterio permanere provideat, et hanc, sicut promisit, [Col. 0382B] mutare compellat. Si vero nil horum est, nec quoddam fornicationis crimen, propter quod viro licet uxorem relinquere, praedictam mulierem commisisse cognoveris, ne illius conversio uxori relictae in saeculo fieri possit perditionis occasio, volumus ut maritum suum illi, vel si jam tonsuratus est, reddere omnino debeas excusatione cessante. Quia etsi mundana lex praecipit conversationis gratia utrolibet invito solvi posse conjugium, divina lex fieri non permittit. Nam excepta fornicationis causa virum uxorem relinquere nulla ratione concedit. Quia postquam copulatione conjugii viri atque mulieris unum corpus efficitur, non potest ex parte converti et ex parte in saeculo manere.


[Col. 0382C] Episcopum debere honorem deponere si concubinam habuit eo tempore quo erat in sacro ordine constitutus. Ex epistola sancti Gregorii, cap. 43.

LII. (S. GREGOR. lib. II, indict. 11, epist. 83; BURCHARD. lib. I, c. 195.) Andreae Tarentino episcopo scribit dicens: Tribunal judicis aeterni securus aspiciet quisquis reatus sui conscius digna eum modo poenitentia placare contendit. Habuisse te concubinam manifesta veritate comperimus 410 de qua etiam contraria est quibusdam nata suspicio. Sed quia in rebus ambiguis absolutum non debet esse judicium, hoc tuae conscientiae elegimus committendum. Qua de re, si in sacro ordine constitutus, ejus te permistione esse recolis maculatum, sacerdotii honore deposito, ad administrandum nullo modo [Col. 0382D] praesumas accedere, sciturus in animae tuae periculo ministrare et Deo nostro te sine dubio reddere rationem, si hujus sceleris conscius, in eo quo es ordine, celans veritatem, permanere volueris.


De raptoribus virginum et viduarum. Item de abbatiis quae jus electionis habent seu de his quae non habent.

LIII. Anno incarnationis Domini 952, indictione 9, constitutum est in Franconofurth a rege gloriosissimo Ottone, anno illius 15, consentientibus episcopis, comitibus, aliisque fidelibus compluribus, canonum sanctorumque Patrum auctoritate, necnon Capitularium praecedentium regum institutis coram positis, ne oppressio virginum aut viduarum, vel [Col. 0383A] raptus ab ullis hominibus fiat, et ut qui rapiunt eas sub nomine simul habitandi, cooperantes et conniventes raptoribus, si quidem clerici sunt, decidant a proprio gradu; si vero laici, anathematizentur, et raptores sine spe conjugii permaneant. Quod si post haec jungere se praesumpserint, utrique anathematizentur. Nuendum est etiam praefato rege ut nulla abbatia quae per se electionem habet, ad monasterium nec alicui 411 in proprium possit donari. Illae vero quae electione carent, regis donatione et privilegio ad aliud monasterium, quod sub eius mundiburdio consistit, subrogari possint.


Quid sit ministrare Christo.

LIV. (S. AUGUST. in Joann. tract. 51.) Si quis mihi [Col. 0383B] ministrat, me sequatur. Quo fructu, qua mercede, quo praemio? Et ubi sum, inquit, illic et minister meus erit. Gratis ametur, ut operis quo ministratur illi pretium sit esse cum illo. Ubi enim bene erit sine illo, aut quando male esse poterit cum illo? Audi evidentius: Si quis mihi ministraverit, honorificabit eum Pater meus. Quo honore, nisi ut sit cum Filio ejus? Quid enim superius ait? Ubi ego sum, illic et minister meus erit. Hoc intelligitur exposuisse cum dicit: Honorificabit eum Pater meus. Nam quem majorem honorem accipere poterit adoptatus quam ut sit ubi est unicus, non aequalis factus divinitati, sed consociatus aeternitati? Quid sit autem ministrare Christo, cui operi merces tanta promittitur, hoc potius debemus inquirere. Si [Col. 0383C] enim hoc putaverimus esse Christo ministrare, ea quae sunt corpori necessaria praeparare, aut coenanti cibum coquere vel apponere, vel poculum dare, potumque miscere, fecerunt hoc illi qui potuerunt eum in corpore habere praesentem, sicut Martha et Maria, quando et Lazarus unus erat ex recumbentibus. Sed eo modo Christo etiam Judas perditus ministravit. Nam et loculos habebat ipse. Et quamvis ex eis quae mittebantur sceleratissime furaretur, per illum tamen etiam necessaria 412 parabantur. Hinc est illud quod cum ei diceret Dominus: Quod facis fac velociter, arbitrati sunt quidam quod eum jusserit propter diem festum necessaria praeparare vel indigentibus aliquid dare. Nullo modo igitur de hujuscemodi ministris diceret [Col. 0383D] Dominus: Ubi ego sum, ibi erit et minister meus. Si quis mihi ministraverit, honorificabit eum Pater meus, quoniam Judam talia ministrantem reprobatum potius quam honoratum videmus. Ut quid ergo alibi quaerimus quid sit ministrare Christo, et non potius in istis ipsis verbis agnoscimus? Cum enim dixit: Si quis mihi ministrat, me sequatur, hoc intelligi voluit, ac si diceret: Si quis me non sequitur, non mihi ministrat. Ministrant ergo Jesu Christo qui non sua quaerunt, sed quae Jesu Christi. Hoc est enim, me sequatur. Vias ambulant, non suas. Sicut alibi scriptum est: Qui se dicit in Christo manere, debet sicut ille ambulavit et ipse ambulare. [Col. 0384A] Debet etiam, si porrigit esurienti panem, de misericordia facere, non de jactantia, nesciente sinistra quid faciat dextera, id est, ut alienetur intentio cupiditatis ab opere charitatis. Qui sic ministrat, Christo ministrat, recteque illi dicetur: Cum uni ex minimis meis fecistis, mihi fecistis. Nec ea tantum quae ad misericordiam pertinent corporalem, sed omnia opera bona propter Christum faciens. Tunc enim erunt bona; quoniam finis legis Christus ad justitiam omni credenti minister est usque ad [apud Augustinum, omni credenti. Minister est Christi usque ad] illud opus magnae charitatis, quod est animam suam pro fratribus ponere, quia et hoc sua membra [apud Augustinum, ponere. Hoc est enim et pro Christo ponere, quia et h. propter sua [Col. 0384B] m.] dicturus est: Cum pro istis, pro me 413 fecisti. De tali quippe opere etiam se ministrum facere et appellare dignatus est, ubi ait: Sicut filius hominis non venit ministrari, sed ministrare, et animam suam ponere pro multis. Hinc ergo est unusquisque minister Christi unde est minister et Christus. Sic ministrantem Christo honorificabit Pater ejus honore illo magno, ut sit cum Filio ejus, nec unquam deficiat felicitas ejus. Cum ergo audistis, fratres, Dominum dicentem: Ubi ego sum, illic et minister meus erit, nolite tantummodo bonos episcopos et clericos cogitare. Etiam vos pro modulo vestro ministrate Christo, bene vivendo, ac eleemosynas faciendo, nomen doctrinamque ejus quibus potueritis praedicando; ut unusquisque etiam paterfamilias [Col. 0384C] hoc nomine cognoscat paternum affectum suae familiae se debere pro Christo et pro vita aeterna suos omnes moneat, doceat, hortetur, corripiat, impendat benevolentiam, exerceat disciplinam. Ita in domo sua ecclesiasticum et quodam modo episcopale implet officium, ministrans Christo, ut in aeternum sit cum ipso. Nam et illam maximam passionis ministrationem multi ex vestro numero ministrant, multi episcopi, clerici, juvenes et virgines, senes cum junioribus. Multi conjugati et conjugatae, multi patres matresque familias, ministrantes Christo, etiam animas suas in ejus martyrio posuerunt, et honorificante Patre coronas gloriosissimas receperunt.


414 De clericis qui monachorum propositum [Col. 0384D] appetunt. Ex concilio Toletano, cap. 50.

LV. (Concil. Tolet. IV, c. 50; BURCHARD. lib. VIII, c. 21.) Clerici qui monachorum propositum appetunt, et meliorem vitam sequi cupiunt, liberos ab episcopo in monasteriis largiri oportet ingressus, nec interdici propositum eorum qui ab contemplationis desiderium transire nituntur [(331) 1Kb] .


Decretum de viduis. Ex epistola beati Gregorii papa Bonifacio archiepiscopo missa, in qua inter caetera ita legitur:

LVI. (Addit. IV, c. 65; BURCHARD. lib. VIII, c. 45; IVO, parte VII, c. 63.) Viduas a proposito discedentes viduitatis, super quibus nos consulere voluit dilectio tua, frater charissime, credo te nosse a [Col. 0385A] sancto Paulo et a multis sanctis Patribus, nisi convertantur, olim esse damnatas; quas et nos apostolica auctoritate damnandas et a communione fidelium atque a liminibus ecclesiae arcendas fore censemus, usquequo obediant episcopis suis et ad bonum quod coeperunt invitae aut voluntariae revertantur. De virginibus autem velatis, si deviaverint, a sanctae memoriae praedecessore nostro Innocentio tale decretum habemus: »Hae vero quae necdum sacro velamine tectae, tamen in proposito virginali semper se simulaverint permanere, licet velatae non fuerint, si nupserint, aliquanto tempore his agenda poenitentia est, quia sponsio earum a Domino tenebatur. Si enim inter homines solet bonae fidei contractus nulla ratione dissolvi, quanto magis [Col. 0385B] ista pollicitatio, quam cum 415 Deo pepigit, solvi sine vincta non poterit,« et caetera. Nam si virgines nondum velatae taliter poenitentia publica puniuntur et a coetu fidelium usque ad satisfactionem excluduntur, quanto potius viduae, quae perfectioris aetatis et maturioris sapientiae atque consilii existunt, virorumque consortio multoties usae sunt, et velari se permiserunt, habitum religionis assumpserunt, et demum apostataverunt, atque ad prius vomitum sunt reversae, a nobis et ab omnibus fidelibus a liminibus ecclesiae et coetu fidelium usque ad satisfactionem sunt eliminandae et carceribus tradendae, qualiter juxta apostolum Paulum tradentes hujusmodi hominem Satanae, ut spiritus salvus sit in die Domini. De talibus enim et Dominus per Moysen loquitur: [Col. 0385C] Auferte malum de medio vestri. De quibus et per Prophetam ait: Laetabitur justus cum viderit vindictam, manus suas lavabit in sanguine peccatoris (Psal. LVII). De talibus namque et eorum similibus atque eisdem consentientibus, quia non solum qui faciunt, sed etiam qui consentiunt, rei sunt, Dominus per eumdem prophetam David loquitur dicens: Videbas furem, currebas cum eo, et cum adulteris portionem tuam ponebas (Psal. XLIX); et multa eorumque similia. Tales ergo personae indubitanter adulterae esse manifestantur; quoniam, relicto immortali sponso, ad anteriorem ut canes ad proprium reversae sunt vomitum, et, apostatae factae, illicita ac sacrilega se contagione polluentes, viris mortalibus se conglutiantes; quae etiam, juxta apostolum [Col. 0385D] Paulum, eo quod viduitatis propositum dimiserunt, et 416 fidem quam cum Deo pepigerunt frangere praesumpserunt, atque primam fidem praevaricaverunt, sunt damnandae a nobisque et a vobis atque a reliquis nostri ordinis viris, a singulis videlicet sua in dioecesi, a liminibus ecclesiae et a coetu fidelium usque ad satisfactionem, ut praedictum est, sunt eliminandae. A talium autem consortio et societate omnes fideles in omnibus abstinere mandamus. Super quibus etiam placuit, quousque in ipso detestando et illicito atque sacrilego carnis contubernio perseverant, ut nullus Christianorum, nisi quibus proprius studio corrigendi jusserit episcopus, cum eis in quoquam communicet, aut ad domum [Col. 0386A] in qua sunt accedat; cum quibus etiam, ut jam dictus praecepit Apostolus, nulii fidelium cibum sumere licet. Quod si quis ex his quidquam tentare aut temerare praesumpserit, pari cum eis excommunicationis sententia feriatur.


De vidua quae sub obtentu religionis velum ad tempus sibi imposuerit. Cap. 5.

LVII. (BURCHARD. lib. VIII, c. 47.) Nicolaus episcopus, servus servorum Dei, reverentissimo et sanctissimo confratri nostro Adalwino sanctae Juvavensis Ecclesiae archiepiscopo. Quod autem interrogastis de femina quae post obitum mariti sui velamen sacrum super caput suum imposuit, et finxit se sub eodem velamine sanctimonialem feminam esse, postea vero ad nuptias rediit, bonum videtur, quia [Col. 0386B] per hypocrisim ecclesiasticam regulam conturbare voluit, et non legitime in voto suo permansit, ut poenitentiam 417 agat de illusione nefanda, et revertatur ad id quod spopondit et in sacro ministerio inchoavit. Nam si consenserimus quod omnia sacramenta ecclesiastica quisque prout vult fingat, et non vere fiat, omnis ordo ecclesiasticus conturbatur, nec catholicae fidei jura consistunt, nec canones sacri rite observantur. Quid enim profuit Simoni Mago baptismum sacrum ficte suscipere et in Christianitate permansurum se finxisse, cum per apostolum fraus ejus detecta, quid sibi futurum esset pronuntiatum est. Ait enim: Pecunia tua tecum sit in perditione. Cor enim tuum non est rectum coram Deo. Poenitentiam itaque age ab hac nequitia tua, et roga [Col. 0386C] Deum ut forte remittatur tibi haec cogitatio cordis tui. In felle enim amaritudinis et obligatione iniquitatis video te esse. (Act. VIII.) Ideo tales, nisi resipiscant, spiritali gladio percutere censemus. Non enim fas est Spiritui sancto mentiri, sicut Ananias et Saphira mentiti sunt, et statim perierunt.


De poenitentibus viris ac viduis, sive virginibus, qui divertentes laici fiunt, aut vestem mutant, vel conjugiis copulantur. Toletanum concilium IV, cap. 55.

LVIII. (BURCHARD. lib. VIII, c. 27.) Quicunque ex saecularibus accipientes poenitentiam totonderunt se, et rursus praevaricantes, laici effecti sunt, comprehensi ab episcopo suo ad poenitentiam ex qua recesserunt revocentur. Quod si aliqui per poenitentiam irrevocabiles sunt, nec admoniti revertuntur, vere [Col. 0386D] ut apostatae coram Ecclesia ut anathematis sententia condemnentur. 418 Non aliter et hi qui tonsi a parentibus fuerint, aut sponte sua, amissis parentibus, se ipsos religioni devoverunt, et postea habitum saecularem sumpserunt, et iidem a sacerdote comprehensi, ad cultum religionis, acta prius poenitentia, revocentur. Quod si reverti non possunt, vere ut apostatae anathematis sententiae subjiciantur. Quae forma servabitur etiam in viduis virginibusque sacris ac poenitentibus feminis quae sanctimonialem habitum induerunt, et postea aut vestem mutaverunt aut ad nuptias transierunt.


De discretione saecularium et sanctimonialium viduarum. Item ejusdem, cap. 56.

LIX. Duo sunt genera viduarum, saeculares et [Col. 0387A] sanctimoniales. Saeculares viduae sunt quae adhuc disponentes nubere, laicalem habitum non deposuerunt. Sanctimoniales sunt quae, jam mutato habitu saeculari, sub religioso cultu in conspectu sacerdotis vel Ecclesiae apparuerint. Hae si ad nuptias transierint, juxta Apostolum non sine damnatione erunt; quia se primum Deo voventes, postea castitatis propositum abjecerunt.


Ad habitum redire cogatur et recludatur in monasterio quae religiosam vestem abjecit. Ex Regesto Gregorii, Vitaliano episcopo Sepontino.

LX. (S. GREG., lib. VII, indict. 1, epist. 9; BURCHARD. lib. VIII, c. 49.) Si custos religiosi habitus aut esse nosses episcopus, filiam gloriosae memoriae Tulliani magistri militiae, te illuc posito, nec projectis [Col. 0387B] religiosis vestibus ad saecularem reverti 419 habitum nec ad nos licuisset perversam epistolam destinare. Sed quia nimia desidia ac torpore deprimeris, in tuo dedecore res ad praesens illicita impune commissa est. Nam, sicut praefati sumus, si sollicitus esses [exstitisses], prius ad nos ultio mulieris pravissimae quam culpa debuit pervenire. Quia ergo tantum hebes tantumque es negligens ut nisi canonicam in te fueris coercitionem expertus, in aliis districtionem et disciplinam nescias custodire, qualiter debeas esse sollicitus congruo tibi, si Domino placuerit, tempore demonstramus [demonstrabimus]. Praesentia igitur scripta suscipiens evigila, et excitatus saltem exsequere quod pressus nunc usque ignavia distulisti. Instantiae ergo tuae sit praedictam [Col. 0387C] mulierem una cum Sergio defensore comprehendere, et statim non solum ad male contemptum habitum sine excusatione aliqua revocare, sed etiam in monasterio, ubi omnino districte valeat custodiri, detrudere, et ita omnem circa illam sollicitudinem exhibere ut quam sit nefarium quod commisit ex tua possit districtione cognoscere. Quod si quis [qua in re si quis], quod non credimus, laicorum aliquo tibi ingenio tentaverit obsistendum, a sanctissimae [sacratissimae] eum communionis participatione suspende; nobisque renuntiare festina; ut quantum sit exsecrabile quod praesumit, postquam consideratione propria non advertit, emendationis qualitate cognoscat. In his autem omnibus ita te cautum ac stude vigilantem ostendere ut culpam tuam non geminare [Col. 0387D] neglectus, sed aliquantisper valeat sollicitudo minuere.


420 De eadem re. Gregorius Sergio defensori nostro.

LXI. (S. GREG. lib. VII, indict. 1, epist. 10.) Si homo esses, aut districtionem aliquam habuisses, ita regularis disciplinae debuisti custos existere, ut ea quae illic illicite committuntur ante vindicta corrigeres quam ad nos eorum nuntius perveniret. Sed dum nimia stultitia te facit negligentem, non solum de illis offendimur, sed etiam ad ulciscendam desidiam tuam nihilominus provocamur. Omni ergo dilatione omnique excusatione postposita filiam gloriosae [Col. 0388A] memoriae Tulliani magistri militiae, quae projectis quas sponte assumpsit religiosis vestibus, indumentis se laicis deturpavit, una cum fratre et coepiscopo nostro Vitaliano festina comprehendere atque ad religiosum rursus habitum revocare, ac in monasterio mittere, ubi districte omnino valeat custodiri, nec ejus custodiam aliquatenus relevari permittas quousque nostra denuo scripta susceperis. Nam si quolibet modo in hac re negligens vel lentus exstiteris, ita in te districtissime noveris vindicandum ut quod ex te nescis, poena possis reserante cognoscere: quia, sicut diximus, si intellectum hominis habuisses, haec quae facere modo praeciperis, ante debueras etiam cum ultione a te facta cognoscere.


De feminis quae religionis vestem in domibus propriis [Col. 0388B] mutaverint, si postea conjugium elegerint, quid agendum sit. Toletanum concilium IV, cap. 57.

LXII. (Lib. VII Capitular., c. 257; BURCHARD. lib. VIII, c. 48.) De viduis et puellis quae habitum 421 religionis in domibus propriis tam a parentibus quam per se mutaverunt, et si postea contra instituta Patrum vel praecepta canonum conjugia crediderint copulanda, tandiu utrique habeantur a communione suspensi quousque quod illicite perpetraverunt emendent. Quod si emendare neglexerint, a communione vel omnium Christianorum convivio in perpetuo sint sequestrati [(332) 1Kb] .


Quod consuetudo ecclesiastica pro lege tenenda est. Sancti Patris nostri Basilii capite 27, sermonum ad beatum Amphilochium de Spiritu sancto scriptum.

[Col. 0388C] LXIII. (BURCHARD. lib. III, c. 127.) Ecclesiasticarum institutionum quasdam scripturis, quasdam vero apostolica traditione per successiones in ministerio confirmatas accepimus; quibus par virtus et idem utrisque pietatis effectus quin sit, quotusquisque vel aliquantulum sacrarum expertus Scripturarum haesitaverit. Si enim attentaverimus consuetudines Ecclesiae non per scripturas a Patribus traditas nihili aestimare, quantum religio detrimenti latura sit, despicientibus liquido constabit. Quae enim, ut inde ordiamur, scriptura salutiferae crucis signaculo fideles docuit insigniri? Quae multifariam digesta super panem et calicem prolix et orationis et consecrationis verba commendavit? Nam non modo quod in Evangelio continetur vel Apostolo in secretis dicimus, [Col. 0388D] sed et alia perplura adjicimus magnum quasi unum consummandis accommodantia mysteriis. Quae orientem versus 422 nos orare litterarum forma praestituit? Benedicimus fontem baptismatis, oleum unctionis. Huc accedit quod ter immergimus quos baptizamus, oleo ungimus, verbis abrenuntiare Satanae et angelis ejus informamus. Unde haec et alia in hunc modum non pauca nisi tacita ac mystica traditione a Patribus ecclesiastico more reverentiori diligentia in mysteriis observata silentio quam publicata scripto?


Item, cap. 29.

LXIV. (BASILIUS in ep. ad Amphiloch., c. 27 et 29.) [Col. 0389A] Deficit me dies si singulas Ecclesiae consuetudines explicatum aggrediar. Quid plura? Ipsam confessionem fidei credendi in Patrem, et Filium, et Spiritum sanctum, quis nobis scripta insinuavit, nisi quod baptismati straditionem consequenter fidei pietas imitatur, et ut baptizamur, ita et credimus? Quae diebus festis Scriptura stantes nos orare praecepit, profestis autem non sic? Ergo si tot non scripto tradita usus Ecclesiae pie accepta mystica observatione custodit, non absurdum, imo apostolicum, arbitror etiam non [Col. 0390A] scriptas traditiones firmiter tenere. Laudo vos, inquit Apostolus, quod in omnibus memores mei estis, et sicut tradidi vobis traditiones tenetis. Et illud: Tenetis traditiones quas accepistis sive per sermonem, sive per epistolam. Igitur licet in ore duorum vel trium testium stet omne verbum, diversis niti exemplis maluimus, quibus ecclesiasticae consuetudinis observantiam a majoribus ductam pro lege tenendam persuasibilius eruditis clarescat.



423 APPENDIX SECUNDA.
[Col. 0389]

Priora capita 18 istius secundae appendicis, quae exstant in editione Helmaestadiensi, eadem omnino sunt cum primis 28 primae appendicis, quam edidimus ex veteri codice ms. Parisiensi, excepto tamen capite nono, quod non exstat in editione Helmaestadiensi, et additum est ex codice Parisiensi. Itaque capita tantum 27 ex his 28 pertinent ad istam secundam appendicem; quae nos ob eam causam hic omitti voluimus, ne repetitio inutilis fieret. Exhibebimus autem bona fide editionem Helmaestadiensem; nisi quod, quantum fieri poterit, adnotabimus unde petita sint capita; quod in Helmaestadiensi editione factum non est. Tum variantes quoque lectiones quae erunt alicujus momenti inter uncos conclusas exhibemus.



424 INCIPIT TEXTUS CAPITULORUM.
[Col. 0389B]

Ne sacerdos vexetur. Ex concilio Aurelianensi, cap. 8.

XXVIII. Relatum est sanctae synodo quod a malis Christianis plurimae vexationes sacerdotibus Christi seu caeteris clericis inferioris gradus saepissime inferantur. Unde visum est sancto concilio, ne postea talia existant, jaculo spiritali percutere, ut si quis clerico aliquam injuriam seu calumniam 425 ingesserit, a liminibus sanctae ecclesiae arceatur usque ad condignam satisfactionem.

XXIX. Ex concilio Rothomagensi [(333) 1Kb] .


De demigrantia Clericorum.

XXX. Cum fraternitatem tuam confidamus canonum statuta et vigorem dirigere disciplinae, hoc tibi [Col. 0389C] indagandum mandare curavimus, ne ingenui clerici, qui capacioris et argutioris sunt ingenii, ad loca quae scientia et doctrina excellentiora conspiciuntur, discendi (ditescendi) gratia prae (nisi habita) utilitate ecclesiae suique necessarii petendi causa transcendant.

Invidia pontificum saepe prohibentur, dum cap. 20 Chalcedonensis concilii eis opponunt, ubi dicitur clericos in ecclesia administrantes in alterius civitatis ecclesia statutos fieri non oportet, et sequentia invida obfuscatione abolent, ubi illi excipiuntur qui ex necessitate ad aliam ecclesiam transierint. Magna sane necessitate premitur qui fame constringitur; et qui injuria arctatur insipientiae, opus habet refici doctrina scientiae. Inter fugitivum denique et [Col. 0389D] studiosum caute ab episcopo discretio prospici debet, ut ille locum delitescendi non inveniat, isti vero locum in melius mutare et ire de virtute in virtutem [Col. 0390B] offendiculum non opponatur, sed charitatis adjutorio, quae nunquam excidit, sublevetur. Igitur si pie et juste 426 recto currebant hactenus viam tramite vitae, pro religione perfectiora expetere loca licentiam eis non denegandam esse censuimus.


De odio in fratres.

XXXI. Si quis odium contra fratrem suum injuste habuerit, hunc Deus a suo separat regno et a coelo subtrahit; quia odium nec passione ei adimitur, nec martyrio expiatur, nec sanguine fuso deletur. Detrahere autem alteri per odium, sui commodi causa, magis est contra naturam quam mors, quam dolor, vel caetera hujusmodi mala.


Sanctus Gregorius dicit, item Augustinus, de odio.

XXXII. Magna et mira sententia, quemadmodum [Col. 0390C] sit hominis in animam suam amor ut pereat, odium ne pereat. Si male amaveris, tunc odisti. Si bene oderis, tunc amasti. Felices qui oderunt custodiendo, ne perdant amando.


Gregorius papa de lapsis sacerdotibus.

XXXIII. (S. GREGOR. lib. I, epist. 42.) De lapsis sacerdotibus, vel quolibet ex clero, id observari volumus, ut in rebus eorum nulla contaminatione miscearis; sed pauperrima regularia monasteria require, quae secundum Deum vivere sciunt, et in eisdem monasteriis lapsos ad poenitentiam trade, ut res lapsorum in eo loco perficiant [proficiant], in quo agere poenitentiam traduntur; quatenus ipsi ex rebus eorum subsidium habeant qui de correctione eorum sollicitudinem gerunt. Si vero 427 parentes [Col. 0390D] habent, res eorum legitimis parentibus dentur; ita tamen ut eorum stipendium qui in poenitentiam dati fuerint, sufficienter debeat procurari.

[Col. 0391A] Si qui vero ex familia ecclesiastica sacerdotes vel laici [levitae], vel monachi, vel clerici, vel quilibet alii lapsi fuerint, dari eos in poenitentiam volumus, sed res eorum ut ecclesiasticae non subtrahi [ecclesiastico juri non s.]. Ad usum tamen suum accipiant unde ad poenitendum subsistant; ne si nudentur, locis in quibus dati fuerint onerosi sint. Si qui parentes in possessione habent, ipsis res eorum tradendae sunt, ut in ipsis Ecclesiae [juri Eccl.] conserventur.

(Idem, lib. IV, indict. 13, epist. 31.) Sacerdotibus autem externa potestate nullus dominus violentiam inferat; sed excellenti consideratione, propter eum cujus servi sunt, eis ita dominetur ut etiam debitam reverentiam impendat. Nam in divinis eloquiis sacerdotes aliquando dii, aliquando angeli vocantur. [Col. 0391B] Et per Moysen de eo qui ad juramentum deducendus est dicitur: Applica illum ad deos, videlicet ad sacerdotes. Et rursum: Diis non detrahes (Exod. XXII), scilicet sacerdotibus. Et propheta ait: Labia sacerdotis custodiunt scientiam, ut legem requirant ex ore ejus, quia angelus Domini exercituum est (Malach. II). Quid ergo mirum si illos vestra pietas dignetur honorare, quibus in suo eloquio honorem tribuens, eos aut angelos aut deos ipse etiam appellat Deus? Ecclesiastica testatur historia quod cum piae memoriae Constantino principi oblatae accusationes contra episcopos fuissent, libellos quidem accusationis accepit, et eosdem quia accusati fuerant 428 episcopos convocans, in eorum conspectu libellos quos acceperat incendit, dicens: »Vos dii estis, a vero Deo constituti. Ite, et inter vos [Col. 0391C] causas vestras disponite, quia dignum non est ut nos judicemus deos.« Antiquitus in republica principes fuerunt, qui, verum Deum nescientes, deos ligneos et lapideos colebant, et tamen eorum sacerdotibus honorem maximum tribuerunt.

Hinc est ergo quod, exceptis criminibus, neminem sacerdotum Gregorius deponebat, imo pro qualitatibus delictorum venialiter communione privabat.

Si quando igitur super sacerdotum criminibus erat aliquid ventilandum, cum summa districtione grandique cautela Gregorius uniuscujusque capituli modulos quaerens, sententiam suam magis difficulter quam faciliter promulgabat, dicens: Dum cuncta negotia indagandae sollicitudine veritatis indigeant, tum quae ad dejectionem sacerdotalium graduum [Col. 0391D] sunt districtius trutinanda, in quibus non tam de humilibus constitutis quam de divinae quodammodo benedictionis refragatione tentatur. Nam grave satis est et indecens ut in re dubia certa dicatur sententia.


Ne sacerdotes Domini, sicut vulgus solet, jurare compellantur. Cornelius papa Rufo Orientali episcopo.

XXXIV (CORNEL. papa, epist. 2; BURCHARD. lib. I, c. 193.) Sacramentum hactenus a summis sacerdotibus vel reliquis exigi pro fide recta cognovimus, nec sponte eos jurasse reperimus. Summopere ergo sanctus Jacob apostolus 429 prohibens sacramentum loquitur, dicens: Ante omnia autem, fratres [Col. 0392A] mei, . . nolite jurare (Jac. V). Haec, fratres charissimi, ipse Dominus prohibet, id est non debere jurare, sacramenta non exigi nisi pro fide recta. Haec apostoli maxime omnes, haec sancti viri praedecessores nostri, qui huic sanctae universali et apostolicae Ecclesiae praefuerunt ante nos, haec prophetae et reliqui sancti doctores per universum mundum dispersi ad praedicandum juramenta vetant.


De ecclesiastica controversia testes.

XXXV. Omnis controversia quae de ecclesiasticis rebus fit, secundum divinam legem sub duobus vel tribus testibus terminetur, dicente Domino: Non unus stet contra alium, sed in ore duorum vel trium testium stet omne verbum (Matth. XVIII). Similiter et de separatione conjugatorum, ut tres veraces homines [Col. 0392B] hoc testificentur, si septem inveniri non valeant.


De medico male curante.

XXXVI. Medicus infantem incautius curans, claudicantem effecit. Quaesitum est an gradum in clero talis mereri possit. Et visum est quod hujusmodi debilitas, si alios bonos profectus ostenderit, eum a gradu non debeat prohibere.


De clericorum tonsura.

XXXVII. (Concil. Tribur., c. 27; BURCHARD. lib. VIII, c. 97.) Clericus si tonsuram dimissa uxore acceperit, qui quidem sit sine gradu, nec ad monasterium quodlibet a parentibus traditus, 430 si uxorem habere permittitur, iterum tonderi cogatur, nec [Col. 0392C] in vita sua tonsuram negligere audeat. Quem autem progenitores tradiderunt, et in Ecclesia legit, nec uxorem ducere nec monasterium deserere poterit. Sed si discesserit, reducatur. Si tonsuram dimiserit, rursus tondeatur. Uxorem si usurpaverit, dimittere compellatur.


De puellis monialibus factis.

XXXVIII. (Concil. Tribur., c. 24; BURCHARD. lib. VIII, c. 98.) Puella si ante duodecim annos aetatis sponte sua sacrum sibi velamen assumit, possunt statim parentes vel tutores ejus id factum irritum facere, si volunt. At si annum et diem dissimulando contenderint, ulterius nec illi nec ipsa mutare hoc poterunt. Porro si in fortiori aetate adolescentula vel adolescens servire Deo elegerint, non est potestestas [Col. 0392D] parentibus hoc prohibendi.


De laicis morientium presbyterorum substantiam diripientibus.

XXXIX. [(334) 1Kb] Perlatum est quoque ad sanctam synodum quod quidam laici improbe agant contra presbyteros suos, ita ut de morientium presbyterorum substantia partes sibi vindicent sicuti de substantia rusticorum suorum. Interdicimus itaque ne hoc ulterius fiat; sed sicut liberi facti sunt ad suscipiendum gradum et agendum divinum officium, ita ab eis nihil exigatur praeter Dei officium. De peculio vero sacerdotum nihil sibi usurpent; sed ex duabus partibus faciant presbyteri quod sibi placuerit. Tertiam, [Col. 0393A] secundum canonum jussa, 431 quibus serviunt relinquant ecclesiis.


De manso et decimis.

XL. (Concil. Wormat. c. 50; lib. I Capitular. c. 91; BURCHARD. lib. III, c. 52.) Item sanctium est in Capitulari ne de manso ecclesiae, neque de decimis, neque de oblationibus, nec de domibus vel atriis, juxta ecclesiam positis, aliquod servitium faciant praeter ecclesiasticum. Si aliquid vero amplius habuerint, inde faciant servitium senioribus suis.


Ne quis de servili conditione promoveatur ad clerum.

XLI. [(335) 1Kb] Nulli de servili conditione ad sacros gradus promoveantur, nisi prius a dominis propriis legitimam libertatem consecuti fuerint; cujus libertatis charta ante ordinandum in ambone publice legatur; [Col. 0393B] et si nullus contradixerit, rite consecrabitur. Porro si postea de gradu deciderint, ejus sint conditionis cujus fuerant ante gradum.


De bonis ecclesiasticis. Ex epistola canonica.

XLII. Nullus episcoporum, presbyterorum, seu diaconorum, vel etiam clericorum, praedia ecclesiae in potestate habeat venundare, sed nec cuiquam parentum suorum donare; et qui hoc egerit, sub omni celeritate, reddito pretio, ad loca sacra in quae competunt revertatur. Si autem, hac observatione contempta, aliquis hoc praesumpserit, res proprias in ipsa ecclesia relinquat, et ipse foris ejiciatur, eo quod divina congruat ratione ut 432 qui ecclesias accipiunt ad regendum, non ad dispergendum accipiant. Simili modo nullam habeant potestatem [Col. 0393C] quolibet modo alienandum neque venundandum, sed nec sine voluntate pontificis sui vicarios dandum, aut liberis dimittendum. Qui hoc praesumpserit, ut superius censuimus, si habet proprietatem suam, aliud tantum restituat. Si non habuerit, exspoliatus omnibus foras ejiciatur. Ipsae tamen res ad ecclesiam, cujus res sunt, revertantur.


De patrimonio clericorum. Ex concilio Meldensi, cap. 21.

XLIII. [(336) 1Kb] Investigandum an nihil patrimonii habens presbyter quando provectus est ad ordinem ecclesiasticum, postea emerit praedia, cujus juris sint, annon ecclesiae esse debent. Unusquisque enim presbyter proprias res, quas post diem consecrationis [Col. 0393D] acquisiverit, ecclesiae relinquat. Si autem alieno nomine res comparaverit, et ibi structuras fecerit, vel quae ad ecclesiam ibi Deo collocaverit, contra decreta canonum hoc malum agitur, quia sacrilegium est, et par crimen . . . furis esse dignoscitur qui sacras oblationes furabatur.


De feminis quae religionis vestem domibus propriis mutaverint, si postea concubitum elegerint, quid agendum sit.

XLIV. (Lib. VII Capitular. c. 257: BURCHARD. lib. VIII, c. 48.) De viduis et puellis quae habitum religionis in domibus propriis tam a parentibus quam [Col. 0394A] per se mutaverint [(337) 1Kb] , et si postea contra instituta Patrum vel praecepta canonum 433 conjugia crediderint copulanda, tandiu utrique habeantur a communione suspensi quousque quod illicite perpetraverunt emendent. Quod si emendare neglexerint, a communione vel omnium Christianorum convivio in perpetuo sint sequestrati.


De viduis. Epistola beati Gregorii papae Bonifacio acrhiepiscopo missa, in qua inter caetera ita legitur decretum.

XLV. (BURCHARD. lib. VIII, c. 45.) Viduas a proposito discedentes viduitatis, super quibus nos consulere voluit dilectio tua, frater charissime, credo te nosse a sancto Paulo et a multis sanctis Patribus, nisi convertantur, olim esse damnatas; quas et nos [Col. 0394B] apostolica auctoritate damnandas et a communione fidelium atque a liminibus ecclesiae arcendas fore censemus usquequo obediant episcopis suis et ad bannum [bonum] quod coeperunt invite aut voluntarie revertantur [(338) 1Kb] .


De virginibus non velatis.

XLVI. (BURCHARD. lib. VIII, c. 45.) A sanctae memoriae praedecessore nostro Innocentio taliter decretum habemus: »Hae vero quae necdum sacro velamine tectae, tamen in proposito virginali semper se simulaverunt permanere, licet velatae non fuerint, si nupserint, his agenda poenitentia est, quia sponsio earum a Domino tenebatur. Si enim inter homines solet bonae fidei contractus nulla ratione dissolvi, quanto magis ista pollicitatio, quam cum Deo pepigit, [Col. 0394C] solvi sine vindicta non poterit.« Et contra [caetera]. Nam si virgines nondum velatae taliter poenitentia publica puniuntur et a coetu fidelium 434 usque ad satisfactionem excluduntur, quanto potius viduae, quae perfectioris aetatis et maturioris sapientiae atque consilii existunt, virorumque consortio multoties usae sunt, et velari se permiserunt, habitumque religionis assumpserunt, et tamen apostataverunt, atque ad pejus votum [priorem vomitum] sunt reversae, a nobis et ab omnibus fidelibus a liminibus ecclesiae et coetu fidelium usque ad satisfactionem sunt eliminandae et carceribus tradendae, qualiter, juxta beatum apostolum Paulum, tradentes hujusmodi hominem Satanae, ut spiritus salvus sit in die Domini. De talibus enim et Dominus per Moysen [Col. 0394D] loquitur dicens: Auferte malum de medio vestri. De quibus et per Prophetam ait: Laetabitur justus cum viderit vindictam, manus suas lavabit in sanguine peccatoris (Psal. LVII). De talibus namque et eorum similibus atque eisdem consentientibus (quia non solum qui faciunt, sed etiam qui facientibus consentiunt, rei sunt) Dominus per eumdem prophetam David loquitur dicens: Videbas furem, currebas cum eo, et cum adulteris portionem tuam ponebas (Psal. XLIX). Et multa alia eorumque similia. Tales ergo personae indubitanter adulterae esse manifestantur, [Col. 0395A] cum [quia] relicto immortali sponso, ad anteriorem ut canes ad proprium reversae sunt vomitum, et apostatae factae illicita ac sacrilega se contagione polluentes, viris mortalibus se conglutinantes. Quae etiam, juxta eumdem apostolum Paulum, eo quod . . . viduitatis propositum dimiserunt, et fidem quam cum Deo pepigerunt frangere praesumpserunt, atque primam fidem praevaricaverunt, 435 sunt damnandae a nobis. Quae et a vobis et a reliquis nostri ordinis viris, a singulis videlicet sua in dioecesi, a liminibus ecclesiae et coetu fidelium usque ad satisfactionem, ut praedictum est, sunt eliminandae [(339) 1Kb] .


Ne clerici viduarum familiaritati associentur. Ex concilio Carthaginensi, cap. 102.

[Col. 0395B] XLVII. (Concil. Carthag. I, c. 102; BURCHARD. lib. VIII, c. 55.) Ad reatum episcopi pertinet, vel presbyteri qui parochiae praeest, si sustentandae vitae praesentis causa adolescentiores viduae vel sanctimoniales clericorum familiaritati subjiciantur.


De viduis quae ecclesiae stipendiis sustentantur. Cap. 103.

XLVIII. (Ibid. c. 103.) Viduae quae stipendio ecclesiae sustentantur, assidue in opere Dei esse debent, ut et meritis et orationibus suis ecclesiam adjuvent.


De viduis quae professa continentia praevaricantur. Cap. 104.

XLIX. (Ibid. c. 104.) Sicut bonum est castitatis praemium, ita majori observantia et praeceptione [Col. 0395C] custodiendum est ut si quae viduae, quamvis adhuc in minoribus annis positae, et in matura aetate a viro relictae, se devoverint Deo, et vestes laicales abjecerint sub testimonio episcopi, et post ad saeculum redierint, damnentur, quia fidem castitatis, quam Deo voverunt, irritam facere ausae sunt. Tales ergo personae sint a Christianorum communione alienae, quae etiam nec in convivio 436 cum Christianis communicent. Nam si adulterae conjuges reatu sunt suis viris obnoxiae, quanto magis viduae, quae Deo religiositatem voverunt, crimine adulterii notabuntur, si devotionem, quam sponte Deo obtulerunt, libidinosa voluntate corruperint, atque ad secundas nuptias transitum fecerint; quae etsi violentia irruente ab aliquo praereptae fuerint, ac postea delectatione [Col. 0395D] libidinis permanere in conjugio raptoris vel violento viro consenserint, damnatione superius comprehensa teneantur obnoxiae. De talibus enim dicit Apostolus: Cum luxuriatae fuerint, nubere volunt, habentes damnationem, quia primam fidem irritam fecerunt (II Tim. V).


De viduis quae viduitatem professae sunt coram episcopo. Ex concilio Arausicano, cap. 9.

L. (Concil. Arausic. I, c. 27; BURCHARD. lib. VIII, c. 43.) Viduitatis servandae professionem coram episcopo faciendam et habitum impositum minime violandum; ejus vero raptorem, vel ipsam [Col. 0396A] talis professionis desertricem merito damnandam decernimus.


De virginibus quae infra XXV annos necessitate cogente velantur. Ex concilio Carthaginis Africae VIII, cap. 26.

LI. (Concil. Milevit. II, c. 26; concil. Carthag. VII, 7, c. 93.) Placuit ut quicunque episcoporum, necessitate periclitantis pudicitiae virginem velaverit [virginalis, cum], cum vel petitor vel raptor formidatur, vel si etiam aliquo in mortis periculo scrupulo compuncta fuerit ne non velata moriatur, aut exigentibus parentibus ecclesia aut hi ad quos cura pertinet, velaverint virginem 437 infra XXV annos aetatis, ei non obsit concilium quod de ipso numero annorum constitutum est.


[Col. 0396B] Non liceat mulieri sanctum velum acceptum dimittere.

LII. (Lib. V Capitular. c. 113.) Qualicunque modo mulier, permittente canonice viro suo, aut eo defuncto, velum sanctum acceperit in caput, aut sponte aut invite, in eo permaneat omnino, nec dimittat.


De communicantibus.

LIII. Quicunque manducaverit panem vel biberit calicem Domini indigne, vel immoderate, vel inordinate, reus erit corporis et sanguinis Domini. Reus, id est, dignus ut damnetur ab ipso sacrificio, qui tantum mysterium ut vile despexerit. Scriptum est: Omnis mundus manducabit ea. Anima quae peccaverit, ut immunda exterminabitur de populo suo. Indigne; [Col. 0396C] ut Dominus ait: Si ante altare steteris, et ibi recordatus fueris, etc. Prius perscrutanda est conscientia, si in nullo nos reprehendit; et post offerre aut communicare debemus. Quidam dicunt: Dominus non indignum, sed indigne accipientem, revocat a sancto. Sed si dignus indigne accedens retrahitur, quanto magis qui non potest accipere digne. Unde oportet cessare a vitiis, ut sanctum Domini corpus sancte percipias. Probet autem, id est, quaerat an dignus sit. Qui enim manducat, dupliciter reus effectus est, praesumptionis scilicet et peccati: Non dijudicans, id est, non 438 discernens a caeteris cibis. (Apud RABAN. in fine libri primi de ministris ecclesiae.) Ergo cum tanta sit plaga peccati atque impetus morbi ut medicamenta corporis et sanguinis Domini differenda [Col. 0396D] sint, auctoritate antistitis debet quisque ab altari removeri ad agendam poenitentiam, et eadem auctoritate reconciliari. Hoc est enim indigne accipere corpus et sanguinem Domini, si quis eo tempore accipiat quo debet agere poenitentiam. Sancti namque ac religiosi et Deo acceptabiles antistites cum sub tectum Dei intrant, ibidem Dominus per eos ingreditur, tanquam Deum suscipiant. Et quando pane vitae et poculo frueris, quando manducas corpus et bibis sanguinem Domini, tunc Dominus sub tectum tuum ingreditur. Ubi vero indigne ingreditur, ibi ad judicium ingreditur illi accipienti.


[Col. 0397A] Cum sacerdos moritur, quid de rebus ejus observetur. Ex concilio Ilerdensi.

LIV. (Concil. Ilerd. c. 16.) Licet de re hujuscemodi, quam constituere salubri ordinatione decernimus, prisca auctoritas canonum nequaquam siluerit, sed evidenti sanctione praeceperit ut cujuscunque Ecclesiae pontifice defuncto, non passim pro libitu suo in earum rerum direptionem, quas obiens dereliquit, quisquis irruat, domumque subvertat, sed sacerdos qui exsequiarum tempore adest, omnia quae ad utilitatem et conservationem pertinent, debet diligenti circumspectione munire; tamen quia haec ipsa sanctio, quod pejus est, a multis clericis cognoscitur violari, ita ut occumbente sacerdote, exspectato [despecto] affectu, totaque 439 disciplinae [Col. 0397B] severitate posthabita, immaniter quae in domo pontificali reperiuntur invadant et abstrahant, id nunc omne hujus placiti vel constituti inter nos censura placuit custodire, ut defuncto antistite, vel etiam adhuc in supremis agente, nullus clericorum cujuslibet ordinis, officii, aut gradus, quidquam de domo auferre praesumat, vel de utilitate, quae instrumentum [instrumenti] domus esse dignoscitur, de mobilibus et immobilibus rei ecclesiasticae conetur invadere, nihil furto, nihil vi, nihil dolo supprimens, auferens, atque abscondens. Sed is cui domus commissa est, subjunctis sibi cum consilio clerico [cleri] uno vel duobus fidelissimis, omnia usque ad tempus pontificis substituendi debet conservare, et his qui in domo inveniuntur clericis consueta alimenta administrare. [Col. 0397C] Subditus [substitutus] autem antistes suscepta ea, prout discessor [decessor] suus ordinavit, vel huic Deus inspiraverit, uti his debet quos cognoverit disciplinae et charitati decessoris sui fideliter paruisse. Quod si quisquam post haec cujuslibet ordinis, ut superius dictum est, clericus quacunque occasione de domo ecclesiae vel de omni facultate quippiam probatus fuerit abstulisse vel forsitan dolo aliquo suppressisse, reus sacrilegii prolixiori anathemate condemnetur, ut vix peregrina ei communio concedatur. Quia durum est ut hi quos constat in servitio Domini cum primae sedis antistite desudasse, illorum qui suarum rerum incubatores vel utilitatibus servientes atque vacantes fuisse noscuntur despectibus aliquatenus crucientur.


[Col. 0397D] 440 De accusatis sacerdotibus, sive etiam de optimatibus palatii, atque gardingis. Ex conc. Tolet.

LV. (Concil Tolet. XIII, c. 2.) Sed et collationis objectu res nostro coetui lacrymanda occurrit, quae tanto magis est synodalis judicii pondere abigenda, quanto majorem stragem populis affert pariter et ruinam. Etenim decursis retro temporibus vidimus multos et flevimus ex palatini ordinis officio cecidisse, quos et violenta professio ab honore dejecit, et trabale regum factione [sanctione] judicium aut morti aut ignominiae perpetuae subjugavit. Quod importabile malum et impietatis facinus exhorrendum religiosi principis nostri animus abolere intendens, generali omnium pontificum arbitrio retractandum invexit, et ultrici synodalis poenitentiae [potentiae] [Col. 0398A] auctoritate cohibendum statuit. Unde congruam devotioni ejus sententiam decernentes, hoc in commune decrevimus, ut nullus deinceps ex palatini ordinis gradu vel religionis sanctae conventu regiae subtilitatis astutia, vel profanae potestatis instinctu, sive quorumlibet hominum malitiosae voluntatis obnisu, citra manifestum et evidens culpae suae indicium, ab honore sui ordinis vel servitio domus regiae arceatur, non vinculorum nexibus alligetur, non quaestioni aptetur, non quibuslibet tormentorum vel flagellorum generibus maceretur, non rebus privetur, non etiam carceralibus custodiis mancipetur, neque adhibitis hinc inde injustis occasionibus abdicetur, per quod illi violenta aut occulta vel fraudulenta 441 professio extrahatur. Sed is qui [Col. 0398B] accusatur gradum sui ordinis tenens, et nihil de supradictorum capitulorum nocibilitate [nobilitate] persentiens, in publica sacerdotum seniorumque atque etiam gardingorum discussione deductus, et justissime perquisitus, aut obnoxius reatui detectae culpae legum poenas excipiat, aut obnoxius judicio omnium comprobatus appareat. Illos tamen quos in locis talibus manere constiterit unde nocibilis perfugii suspicio sit, aut eos quos pro conturbatione terrae diligentius oportet custodire, hos sine aliquo vinculorum vel injuriae damno sub libera custodia consistere oportebit. Sic tamen, repulso omni terrore, sub circumspecta et diligenti custodia habeantur ut tempus quo judicari eos oportet, nullo modo sub fraudulentia dilatetur, quo ab uxoribus [Col. 0398C] vel propinquis atque etiam rebus suis diutissime separati, professionem suam videantur dedisse inviti; quae tamenetsi data fuerit, modis omnibus non valebit; sed, juxta superiorem ordinem, illud pro vero accipietur quod ex ore ejus agnitum generali fuerit judicio comprobatum. Nam et de caeterorum ingenuorum personis, qui palatinis officiis non conferunt [haeserunt], et tamen ingenuae dignitatis titulum reportare videntur, similis ordo servabitur; qui etiamsi pro culpis minimis, ut assolet, flagellorum ictibus a principe verberentur, non tamen ex hoc aut testimonium amissuri sunt, aut rebus sibi debitis privabuntur. Quod si de infidelitatis crimine quidquam eis objicitur, simili, ut superius praemissum [Col. 0398D] est, ordine judicandi sunt. Quod synodale decretum, 442 divino, ut confidimus, Spiritu promulgatum, si quis regum deinceps aut temeranter custodire neglexerit, aut malitiose praeterire praeelegerit, quo quisque de personis taxatis aliter quam praemissum est praedamnetur, aut ex factione conjectae in eum militiae [astu congestae mal.] perimatur, vel dejectus sui ordinis loco privetur, et cum omnibus qui ei ex delectatione consenserint, in conspectu altissimi Dei Patris et unigeniti Filii ejus atque Spiritus sancti perenni anathemate ultus, et divinis vel aeternis abdicetur [addicetur] ardoribus concremandus. Et insuper quidquid contra hanc regulam sententiae nostrae aut in persona cujusquam fuerit actum, aut de rebus accusatae personae exstiterit judicatum, nullo [Col. 0399A] vigore subsistat, quo persona ipsa aliter quam decernimus judicata aut testimonii sui dignitatem amittat, aut questu rei propriae careat. Nec tamen per haec et hujusmodi statuta principibus domesticae correptionis [enim haec et alia promentes princ. d. correct.] potestas adimitur. Nam specialiter de laicis illis quos non culpa infidelitatis astringit, sed aut servitii sui officio torpentes aut in commissis sibi actibus reperiuntur esse mordaces vel potius negligentes, erit principi licitum hujusmodi personas absque aliqua eorum infamia vel rei propriae damno et servitii mutatione corrigere, et in locum talium [commissos talium] alios qui placeant transmutare.


Ne quis sine actore condemnetur. Ex concilio Toletano VI, tit. 40.

[Col. 0399B] LVI. (Concil. Tolet. VI, c. 11.) Dignum est ut vita innocentum non maculetur pernicie accusantium, adeo ut 443 quisquis a quolibet criminatur, non ante accusatus supplicio dedicetur quam accusatur praesentetur, atque legum et canonum sententiae exquirantur [sententia exquiratur]; ut si indigna ad [Col. 0400A] accusandum persona inveniatur, ad ejus accusationem non judicetur, nisi ubi pro capite regiae majestatis causa versatur.

[(340) 1Kb] Remotis igitur ab inimicitiis, ab insidiis, a mendaciis, remotis ab omni genere flagitiorum sive facinorum, ipsis scilicet presbyteris qui accusati fuerint, quomodo convincantur, aut quomodo defendantur. Apostolus enim ad Timotheum loquitur dicens: Adversus presbyterum accusationem noli recipere, nisi sub duobus aut tribus testibus. Peccantem coram omnibus argue, ut caeteri timorem habeant (I Tim. V). Dominus in Evangelio Judaeis dicit: In lege vestra scriptum est quia duorum hominum testimonium verum est (Joan. III). De accusatoribus vero clericorum in canonibus satis invenitur, et maxime [Col. 0400B] in Carthaginensi concilio ut accusatoris quaeratur fides et conversatio. Si autem presbyteri et diaconi fuerint accusati, adjuncto sibi ex vicinis locis legitimo numero collegarum, quos ab episcopo accusati petierint, una secum in presbyterii nomine sex, in nomine diaconii tres, ipsorum causas discutiant.




[Col. 0399]
STEPHANI BALUZII NOTAE AD LIBROS REGINONIS DE ECCLESIASTICIS DISCIPLINIS.
[Col. 0399]


444-523 DE VITA REGINONIS.
[Col. 0399C]

Reginonem patria Germanum fuisse scribit Trithemius, ex conjectura, ut opinor. Videbat enim eum monachum et abbatem fuisse Prumiensis monasterii in dioecesi Trevirensi, quod cum omnibus villis dominicatis et vassallorum additum regno Germaniae fuerat ex pactis initis, anno 870, inter Carolum Calvum Franciae occidentalis regem et Ludovicum regem Franciae orientalis, id est Germaniae, ut patet ex titulo 37 Capitulorum ejusdem Caroli. Per ea tempora Normanni, Galliae Germaniaeque vastatores, regnum Arnulphi, qui Carolomanno Ludovici filio, patri autem suo, successerat, ingressi anno octingentesimo nonagesimo secundo, ad monasterium Prumiense tandem pervenerunt. Ei tunc praeerat [Col. 0399D] Farabertus abbas. Hic ergo aliqua monachorum suorum parte comitatus, cedens tempori, se in fugam contulit. Qui in monasterio deprehensi fuerunt, omnes vel trucidati vel in captivitatem abducti a barbaris sunt. Ii deinde expugnato direptoque vicino quodam castro, cum ingenti praeda ad classem regressi, oneratis navibus, cum omnibus 524 copiis, ut Regino scribit in libro secundo Chronicorum, transmarinas [Col. 0400C] repetunt regiones, id est Franciam occidentalem. Accepta ea calamitate Farabertus, victus propterea taedio rerum humanarum, abdicare se magistratu constituit. Tum temporis istud non licebat nisi cum auctoritate principum, quod omnia monasteria in eorum potestate essent, uti diximus ad epistolam 29 Lupi Ferrariensis. Itaque quoties monasterii cujuspiam abbas excesserat e vivis, aut ab administratione recedebat, rex in cujus ditione constitutum erat monasterium, novum abbatem in locum ejus substituebat. Aliud obtinebat si regali auctoritate, id est diplomate ac privilegio, tributa erat monasterio facultas eligendi abbatem. Nam eo casu monachi poterant eligere abbatem; neque dabatur e palatio. Farabertus igitur accessit ad regem [Col. 0400D] Arnulphum; et cum impetrasset ab eo de relinquendo regimine monasterii Prumiensis, sponte deseruit curam pastoralem. Habebant autem monachi Prumienses, ut ex Reginone discimus, regalem auctoritatem, id est diploma regium, quo illis concessum erat uti ex se eligere possent abbatem. Coacte itaque conventu, monachorum suffragia vocesquo in Reginonem convenerunt. virum. ut colligitur ex [Col. 0401A] libris ejus de Disciplinis ecclesiasticis, dignissimum ea cura, dignissimum ea dignitate. Verum quia nihil tanto ac tam mirifico consensu agitur inter mortales quin aliquos semper habeat repugnantes et obtrectantes, post aliquot exinde annos, aemulorum suorum artibus, ut ipse tradit, dejectus est, anno nimirum octingentesimo nonagesimo nono. Omnino autem par est existimare factum istud esse auctoritate principis. Abbates enim tum et diu post deponebantur a principibus absque synodali jussione, sola ipsorum auctoritate, ut pluribus probari posset. Aggressus erat Regino narrationem istius suae calamitatis in libro secundo Chronicorum. Quo casu factum sit ut illa non pervenerit usque ad haec ultima tempora, perieritne monachorum Prumiensium arte [Col. 0401B] et industria, ne, quiescente jam exstinctaque invidia, tantae infamiae memoria superesset, an quia. Regino destinata non composuit, seu quia ea narratio periit injuria temporum, difficile dictu est. Unum affirmare licet, 525 lacunam in hoc loco esse apud Reginonem. Inquirenti autem mihi in causas dejectionis hominis tam excellentis nihil probabilius occurrit quam amor veteris disciplinae, fastidiosum illum ac gravem monachis suis fuisse ob nimiam mentionem veterum regularum, adeoque eorum odia promeritum esse justissima de causa. Quid enim iniquius aut indignius, quid insulsius, quam ut eo tempore quo miseri homines bellis domesticis et externis afflicti erant, eorum quies post tot mala turbaretur etiam importunissima rerum vanarum commemoratione, [Col. 0401C] in nullum rei publicae aut privatae usum? Causati ergo apud principem, qui tum adhuc erat Arnulphus, abbatem Reginonem monasterio suo inutilem ac damnosum esse, ut nimis deditum studiis litterarum, bonum monachum, ut de Balduino Cantuariensi archiepiscopo dicebat olim Girardus Cambrensis, sed malum abbatem, qui nec praeesse sciat nec prodesse, illum hinc removeri et alium in loco ejus postularunt substitui. Ne quis vero existimet me in hac conjectura oberrare, neque eam potuisse esse monachorum Prumiensium dementiam ac furorem ut abbatem suum ob hoc oderint quia litterarum studiis deditus erat, ostendam me verum dicere exemplo valde illustri ejusdem saeculi, quod editum est in persona magni viri Rabani Mauri abbatis Fuldensis [Col. 0401D] in eodem Germaniae regno. Expulsum illum atque ejectum e monasterio suo fuisse anno 842 docuit nos auctor Chronici Hildesheimensis, et aliunde illum eo anno reliquisse regimen monasterii Fuldensis probavimus certissimis argumentis in notis ad epistolam quadragesimam Servati Lupi abbatis Ferrariensis. Causas ob quas pulsus est non dicam ego, sed vetus codex ms. a Nicolao Serario laudatus in libro quarto Rerum Moguntiacarum, pag. 643: »Rabanus anno 842 Fuldensi pulsus est abbatia, fratribus monachis causantibus ipsum studiosum, nimis intentum scripturis, temporalia negligere.« Hanc monachorum stultitiam et improbitatem acriter exagitat Trithemius in libro de Scriptoribus ecclesiasticis, [Col. 0402A] illam descendere faciens ex impulsu diaboli. Haec sunt ejus verba loquentis de Rabano: »Tandem offensus improbitate monachorum suorum, qui eum dicebant nimium scripturis 526 intentum temporalia negligere, agente id in eis diabolo, displicentiam contra eum acceperunt, scandalizati in eo quo maxime debuerant aedificari. Dans igitur locum irae, nec cum ingratis ovibus diutius manere consentiens, monasterium et ejus habitatores deseruit.« Sed ad Reginonem. His itaque nugatoriis accusationibus Reginonem impetentes monachi Prumienses, eum sibi adimi postularunt ab Arnulpho. Postulata eorum juverunt turbulentissima reipublicae tempora. Nam quia Arnulphus assiduis bellis distinebatur, adeoque propter hanc causam magis indigebat [Col. 0402B] bellatoribus quam viris litteratis, usi ista opportunissima occasione monachi Prumienses, Gerardo et Matfrido comitibus, quorum magna auctoritas in aula Arnulphi erat, spem haud dubie fecerunt fore uti fratrem eorum Richarium eligerent si obtinere a principe possent dejectionem Reginonis et eligendi potestatem. His enim artibus uti solitos per illa tempora monachos, ut eorum favorem mercarentur qui praecipuum dignitatis aut gratiae, locum obtinebant apud praesules rerum humanarum, testatur Ratpertus in capite tertio libri primi de Origine et Casibus monasterii sancti Galli. Tum illud quoque ex Luitprandi lib. IV, cap. 15, discimus, consuevisse magnates abuti temporum perturbatione, ut abbatias sibi concedi postularent a principibus. [Col. 0402C] Neque dubium est Gerardum atque Matfridum multa ausos esse in gratiam Richarii. Arnulphus ergo, videns hos duos potentissimos homines urgere, hoc negotium, ut frater eorum Richarius sedem Reginonis, cum vacua foret, occupare posset, dedit manus, vinci se passus est, abbatiamque Reginoni ademit ut Gerardo atque Matfrido gratificaretur, quorum ope et auxilio indigebat in hac regni perturbatione. Temporum enim rationem atque inclinationem permagni momenti esse in republica recte observatum est olim. Ita Regino fit ex abbate simplex monachus; et Richarius admodum juvenis in loco ejus ponitur anno, uti diximus, octingentesimo nonagesimo nono; cujus horrenda facinora ac mores abbate parum dignos vehementer exagitat Fulcuinus [Col. 0402D] in capite 19 de Gestis abbatum Lobiensium. Privati deinde hominis vitam egit Regino, cum libris suis se oblectans, semper aliquid 527 scribens. Huic illius otio et quieti debemus praeclarum istud opus de ecclesiasticis Disciplinis et Religione Christiana, quod jussu Rathbodi archiepiscopi Trevirensis elucubravit circa annum Domini nongentesimum sextum. Eo perfecto opere, Chronica sua adornavit et confecit anno nongentesimo octavo, ut ipse fidem facit in epistola ad Adalberonem episcopum Metensem, cui opus illud Chronicorum inscripsit. Fuerit ne postea superstes per multos annos invenire non potui. Est tamen qui existimat eum pervenisse usque ad annum saltem nongentesimum duodecimum. Illo [Col. 0403A] vero tempore quo adhuc Regino abbas erat Prumiensis, Hugo Lotharii regis filius dolo captus ab Arnulpho, primum oculis privatus est pro more illorum temporum, deinde in monasterium sancti Galli projectus, postremo temporibus Zwentiboldi regis factus monachus apud Prumiam. Testatur id ipse Regino his verbis: »Novissime temporibus Zundibolchi regis in Prumia monasterio manu mea attonsus est. Eram enim tunc temporis in eodem loco Dominici ovilis, quamvis non idoneus, tamen custos.« Atque haec de vita hominis dixisse sufficiat.



NOTAE AD TITULUM LIBELLI.

Incipit libellus. Hic est verus titulus istorum librorum. Sic enim omnino habet codex Viennensis ab Hildebrando laudatus, tum etiam codex ms. Parisiensis [Col. 0403B] quo nos usi sumus. Quin et Trithemii auctoritas ita confirmat, apud quem ita legitur in libro de Scriptoribus ecclesiasticis, cum de his Reginonis libris agit: »Scripsit autem praefatum opus, quod praenotatur de ecclesiastica Disciplina et Religione Christiana, jubente Rathbodo archiepiscopo Treverensi.« Hildebrandus, cum titulus deesset in codice academiae Juliae, et nihil adhuc certi compertum haberet de libro Viennensi, hunc titulum fecerat his libris: De veteris Germaniae disciplina ecclesiastica. Postea, cum missus ad illum fuisset titulus ex codice Viennensi, ista posuit in fronte libri: Reginonis Prumiensis de disciplina ecclesiastica veterum praesertim Germanorum libri duo. Nobis religio fuit [Col. 0403C] discedere a scriptura veterum codicum. Sed ante quam ultra progrediamur, puto non injucundum 528 fore lectoribus eruditis si hic proposuero titulum horum librorum, qualis nimirum hodie est in vetustissimo codice Parisiensi, deinde qualis esse debuit. Sic igitur illic legitur:


INCIPIT LIBELLUS DISCIPLINIS ET RE COLLECTUS EX JUSSU RATHBODI TREVERICAE A REGINONE ABBATE MONASTERII EX DI CONCILIIS ET DECRETIS [Col. 0403D] FELICITER IN DEI NOMINE. AMEN.

Hunc titulum vir eruditissimus Joannes Morinus sic edidit in appendice libri de Poenitentia pag. 39: Incipit libellus de disciplinis recollectus ex jussu Rathbodi Trevericae a Reginone abbate monasterii ex divinis conciliis et decretis. Scilicet destitutus fuit codice in quo exstaret integer titulus. Nam in isto habetur tantum media pars tituli, ea nimirum quae charactere atro scribi debuit. Solebant antiqui librarii, venustatis causa, titulos librorum scribere interdum cum atramento, interdum cum minio, id est, rubro colore: unde rubrica pro titulo. Interdum vero utroque utebantur, scilicet ut prima linea atra [Col. 0404A] esset, secunda rubra, tertia rursum atra, et sic de caeteris, vel e converso. Fortassis autem qui librum scribebat, non idem miniabat secundas lineas, sed illas alii cuipiam artifici miniandas tradebat; unde contingere quandoque poterat ut secundae lineae non describerentur per incuriam librariorum aut aliam ob causam, ut accidit huic libro Reginonis. Quod ut apertius evadat, hic visum 529 est exhibere titulum istorum librorum, qualis nimirum esse debuit in codice Parisiensi, additis ex Viennensi lineis quae in nostro desunt


INCIPIT LIBELLUS DE ECCLESIASTICIS DISCIPLINIS ET RE LIGIONE CHRISTIANA COLLECTUS EX JUSSU [Col. 0404B] DOMINI METROPOLITANI RATHBODI TREVERICAE URBIS EPISCOPI A REGINONE ABBATE QUONDAM PRUMIENSIS MONASTERII EX DI VERSIS SANCTORUM PATRUM CONCILIIS ET DECRETIS ROMANORUM PONTIFICUM FELICITER IN DEI NOMINE. AMEN.

Illud etiam admonendum videtur, veteres illos librarios colore quoque interdum caeruleo aut viridi usos esse pro minio, ut videre est in vetustissimis codicibus manuscriptis.

IBID.---Rathbodo. Fuit is archiepiscopus Trevirensis, ut fert titulus, ordinatus anno 883, VII Idus [Col. 0404C] Aprilis, ut Regino tradit in libro secundo suorum Chronicorum. Huic enim credendum puto potius quam Trithemio, qui scribit in Chronico Hirsaugiensi ordinatum illum fuisse anno octingentesimo octuagesimo sexto. Erat autem abbas Mediolacensis. Anno deinde 889 abbatia sancti Servatii Trajectensis unita est ecclesiae Trevirensi beneficio et auctoritate Arnulphi Germaniae regis, ut patet ex ejus praecepto, quod editum est a Wilhelmo Kyriandro ex Gestis Treverorum, deinde vero ab Auberto Myraeo. Quam donationem confirmaverunt sequentes reges. De Rathbodo porro vide quae scribuntur in Annalibus Fuldensibus ad annum nongentesimum.

IBID.---Quondam abbate. Legendum abbate 530 quondam. Error contigit ex transpositione vocabulorum.



NOTAE AD CAPITULA INQUISITIONIS
[Col. 0404D]

Incipit inquisitio. In veteri codice ms. Parisiensi haec tantum habentur, omissis videlicet lineis quae minio rubricandae erant.


VEL EJUS MINISTRI IN SUO INQUIRERE DEBEANT PER ATQUE PARROECHIAS.

Nos reliqua supplevimus, partim ope horum duorum verborum Finit inquisitio, quae exstant post Inquisitionem in codice Parisiensi, tum etiam ex editione Helmaestadiensi, quae sic habet in hoc loco: Instructio de his quae in visitationibus episcopum vel, [Col. 0405A] ejus ministros per vicos, pagos, et paroechias suae dioeceseos inquirere olim oportuit.

Ejus ministri. Id est, archidiaconi, archipresbyteri, quibus sub episcopo incumbit sollicitudo ecclesiarum, Chartularium S. Dionysii de Capella in dioecesi Bituricensi, cap. 26: »Monachi saepissime calumniantes, venientes in praesentiam domni Richardi, fecerunt clamorem de archipresbytero ministro suo.« Vide Reginonem lib. II, cap. 1. Certum est ministrorum episcopi vocabulo intelligi archidiaconos et archipresbyteros, ut diximus. Sed tamen hic lubet addere testimonium Lanfranci archiepiscopi Cantuariensis in epistola 27 ad Stigandum episcopum Cistrensem: »Clerici villarum nostrarum, inquit, qui in vestra dioecesi existunt, [Col. 0405B] questi nobis sunt quod vestri archidiaconi, repertis occasionibus, pecunias ab eis exquirunt et a quibusdam jam acceperunt.« Et infra: »Mandamus itaque ut male accepta sine dilatione reddi jubeatis, et ministris vestris, ne ulterius id praesumant, servandae charitatis studio prohibeatis.«

Ex epistola 32 ejusdem Lanfranci colligimus etiam illius aevo communionem corporis et sanguinis Domini tribui solitam pueris. Consultus enim super ea re a Domnaldo Hiberniae episcopo, ad eum ista rescripsit: »Revera et procul pulsa omni ambiguitate sciatis neque transmarinas Ecclesias, neque nos Anglos hanc de infantibus tenere sententiam quam putatis. Credimus enim generaliter omnes [Col. 0405C] omnibus aetatibus plurimum expedire tam viventes quam morientes Dominici corporis et sanguinis perceptione sese munire.« Vide notas clarissimi viri Lucae Dacherii ad hunc locum.

CAP. 1.---In primis. Non dubitabat Hildebrandus quin ista Inquisitio pertineret ad collectionem canonum a se editam. Sed tamen nunc certum est eam a Reginone positam esse in initio libri primi, uti ostendimus in praefatione. Praeterea ea exstat in codice Reginonis eo ordine quo nos illam edidimus, id est, post titulum operis. Denique Trithemius de hac ipsa lucubratione agens, primaque illius verba, ut assolet, referens, hoc ejus exordium fuisse docet. In primis inquirendum. In praefatiuncula porro quae posita est in fronte libri primi jam monuimus [Col. 0405D] Inquisitionem istam fuisse formulam secundum quam episcopi et eorum ministri presbyteros interrogabant per paroecias, eaque formula usum fuisse etiam Hincmarum archiepiscopum Rhemensem. Quod itaque tunc in aversione et quasi per transennam dictum est, tantum ut gustus quidam 531 istius Inquisitionis daretur erudito lectori, nunc paulo uberius explicandum est ob dignitatem materiae, qua vix ulla est illustrior in hoc genere studiorum. Primum itaque certum est eam sollicitudinem episcopis antiquitus incubuisse ut plebes suas singulis annis per se visitarent, si id fieri absque gravi eorum incommodo posset, sin minus, certe per presbyteros aut diaconos probabilis vitae, qui reditus basilicarum et reparationes et ministrantium [Col. 0406A] vitam inquirerent, uti scriptum est apud Reginonem in capite nono libri primi; qua de re pluribus nuper a nobis dictum est ad Agobardum Presbyteri igitur qui plebes regebant, episcopo aut ministris ejus rationem semel in anno reddere tenebantur suae villicationis, tam de fide catholica et administratione sacramentorum quam de bono basilicarum statu. Nulli enim sacerdotum licebat ignorare canones. Rudi deinde saeculo, cum presbyteri ut plurimum expertes erant ecclesiasticae disciplinae, exutaque esset omnis priscorum canonum, ut vetustate exoletorum, reverentia, necessarium fuit illis componi brevissimum regularum suarum breviarium, ne quis ignorantiae praetextu se tueri posset. Quam ob rem edita est Admonitio illa quae nunc circumfertur [Col. 0406B] sub nomine Leonis IV, in qua continentur vivendi et docendi ecclesiasticae regulae. Sed antequam de illa plura dicamus, operae pretium est observare consuevisse rusticanarum ecclesiarum presbyteros ad civitatem venire singulis annis in Coena Domini, duabus de causis: primum pro inquisitione ministerii sui, deinde pro chrismate accipiendo, ut verbis Hincmari utamur ex Capitulis ejus tit. 5, cap. 5. Simul autem, ex instituto Carlomanni principis in synodo cui sanctus Bonifacius interfuit, reddere tenebantur episcopo rationem ministerii sui, ut patet ex ejus decreto, quod exstat in libro quinto Capitular., cap. 2: »Decrevimus quoque juxta sanctorum canones ut unusquisque presbyter in paroechia habitans episcopo subjectus sit illi in cujus paroechia [Col. 0406C] habitat, et semper in quadragesima rationem et ordinem ministerii sui sive de baptismo, sive de fide catholica, sive de precibus et ordine missarum, episcopo reddat et ostendat.« Refert istud decretum et Bonifacius in epistola 105, ad Cudbertum. Capitula 532 Herardi archiepiscopi Turonensis, cap. 73: »Ut discendi gratia ad civitatem, vel ad loca constituta, presbyteri veniant quadragesimali tempore.« Postea vero istud mutatum est, vetitumque ne presbyteri ad civitatem discendi gratia veniant quadragesimali, ut patet ex Reginone lib. I, cap. 76: unde in libro VII Capitular., 108, scriptum est simpliciter absque nota temporis: »Ut unusquique presbyter per singulos annos episcopo [Col. 0406D] suo rationem ministerii sui reddat, tam de fide catholica, quam de baptismo, atque de omni ordine ministerii sui.« Sed quamvis mutatum esset tempus quo venire ad civitatem presbyteri debebant pro inquisitione ministerii sui et ut simul redderent rationem villicationis suae, tamen manebat constitutio illa quae presbyteros semel in anno statuit ad episcopum in civitatem venire synodo ejus interfuturos, ut patet etiam ex concilio Arelatensi VI, cap. 4. In hac ergo synodo, post lectum Evangelium, diaconus publice legebat admonitionem de qua mox dicebamus, ut patet ex editione ejusdem Admonitionis quae praefixa est decreto Burchardi, ubi sic legitur: »Admonitio in synodo, finito Evangelio, a diacono legenda, episcopo et caeteris in ordine sedentibus.« [Col. 0407A] Istud ipsum probatur ex vetusto codice nostro ms., ubi haec leguntur: »Postea legatur Evangelium solito more. Respiciens Jesus discipulos, dixit Simoni Petro: Si peccaverit in te frater tuus. Sequantur septem psalmi cum precibus quibus placuerint. Quibus finitis, episcopo et caeteris in ordine sedentibus, a diacono legatur haec Admonitio: Fratres presbyteri,« etc. Postea introductum est ut illam episcopus legeret, si vellet. Nam in Ordine Romano, cum ventum est ad hunc locum, pro eo quod codex noster habet a diacono legatur etc., ita scriptum est: ab ipso episcopo sive a diacono ex ipsius persona legatur haec admonitio. Demum, cum nollent diaconum hic agere ministrum episcopi, mentionem ejus ab hoc loco sustulerunt. In [Col. 0407B] Pontificali quippe Romano Augustini Patricii de Pilocominibus episcopi Pientini ac in illis quae postea cusa sunt ita legitur, nulla diaconi mentione: »Demum pontifex adhuc in sede praedicta cum mitra sedens, si placet, congregatos admonet et exhortatur sub hujusmodi verbis: Fratres 533 carissimi,« etc. Sed redeamus ad antiquitatem. Deinde episcopus in synodo uniuscujusque paroeciae, cum visitationis munus obibat, presbyteros interrogabat secundum titulos Admonitione illa comprehensos. Synodum vocavi visitationem episcopi, concilii Rothomagensis auctoritate fretus: ubi, prout a Reginone laudatur in initio libri secundi, praecipitur archidiaconis et archipresbyteris qui paroecias visitant cum episcopo, uti cum is ad aliquam [Col. 0407C] ecclesiam accessurus est, ei praeeant uno vel duobus diebus, plebemque admoneant ut omnes ad ejus synodum die denominata impraetermisse occurrant. Sed quid opus, inquies, ut plebes adsit in ecclesia cum episcopo, quando ille visitat paroecias suae dioeceseos? Primum, quoniam episcopus inquisiturus erat de vita et conversatione presbyterorum ac sequentium clericorum, testimonium habendum erat Christianae plebis quae illic vice Christi regebatur. Sed praeterea episcopus in synodo illa interrogabat etiam de vita laicorum, si quis videlicet incestum, adulterium aut homicidium commisisset, si quis alienas res rapuisset, et plurima hujuscemodi, ut patet ex Reginone lib. I, cap. 7 et 10, et lib. II, cap. 5. Ea causa erat adunandae plebis ecclesiasticae. Atque in [Col. 0407D] sancta illa priscorum episcoporum cura et diligentia positus haud dubie erat nervus ecclesiasticae disciplinae; qua ruente, necesse est omnia in pejus ruere et retro collapsa referri. Igitur ut ad rem ipsam veniamus, sic constituere possumus, Inquisitionem illam, ut et Admonitionem, non unius cujuspiam dioeceseos fuisse, sed generalem omnium, adeoque usu receptam per omnes Occidentis regiones. Admonitionem sane, cui respondent tituli Inquisitionis, per omnes ubique orbis nostri provincias usurpatam fuisse hinc colligi potest quod in fronte Burchardi, uti jam adnotavimus, et in veteri codice nostro ms. descripta est tanquam formula eorum quae ab unoquoque episcopo annuntianda [Col. 0408A] erant presbyteris in synodo civitatensi residentibus. Quam sententiam confirmat et hodiernus Ecclesiae usus, secundum quem ea Admonitio, quamvis multum diversa et mutata ab illa veteri, ab episcopo mitrato legitur residente in sua synodo dioecesana. Praeterea cum illa antiquitus in variis 534 regionibus ac dioecesibus usitata fuerit, par est existimare factum id ab episcopis ex formula. Nam usu cognitam fuisse in Hispania Tarraconensi ex eo colligi abunde potest quod descripta reperitur in vetustissimo codice ms. monasterii Rivipullensis in dioecesi Ausonensi. Pro Italia fidem faciet Ratherius episcopus Veronensis, qui illam totam integram inseruit in suo sermone synodali, qui editus est in tomo secundo Spicilegii Dacheriani. In Germaniam denique [Col. 0408B] penetrasse docet editio illa Burchardi quam supra memoravimus, tum etiam vetus codex ms. monasterii Neresheimensis in dioecesi Augustana, ubi illa habetur sub titulo sermonis synodalis. Hunc sermonem Marcus Velserus edendum dedit primum Jacobo Gretsero in calce Apologiae Baronianae, pag. 457; deinde vero Severino Binio in secunda Conciliorum editione. Frustra porro est idem Velserus; qui propterea quod codex ille Neresheimensis scriptus est anno 1009 existimat sanctum Udalricum episcopum Augustanum istius sermonis auctorem esse. Frustra inquam, cum ex his quae dicta hactenus sunt facile colligi possit Admonitionem illam multo antiquiorem esse sancto Uldarico. Existimant vulgo conditam illam fuisse a Leone IV pontifice Romano, [Col. 0408C] cui illam tribuunt nonnulli vetusti codices. Sed ego puto illam Leone antiquiorem esse et eodem prorsus tempore emersisse quo Inquisitio prodiit. In ea vero sententia omnino sum, ut quoniam nonnulla in Inquisitione continentur adversus paganos et mores ac superstitiones a paganis descendentes, putem illam fuisse conditam aevo sancti Bonifacii archiepiscopi Moguntini, aut certe non ita multo post, subinde vero auctam et emendatam pro variis Ecclesiarum ac provinciarum consuetudinibus et moribus populorum. Multum interim debemus Reginoni, qui nobis illustre hoc antiquitatis monumentum conservavit integrum, adeoque locum dedit huic nostrae observationi. Optandum autem esset ut quemadmodum Admonitio retinetur magna ex parte, [Col. 0408D] ita Inquisitio revocaretur in usum a sanctissimis saeculi nostri episcopis, ut una disciplinae forma esset in omnibus, et ut miserrimi rusticanarum ecclesiarum presbyteri, qui maximam partem 535 eorum quae Admonitione et Inquisitione continentur prorsus ignorant, ad cognitionem traherentur et studium earum rerum quas ipsos scire necessarium omnino est ut iram vitare possint summi pastoris pastorum Domini nostri Jesu Christi. Quotus enim quisque est hodie, praesertim in provinciis ab humanitate soli Parisini dissitis, cui haec nota sint? Sed episcoporum ista cura est, non clericorum. Itaque ipsi viderint. Ego me culpa libero.

CAP. 10.---Missal. plenar. Ita codex Parisiensis [Col. 0409A] et editio Helmaestadiensis; et consentiunt etiam omnes editiones Admonitionis. Walterius tamen Aurelianensis, cap. 7, habet, Missalem, Psalterium. Hanc lectionem adjuvat caput 72 libri primi Capitularium: Evangelium et Psalterium et Missale. Vide etiam Bedam in capite secundo libri de Remediis peccatorum.

CAP. 11.---Retiati. Editio Helmaestadiensis et Capitula Hincmari habent recitati, nullo, ut arbitror, sensu. Nam isthic non agitur de recitatione divini officii, sed an libri ad rem divinam faciendam necessarii sint bene religati et compacti. Quemadmodum enim summa cura providebant ut libri illi bene correcti essent et emendatissimi, ut patet ex variis locis Capitularium et ex institutionibus episcoporum [Col. 0409B] illius aevi, ita profecto debebant providere ne per incuriam dissipari possent si religati ac compacti probe non fuissent. Ea de causa episcopus inquirebat per paroecias an bene retiati essent. Retiatos autem dixerunt, ut opinor, similitudine ducta a retibus factis ex nervis, partem pro toto accipientes. Nam libri in dorso religantur ad nervos.

CAP. 12.---Cerarios. Lib. V Capitular., cap. 128, et lib. III Leg. Longobard., tit. 5, cap. 1: De cerariis et tabulariis et chartulariis sicut a longo tempore fuit observetur. Cerarios Lindenbrogius interpretatur eos qui cera obsignant litteras: quem sequitur Spelmannus. Hic tamen apud Reginonem longe aliud significat hoc vocabulum. Moris haud dubie tum [Col. 0409C] erat, quod et hodie quoque apud Lemovices observatur, ut in unaquaque ecclesia esset certus cereorum numerus, sed cereorum qui hominis staturam aequarent, ita porro crassi essent ut eos homo ambabus manibus amplecti aut comprehendere vix posset, moles cereorum, ut 536 vocat Vigilantius apud Hieronymum. Cereos, ut dixi, istiusmodi pro cujusque facultatibus plures aut pauciores habent ecclesiae Lemovicum, qui in multos annos durant, et Cires vocantur, quod vocabulum nihil praeterea significat quam istud cereorum genus. Ii ergo intra ecclesiam servabantur in certo loco, in conspectu tamen fidelium semper positi; accendebantur autem in praecipuis festivitatibus, tum etiam circumferebantur in processionibus. Nam ista sic hodie fiunt [Col. 0409D] ex veteri haud dubie instituto. Et quia cerei illi diu durabant, numerabantur in supellectili Ecclesiae. Eam itaque ob causam inquirebant olim quot cerarios haberet unaquaeque ecclesia.

CAP. 13.---Bonvaria. Editio Helmaestad., bona arva. Hincmari Capitula tit. 2, cap. 2: »Si habeat mansum habentem bunnuaria duodecim.« Idem Hincmarus in opusculo LV Capitulor., cap. 1, de Attolae curte: »Non habet nisi de terra arabili bunnuaria duo semis, et de alia terra, etc., bunnuaria quatuor semis; quae in summa sunt de terra arabili bunnuaria septem.« Lotharius imperator lib. III Leg. Longobard., tit. 1, cap. 46, jubet ut secundum constitutionem Ludovici patris sui unicuique ecclesiae [Col. 0410A] »unus mansus cum XII bunvariis de terra arabili detur.« Praeceptum Caroli Calvi pro monasterio sancti Bertini in Sithiu: »Mansum indominicatum cum bunvariis decem.« Charta Macharii et Gondradae pro ecclesia Cameracensi, apud Baldericum lib. I, cap. 52: »Mansum dominicatum cum castitiis, ad quem respiciunt de terra arabili bunvaria quatuor.« Glossarium Papiae: »Bunvarium, mensura quaedam terrae, sicut jugera.« Igitur per mansum habentem bunvaria duodecim intelligi debet mansus in quo tantum terrae arabilis sit quantum opus est ad seminandum duodecim modios. Juvat hanc interpretationem vetus charta Jonae episcopi Augustodunensis, edita in tomo VIII Spicilegii Dacheriani, pag. 147, ubi, pro eo quod hic habetur [Col. 0410B] bunvaria duodecim, legitur, Dono etiam in loco qui appellatur Biat terram arabilem ad modios duodecim.

CAP. 18.---Laico aut feminae. Admonitio synodalis antiqua: »Et nullus praesumat tradere communionem laico aut feminae ad deferendum infirmo.« Vir clarissimus 537 Henricus Valesius, cum non animadverteret Admonitionem istam multo antiquiorem esse aevo Ratherii episcopi Veronensis et Udalrici episcopi Augustani, ex eo loco collegit usum illum tradendi communionem laicis ac feminis ad deferendum infirmis perseverasse in Ecclesia usque ad decimum saeculum: quam conjecturam amplexus postea est vir eruditus qui nuper in lucem emisit historiam eucharistiae. Falsa argumentatio. Nam si isto argumentandi genere uti liceret, pari ratione [Col. 0410C] necessario colligeremus rem quam omnes scimus esse falsissimam, nimirum eumdem usum mittendi eucharistiam infirmis per laicos ac feminas etiamnum perseverare in Ecclesia, cum in Admonitione synodali quae per universas Occidentis Ecclesias singulis annis legitur ab episcopis in suis synodis dioecesanis ita scriptum habeatur in Pontificali Romano: »Nullus praesumat tradere communionem laico aut feminae ad deferendum infirmo.« Vide infra lib. I, cap. 120 et 199.

CAP. 26.---In vadium dare. Pignori tradere, donner en gage. Pro quo et aetas Hincmari et sequentia saecula dixerunt etiam vadimonium, ut infra adnotabitur. Inde invadiare, engager.

[Col. 0410D] CAP. 39.---In amore sanctor. Infra lib. I, cap. 213, nec precari in amore sanctorum vel ipsius animae bibere. Vide Caesarium Arelatensem homilia sexta inter eas quae a nobis editae nuper sunt.

Turpia joca. Infra cap. 213 libri primi vel turpia joca. Sic tum dicebant pro turpes jocos. Falluntur ergo qui ista tentant emendare ad leges grammaticae. Concilium Rhemense sub Carolo Magno, cap. 17, et Additio III Capitular., cap. 18: Ut episcopi et abbates ante se joca turpia facere non permittant. Capitula Herardi archiepiscopi Turonensis, cap. 18: Ut presbyteri et clerici ante se joca turpia fieri non permittant. Sic lusa diabolica ibidem cap. 114.

CAP. 40.---Si nihil patrimonii. Vide quae de hac re dicta a nobis sunt ad librum tertium Salviani adversus [Col. 0411A] avaritiam, pag. 425 postremae editionis.

CAP. 42.---Si missam cantat. Infra lib. I, cap. 199, Dictum est nobis, etc. Istud prohibebatur 538 haud dubie ne sacrificium videri posset imperfectum si presbyteri non communicarent de corpore Domini. Quod crimen adeo magnum putabant antiquitus ut inter caeteras gravissimas accusationes adversus Joannem XII propositas in concilio Romae habito anno 963 testetur continuator Luitprandi lib VI, cap. 7, objectum illi fuisse quod missam aliquando celebrasset et non communicasset. »Petrus, inquit, cardinalis presbyter se vidisse illum missam celebrasse et non communicasse testatus est.«

CAP. 51.---Si indiffer. baptizet. Id est, utrum absque necessitate baptizet alio tempore quam in [Col. 0411B] Paschate et Pentecoste.

CAP. 57.---Ex corde suo. Illud vult Inquisitio, ut cum presbyter exceperit confessionem poenitentis, ei poenitentiam injungat juxta modum culpae, non ex corde suo, id est, non ex animi sui motu, non ex impetu quodam mentis et voluntate, sed prout in Poenitentiali scriptum est, in quo omnia peccatorum remedia, omnes poenae continentur. Eam ob causam edicitur infra in capite 95 istius Inquisitionis ut quilibet presbyter habeat Poenitentiale, »ut secundum quod ibi scriptum est interroget confitentem, aut confesso modum poenitentiae imponat.« Et Carolus Magnus in fine Capitularis ad Salz admonet ut unusquisque presbyter »de canonibus doctus sit, et suum Poenitentiale bene sciat.« Quantum autem absumus [Col. 0411C] a modestia illorum temporum!

CAP. 66.---Cum illa alba. Admonitio synodalis antiqua: »Nullus in alba qua in suos usus utitur praesumat cantare missam.« Capitulare Riculfi episcopi Suessionensis cap. 7: »Hoc autem omnimodis prohibemus, ut nemo illa alba utatur in sacris mysteriis qua in quotidiano vel exteriori usu induitur.« Hinc ergo colligitur presbyteros alba semper indutos fuisse antiquitus, eaque nota distinctos fuisse a clericis inferiorum ordinum, quibus albae usus erat interdictus extra tempus oblationis vel lectionis. Concilium Carthaginense IV, cap. 4: »Ut diaconus tempore oblationis tantum vel lectionis alba utatur.«

CAP. 69.---Si diem Dominic. Vide notas ad Agobardum, [Col. 0411D] pag. 20, et ad Concilia Galliae Narbonensis, pag. 45.

539 Ingenuis. Id est, liberae conditionis. Gregorius Turonensis lib. X, cap. 29, de Aredio abbate: »Lemovicinae urbis incola fuit, non mediocribus regionis suae ortus parentibus, sed valde ingenuus,« id est nobilis. Inde servus vel colonus qui beneficio domini libertatem consecutus erat, ingenuus dicebatur et ingenuitate donatus. Hinc charta ingenuitatis in libris Capitularium, in lege Longobardorum, et alibi.

Servili conditione. Id est, si servus sit originalis, natus e servis. Vetuerat enim sanctus Leo, ad episcopos per Campaniam, Picenum, et Thusciam constitutos scribens, ne quis eorum qui originali aut alicui conditioni obligati sunt, ad ordinem sacrum [Col. 0412A] admitteretur, nisi forte eorum petitio aut voluntas accesserit qui aliquid sibi in eos vindicant potestatis; qui locus relatus est in libro septimo Capitular. cap. 34. Inde servus a nativitate in epistola 107 inter Bonifacianas. In epistola denique cleri Ravennatis ad Carolum juniorem, quae a Cordesio edita est, aiunt hanc consuetudinem esse in Ecclesia Ravennatensi, ut qui ad sacerdotii dignitatem ordinandus est, is interrogetur si servili aut originariae conditioni obnoxius sit. Ebbonem Rhemensem archiepiscopum fuisse ex originalium servorum stirpe scribit Theganus in cap. 44 de Gestis Ludovici Pii. Omnino autem puto servorum nomine, praeter propriam vocabuli significationem, intelligi colonos, id est eos qui dominis locorum et villarum ab origine sua debebant [Col. 0412B] operas pro colendis agris. Cum enim dominis opus esset plurima colonorum hujusmodi multitudine, nolebant eos fieri clericos, ne quid utilitatibus suis decideret. Sed posteaquam ista mutata sunt, tum coloni quoque facti sunt clerici absque voluntate dominorum. Reperio tamen in veteri regesto archivi regii Paris. transactionem, ut vocant, initam anno 271 inter dominam et colonos de Vendopera, vulgo Vandeuvre, in qua inter caetera continetur non posse filios habitatorum illius loci offerri ad clericatum praeter consensum dominorum, alias illos haereditate paterna privandos esse qui contra promoverentur ad ordines ecclesiasticos. Haec sunt verba veteris instrumenti: Et ils ne pourront faire leurs 540 enfans clers se n'est par la volenté de ladicte dame et du devant dit [Col. 0412C] seigneur et de leurs hoirs. Et cils qui le feront, seront en la merci de la devant dicte dame et au seigneur. Et ottroient que li clers qui seroit fait encontre la volenté au seigneur ne preigne riens és biens du pere ne de la mere, ainçois seroient au seigneur. Denique etiam Philippi IV aevo hoc jus valuisse inter Francos patet ex litteris istius principis quas edemus in appendice actorum veterum. Vide porro formulas veteres incerti auctoris cap. 8 et cap. Eo lubentius. de serv. non ordin. ex libro X Regestor. Innocentii III, epist. 73.

CAP. 83.---Bene legere. Ea igitur erat saeculi illius infelicitas ut necesse esset presbyteros ab episcopis interrogari utrum bene legere nossent. Quod [Col. 0412D] non solum in presbyteris inferioribus contingebat, sed etiam in illis interdum qui ad summum sacerdotium eligebantur. Testis Carolus Calvus in epistola ad Nicolaum papam, loquens de Gislemaro, qui ad pontificatus honorem electus erat in Ecclesia Rhemensi: »Qui dum ante episcopos discutiendus assedisset, oblatus est ei textus evangelicus. Cum autem ipsum aliquatenus legere, nihil tamen intelligere omnes pariter cognovissent, reprobatus ac velut insipiens ab omnibus est dejectus.« Istud ipsum deplorant episcopi in concilio Valentino congregati anno 855 his verbis: »Et quia indiscussi et inexaminati, scientiaeque litterarum pene ignari, minusque apostolicae praeceptioni appropinquantes, peccatis nostris agentibus, per civitates episcopi ordinantur.« [Col. 0413A] Quod adversum se scriptum esse docet Hincmarus in capite 36 posterioris operis adversus Gotteschalcum. Quid autem faciunt hodie qui librorum divinorum editiones procurant quam ut presbyterorum nostri saeculi inscitiam prodant, cum in Missalibus et Breviariis notant accentus? Annon ita fit quia putant libros illos in manus talium presbyterorum incidere posse qui bene legere nesciant, adeoque juvandos esse notatione accentuum?

CAP. 84.---Ex corde. Memoriter, par coeur. Regula sancti Benedicti, cap. 9: »Post hos lectio Apostoli sequatur, ex corde recitanda.« Capitulare Ahytonis episcopi Basileensis, cap. 4: »Ut fides sancti Athanasii a sacerdotibus 541 discatur, et ex corde die Dominico ad horam primam recitetur.« [Col. 0413B] Quem locum facile explicat sequens caput istius Inquisitionis. Vide infra, lib. I, cap. 272.

CAP. 89.---Agendis defunctor. Id est, in precibus publicis quae fiunt pro mortuis. Beda lib. XI Hist. eccles. cap. 3: »Agendae illorum solemniter celebrantur.« Capitula Herardi archiepiscopi Turonensis cap. 116: »De orationibus et eleemosynis et missarum celebrationibus pro fidelibus defunctis agendis.« Agenda igitur dicta ab agendo missam. Lib. VI Capitular., cap. 101: »Qui in domo sua oratorium habuerit, orare ibidem potest. Missas tamen in eo celebrare non audeat nec agere cuiquam permittat sine permissu vel dedicatione episcopi loci illius.« Concilium Carthaginense secundum, cap. 9: »Quisquis presbyter inconsulto episcopo agenda in quolibet [Col. 0413C] loco voluerit celebrare, ipse honori suo contrarius existit.« Refertur hic locus in libro sexto Capitular., cap. 234, et Additione IV, cap. 50, ubi legitur agendam pro eo quod editiones concilii Africani habent agenda. In libro tamen quinto, cap. 38, agenda legitur tam in libris editis quam in manuscriptis. Vide eruditissimum virum Hugonem Menardum in notis ad Concordiam regularum, pag. 355.

CAP. 92.---Computum. Capitula Herardi, cap. 125: »Ut presbyteri computum discant.« Istud summa cura tum providebant episcopi, ut nullus presbyterorum ignoraret computum; nimirum ut eo pacto invenire facile possent epactas, concurrentes, litteras Dominicales, festa mobilia, et alia hujuscemodi. Exstat autem de hoc argumento dialogus Rabani, [Col. 0413D] Macario monacho dicatus; cujus meminerunt Rudolfus monachus et Trithemius.

Sapiat. Sciat. Bonifacius epist. 132, ad Zachariam: »Consilium et praeceptum vestrae auctoritatis, id est, apostolicae sedis, habere et sapere debeo.« Lib. VII Capitular., cap. 100, et apud Ivonem parte VI, cap. 300: »Sacerdotes qui rite non sapiunt adimplere ministerium suum.« Jonas episcopus Augustodunensis in tomo octavo Spicilegii Dacheriani, pag. 146, »pro posse et sapere.« Ratherius Veronensis in tomo secundo ejusdem Spicilegii, pag. 305: »Quod si vis ad ecclesiam sancti Michaelis ire, sapias, dicit Ratherius episcopus, quod 542 non libentius te recipit in secunda feria sanctus Michael quam in [Col. 0414A] alia.« Inde sapientia pro scientia vel arte infra lib. III cap. 368.



NOTAE AD CAPITULA LIBRI I.

Ex capitulis synod. Duplex ergo capitulorum regiorum genus erat. Et alia quidem erant regia simpliciter, id est, in consilio principis inventa et statuta. Alia vero erant synodalia, regia sane, sed in synodis facta, et ut plurimum de rebus ecclesiasticis, qualia sunt ista. Hincmarus in epistola 39 et in libro de divortio Lotharii et Tetbergae in responsione ad sextam interrogationem: »Nec praetereundum quia legimus in Capitulis Augustorum fuisse vetitum frigidae aquae judicium, sed non illis synodalibus quae de certis accepimus synodis.«

[Col. 0414B] CAP. 5.---Propter suam quietem. Haud dubie moles negotiorum major incumbit episcopo cum in civitate est quam cum in rurali paroecia degit, praesertim si ea multum remota a civitate sit. Quam ob causam visum est interdum nonnullis, qui liberioris ac quietioris vitae cupidine ducebantur, deserendam esse cathedram principalem ut ad rusticanam quampiam paroeciam se conferrent. Istorum temeritatem compescuit synodus quinta Carthaginensis, in qua sic scriptum est: »Placuit ut nemini sit facultas, relicta principali cathedra, ad aliquam ecclesiam in dioecesi constitutam se conferre.« Tanti autem momenti Carolo Magno visa est haec regula ut eam legis vicem in Gallia obtinere voluerit, ita praecipiens lib. I Capitular. cap. 41: »Ut non liceat episcopo [Col. 0414C] principalem cathedram suae parochiae negligere et aliquam ecclesiam in sua dioecesi magis frequentare.« Quem locum ex concilio Rothomagensi, cap. 16, refert Burchardus lib. I, cap. 81. Nolebat enim illum laudare ex libris Capitularium. Qui ergo privatum secessum quaerebant propter suam quietem, iidem pro sua quiete et voluptatibus (ut acriter conqueritur Hincmarus in epistola 45, cap. 26) chorepiscopos sub se habebant; ut interim dum ipsi venationi, aucupationi et caeteris saeculi oblectamentis operam dabant, quod agi solitum a plerisque saeculi illius episcopis testatur Agobardus, chorepiscopi vicem eorum in omni ministerio episcopali supplerent, et omnino ipsos fasce levarent episcopali. 543 Itaque Patres concilii Meldensis, qui in isto capite invehuntur [Col. 0414D] adversus episcopos propter suam quietem ad remotiora loca secedentes, in capite dein 44 damnantes eos qui ministerium suum committunt chorepiscopis, malum illud ortum esse aiunt ex desidia episcoporum. Et antea Carolus Magnus monuerat, lib. VI Capitular., cap. 119, chorepiscopos factos esse ab episcopis indoctis et qui quietibus ac delectationibus suis inhaerebant. Viderint episcopi nostrates an haec querela in illos competat, id est, utrum voluptatibus suis magis dediti sint quam curae gregis Dominici.

CAP. 11.---Placuit. Ex concilio Bracarensi II, cap. 2.

Duos solidos. Nimirum pro jure visitationis, ut hodie loquimur. Eo fortassis jure nixus Gausbertus [Col. 0415A] Cadurcorum episcopus, qui circa annum 945 eam cathedram tenuit, ecclesiae sanctae Mariae Carbonacensis tribuens nonnullas res, hanc conditionem apponit tabulis donationis: »Sed annuatim, festivitate sancti Stephani, quae celebratur VII Kal. Januarii, partibus nostris successorumque nostrorum solidi duo persolvantur.«

CAP. 12.---Delata. Caput istud non exstat hodie inter canones concilii Triburiensis. Refertur tamen etiam a Burchardo. Sed is accepit ex Reginone. Sancta profecto constitutio et sanctissimis episcopis dignissima. Praeiverant autem illis Carolus Calvus in Capitulari Tolosano, cap. 6, et episcopi apud Valentiam in Viennensi provincia congregati anno 855. Vide lib. V de Concordia, cap. 51, § 7.

[Col. 0415B] Mansiones. Id est procurationes, ut sequens aetas vocavit. Nam alibi mansionum nomine intelliguntur aedes et hospitia. Gregorius Turonensis lib. III, cap. 15: »Ingressus mansionem domini sui.« Lib. VI Capitular., cap. 82: »Si quis homini aliquo pergenti mansionem vetaverit.« Et alibi sexcenties. Hinc mansionaticus pro jure hospitii quod domino debebatur expensis possessoris, id est procuratio. Vide Sirmondum in notis ad Capitula Caroli Calvi, pag. 105.

CAP. 23.---Nisi antea dotem. Lib. I Antiquitatum Fuldens., pag. 526: »Haec est dos et terminatio cum qua dotatur et sanctificatur ecclesia Estigenfeld ab Erhenaldo 544 archiepiscopo, quando simul abbas et episcopus exstitit.« Operae pretium fuerit, [Col. 0415C] ad illustrandum hunc canonem Wormatiensem, referre litteras Jonae episcopi Augustodunensis de dote et consecratione basilicae sancti Sebastiani apud Montem Buzninum. Praeclarum profecto antiquitatis monumentum, cui edendo non alibi commodior erit locus. Dabimus itaque post notas in Appendice actorum veterum. Interim hic adnotabimus falcos qui fundabant et dotabant ecclesias, sibi retinuisse ecclesias a se dotatas et potestatem tribuendi beneficii, cum ecclesia viduata esset, tanquam patronis. Quo fiebat ut qui ecclesias obtinere a patronis volebant, eas vel numerata pecunia vel foedis obsequiis acquirerent. Declamat vehementer adversus perditissimam illam consuetudinem Hincmarus archiepiscopus Rhemensis in suis Capitulis tit. 4, cap. [Col. 0415D] 5, aperte scribens presbyteros qui ista faciebant, se suosque nutritos, id est clericos in ecclesiis suis educatos et altos, in maledictionem mittere, cum dato patronis praemio vobis et illis peccatum emitis. Rursum qui fundabant ecclesias, ea mente illas fundabant ut presbyteros in possessionibus suis habere possent qui eis divina officia ac mysteria celebrarent, ut necesse illis non esset ire ad ecclesias paroeciales intra quarum limites novae illae ecclesiae aedificabantur, quemadmodum graviter conqueritur Agobardus Lugdunensis archiepiscopus in capite undecimo libri de Privilegio et Jure sacerdotii. Ea de causa sibi retinebant, ut dixi, potestatem tribuendi beneficii. Atque ut id facilius obtinerent ab [Col. 0416A] episcopis, quibus vetitum erat ne consecrarent novas ecclesias donec eis constaret illas esse dotatas, aliquam agrorum suorum partem assignabant pro dote ecclesiae. Unde facile colligitur verissimam esse clarissimi viri Francisci de Roye antecessoris Andegavensis conjecturam, qui existimat fundatorem ideo appellatum esse patronum quod quondam fuerit dominus eorum ex quibus fundata est Ecclesia. Sed ex litteris Jonae episcopi Augustodunensis colligimus non absurdam esse illorum opinionem qui putant fundatores ecclesiarum appellatos fuisse patronos a patrocinio quod illis praestare debent. Nam conditor ecclesiae Montis Buznini hanc conditionem apponit 545 in chartula dotis: »Ea videlicet conditione ut dum nos vel unus legalium haeredum propinquior [Col. 0416B] superstites apparuerimus, non tam jure dominationis et haereditatis quam defensionis et protectionis in mundeburdum omni tempore vitae nostrae habere valeamus.« Certe Innocentius III in concilio Lateranensi, cap. 45, adnotavit jus patronatus inventum esse ad defensionis subsidium, ut recte observatum est ab eodem antecessore.

CAP. 24.---Mansus integer. Id est, qui habeat bunvaria duodecim, ut dictum est in Inquisitione. Unde conqueritur Hincmarus Rhemensis Attolae curtem habere tantum bunvaria septem de terra arabili. Recte ergo Adrianus Valesius vir clarissimus in libro XXV Rerum Francicarum loquens de possessionibus quas Carolus Martellus ademit episcopo Antissiodorensi, cui centum tantum mansi, ut [Col. 0416C] Robertus scribit, relicti sunt, de his, inquam, agens Valesius interpretatur mansos illos fuisse duodenum circiter jugerum singulos.

Aliquod servitium. Haec lex ostendit agros et possessiones quae ad ecclesiam pertinent, immunes esse a pensitatione tributorum ac vectigalium, mansum nimirum illum de quo paulo ante dictum est, et omnes omnino res quae ad ecclesiam pertinent; id quod sequens aetas vocavit fiscum presbyteralem, feudum presbyterale vel sacerdotale, item ministerium presbyterale. At si presbyteri, qui ecclesias illas regunt, aliquos agros habent sibi proprios, agrorum illos conditionibus obnoxios esse. Vide exceptiones Egberti archiepiscopi Eboracensis, cap. 25.

CAP. 27.---Cum sua lege. Id est, qui ista fecisse [Col. 0416D] convictus fuisset, non solum ablata restitueret, sed insuper legis multa ei irrogaretur, id est, legis secundum quam presbyteri vixerint. Nam tum in regno Francorum, ut diversae gentes, ita diversae leges erant. Franci enim sua lege vivebant, Longobardi sua, Burgundiones item et Saxones sua, ac sua Gothi, et sic de aliis, uti diximus ad librum Agobardi adversus legem Gundobadi. Secundum porro diversas leges diversae erant multae legibus constitutae. Nihil autem vulgatius in his libris Regionis et in libris Capitularium quam haec verba, suam legem restituant, cum sua lege componant, et alia similia. Legis ergo vocabulo 546 hie multa intelligitur. Charta de Balbiniaco in veteri chartulario [Col. 0417A] ecclesiae Augustodunensis: »Quod si forte incontinentes manus ad aliquid juris praefatae ecclesiae extenderent, infra quadraginta dies ex quo positi essent ad rationem, rem ablatam sine lege restituerent. Sed si infra quadraginta dies non fieret restitutio, ultra quadraginta dies capitale rediret cum lege.«

CAP. 36.---De opere. Justissima lex. Quid enim aequius quam ut hi suppeditent sumptus ad restaurandam ecclesiam qui bona ejusdem ecclesiae possident? Sed si hodie lex ista locum haberet, et qui decimas infeodatas tenent, et qui pensiones ut vocant, super beneficiis ecclesiasticis constitutas habent, ii omnes pro sua quisque portione tenerentur ad reparationem ecclesiarum. Verum sic gravissima [Col. 0417B] injuria fieret juri quod nunc publicum est.

Nonas et decimas. Id est, quintam partem fructuum ex praediis quae laici ab ecclesiis tenebant in feudum, cujusmodi illi generis essent; ut recte explicat vir illustrissimus Petrus de Marca archiepiscopus Parisiensis in libro primo Historiae Benearn., cap. 28, § 15. Hinc nonarum et decimarum vestitura in diplomate Carlomanni regis pro ecclesia Aurelianensi. Hinc Lambertus Cenomanensis episcopus ad Hildebrandum Sagiensem episcopum scribit excommunicatum a se fuisse Rainonem quemdam, qui nonam et decimam ecclesiae suae retinebat.

Bannum nostrum. Id est, bannum dominicum, bannum regium. Bannum hoc loco idem quod lex, multa, seu emenda, ut hodie loquimur. Il l'amendera. [Col. 0417C] Infra capp. 214, 324 et 368, bannus episcopi. Nam alibi bannus interdum significat edictum sive publicam denuntiationem factam per praeconem, interdum vero confiscationem, proscriptionem, exsilium, ut adnotat Sirmondus ad Capitula Caroli Calvi.

Beneficium. Feudum, ecclesiasticum nimirum, ut patet ex verbis legis, et docet etiam caput 43 istius libri, itemque 47. Haereditaria autem ut plurimum erant illa beneficia, ut patet ex libris Capitularium. Insignis est in eam rem locus ex dialogo de statu ecclesiae quem vir clarissimus Joannes Cordesius canonicus Lemovicensis edidit cum epistolis 547 Hincmari. Itaque in dialogo illo sic legitur: »In Saxoniae autem et Germaniae partibus quamdam umbram justitiae in hac re adhuc reservari opinio [Col. 0417D] est. Inthronizato enim episcopo, omnes quicunque Ecclesiae beneficia tenent, ante pedes episcopi inthronizati ea deponunt, in potestate episcopi quem honorare antiquo beneficio vel quem exspoliare malit relinquentes.« Vide notas nostras ad Capitulare Compendiense Caroli Calvi.

CAP. 41.---Caput istud sumptum est ex libro secundo Capitular., cap. 5.

CAP. 44.---Novalia rura. Haec constitutio duas partes habet. Primo statuit ut decimae ex novalibus persolvantur ecclesiis intra quarum limites novalia rura constituta sunt. Deinde jubet ut si quaepiam persona magnae nobilitatis aut dignitatis aliquod novale in saltu collaboraverit, ibidemque ecclesiam [Col. 0418A] construxerit, decimae illius novalis collaborati pertineant ad ecclesiam noviter aedificatam. Sed vult princeps ut novalia quorum decimae subtrahuntur antiquae ecclesiae, ultra milliaria quatuor vel quinque distent ab ecclesia illa antiqua. Itaque ea quae in vicino erant, decimas debebant antiquis ecclesiis. Postea Romani pontifices, ut paupertatem et inopiam monachorum sublevarent, eos liberarunt a praestatione decimarum ex agris novalibus quos ipsi propriis manibus laborarent. Richardus archiepiscopus Cantuariensis ad Cistercienses scribens, apud Petrum Blesensem, epistola 82: »Si dominus papa indulgentia speciali quandoque privilegiavit vos, dum ordo vester in paupertate gaudebat, dum in usus egentium suae tenuitatis viscera libenter effundebat, [Col. 0418B] potuit tolerari ad tempus, licet in communem redundarit injuriam, quod causa necessitatis fuerat introductum. Nunc autem, quando vestrae possessiones multiplicatae sunt etiam in immensum, privilegia haec potius ambitionis quam religionis instrumenta censentur.« Joannes Saresberiensis lib. VII, de Nugis curialium, cap. 21: »Primo quidem, dum religio paupertate gaudebat, et in aliorum necessitates aut usus effundebat viscera inopiae suae, indulta sunt privilegia possessionibus; quae, necessitate cessante et frigescente charitate, potius avaritiae quam religionis instrumenta creduntur.« Cum ergo agri illi magnam haberent invidiam, quia in immensum 548 ubique excreverant, coeptum est deinde quaeri quid per novalis vocabulum intelligi debeat. Super [Col. 0418C] ea re consultus Innocentius III ab episcopo Caesaraugustano respondit per novale intelligi debere agrum de novo redactum ad cultum, de quo non exstat memoria quod aliquando cultus fuisset. Exstat haec definitio in cap. Quid per novale. De verbor. signific., ex libro X, epist. 110, ejusdem Innocentii. Sed rursum hinc orta est gravis controversia aevo Gregorii noni. Nam quae Innocentii pontificatu novalia fuerant, novalium appellationem videbantur amisisse sub Gregorio. Ex iis itaque praestandas esse a monachis decimas nonnulli contendebant intra Gallias. Consuluerunt super ea re Arelatenses canonici oraculum apostolicae sedis. Respondit Gregorius terram de qua non exstat memoria quod aliquando culta fuisset, redactam per religiosos viros noviter ad [Col. 0418D] culturam, perpetuo debere, quoad immunitatem de non solvendis decimis, novalium jure censeri. Cap. Consultationi. De privileg. et excess. privilegiatorum. Itaque novale jam non erat, quia tractu temporis transierat in naturam agrorum. Sed novale erat semper ratione decimarum, id est, quoad decimarum praestationem, gaudebat privilegio novalium.

CAP. 46.---De nutrimine. Animalium videlicet. Nam de his quoque decima debetur ecclesiis. Lib. IV Capitular. cap. 40: »Consideratum est de frugibus terrae et animalium nutrimine super caetera nonae et decimae persolvantur.« Lib. V, cap. 146: »Constitutum est ut de frugibus terrae et animalium nutrimine et cunctis censibus, exceptis hortilensius [Col. 0419A] persolvantur.« Verum sequenti tempore pontifices Romani monachos liberarunt a praestatione decimarum ex nutrimentis. Cap. Ex parte. De decimis. Mirum est autem nullam olim super ea re adversum monachos motam fuisse litem, cum apud Petrum Blesensem et Joannem Saresberiensem gravissimas veterum temporum propter hoc querelas legamus. Nam apud Petrum Blesensem epist. 82, Richardus archiepiscopus Cantuariensis ita perstringit monachos Cistercienses: »Ut quid in alienam injuriam terras et nutrimenta vestra privilegiari facitis ut auferatis quod alienum est? Nunquid Abel de nutrimentis suis Dominum non respexit? Nunquid justiores 549 estis primo omnium justo, ut vos contra Dei justitiam erigatis?« Joannes Saresberiensis [Col. 0419B] lib. VII de Nugis curialium cap. 21. »Sumus, inquiunt, tuti apostolico privilegio, cujus beneficio de nutrimentis animalium et laboribus nostris decimas retinemus. Nempe apostolis omnia licent, sed omnia ab apostolicis fieri nequaquam expedit. Esto quod illi vobis hoc licenter concesserint. Vos an recte petieritis, videatis. Nunquid de nutrimentis Abel Dominum non respexit? Et fortasse de animalibus redduntur rectius, quia sine cultura nostra proveniunt. Plus enim laboris est in frugibus serendis et metendis.«

CAP. 51.---Sarta tecta. Id est tecta. Anastasius in vita Gregorii IV: »Fecit vero sarta tecta ejus omnia nova« et alibi pluries.

[Col. 0419C] CAP. 52.---Ecclesiae baptismales. Infra, cap. 271, »nisi in vicis et ecclesiis baptismalibus.« Tituli baptismales in praecepto Ludovici et Lotharii pro Ecclesia Rhemensi apud Flodoardum lib. II, cap. 19: »Exterius etiam in eadem parochia in castro Vonzensi titulum baptismalem et titulum in eadem parochia sancti Joannis similiter baptismalem.«

CAP. 56.---Ab huj. conviviis. Vide quae de hoc argumento dicta a nobis sunt ad homiliam sextam Caesarii episcopi Arelatensis, inter eas quae a nobis editae sunt.

CAP. 60.---Nihil super eo. Jubet haec constitutio ut super altari, in quo corpus Dominicum consecratur, nihil aliud ponatur nisi capsae cum sanctorum reliquiis [Col. 0419D] et libro Evangeliorum. Videtur ergo prohibere ne imagines super altari ponantur in quo corpus Dominicum consecratur. Eadem fuit, ut ego quidem arbitror, sententia Patrum Gallicanorum in concilio Turonensi congregatorum anno 567, qui ita statuerunt in canone tertio: »Ut corpus Domini in altari, non in imaginario ordine, sed sub crucis titulo componatur.«

Sacram. liber. Infra cap. 68: »Corporale in Sacramentorum libro ponatur.« Vide quanta libri istius reverentia fuerit apud veteres, quanta cura custoditus fuerit. Denique apud Flodoardum lib. III, cap. 5, Hincmarus archiepiscopus Rhemensis, qui tot rebus praeclare gestis inclaruit, laudatur quia »librum Sacramentorum, sed et Lectionarium, quos scribi [Col. 0420A] fecit, 550 ebore argentoque decoravit.« Vide notas nostras ad Agobardum, pag. 90.

CAP. 61.---Statim ejiciant. Dura ac severissima disciplina, si temporum nostrorum ratio habeatur. Christianus ad aliam ecclesiam quam ad suam proficiscitur in die festo, ut illic missam audiat, et expelli jubetur ab ecclesia non sua, ut ad suam redire cogatur. Haec erat saeculi illius disciplina. Nunc ista mutata sunt. Neque tamen id adeo vetus est quin et anno quoque 1202 vetitum esset Christianis deserere ecclesias suas ut oblationes suas deferrent ad alias ecclesias. Exstat enim in chartulario sancti Bertini in Sithiu vetus charta eo anno confecta, in qua ista leguntur: »Et si quis parochianorum de Peterse vel de Calays ibi saepe ad missam venerit, admonitus [Col. 0420B] a presbytero suo si hoc non emendaverit, publice excommunicabitur.«

Discordantes. Quam omnia tum ex charitate! Si qui Christiani dissidebant, statim reconciliabantur, si id fieri poterat ex consensu partium. Qui vero fratribus suis reconciliari recusabant, illis ecclesiae introitus interdicebatur donec ad pacem redirent. Capitula Herardi archiepiscopi Turonensis, cap. 120: »Discordes pellantur ab ecclesia donec ad pacem redeant.« Et is recipiebatur qui ad satisfactionem charitatis occurrerat. Libro VII Capitular., cap. 171: »Sancitum est ut personarum discordantium nemo, antequam reconcilientur, ad altare Domini accedere audeat vel gratiam communionis sanctae [Col. 0420C] percipere; sed geminato tempore per poenitentiam compensabitur in quo discordiae servierant. Quod si unus eorum, alio contemnente, ad satisfactionem charitatis occurrerit, ex eo tempore ut pacificus in ecclesiam recipiatur ex quo ad concordiam festinasse convincitur.« Vide Concordiam regularum cap. 12, § 17, et Reginonem lib. II, cap. 375 et sequentibus.

CAP. 66.---In aqua populum. Ex epistola 63 sancti Cypriani. Ex Cypriano autem citant etiam Etherius et Beatus lib. I adversus Elipandum, apud Stevartium pag. 92, et Rabanus lib. I de Institutione clericorum, cap. 31.

CAP. 67.---Ut calix. Admonitio synodalis antiqua: »Nullus in ligneo vel in vitreo calice audeat missam cantare.« 551 Laudatus est olim ab Hieronymo [Col. 0420D] Exuperius episcopus Tolosanus quod sanguinem Domini portaret in vitro. Vitreus enim calix, ut existimat Baronius, in usu fuit a temporibus apostolorum. Deinde vetitus est, inquit idem cardinalis, ob periculum quod immineret materiae fragili. Cujus rei exemplum exstat apud Gregorium Turonensem in lib. I cap. 46 de Gloria martyrum. Putat autem Baronius canonem istum Rhemensem, in quo vetitus est usus vitrei calicis, conditum fuisse in synodo quae Durocortori Rhemorum habita est ex praecepto Caroli Magni.

CAP. 69.---Parvulus infirmus. Antiquitus eucharistia dabatur etiam pueris, saltem morituris, ne sine communione seu viatico morerentur. Eam ob causam praecipitur his quibus officium baptizandi incumbit, [Col. 0421A] ut si alicubi longius exierint, eucharistiam semper secum habeant. Walterius Aurelianensis, cap. 7: »Ut semper eucharistiam presbyter habeat paratam; ut quando quis infirmatus fuerit, aut parvulus aegrotaverit, statim eum communicet, ne sine viatico moriatur.« Imo ex vetustissimo Libro Pontificali qui exstat ms. in bibliotheca monasterii sancti Remigii Rhemensis, scriptus autem est Hincmari archiepiscopi Rhemensis aevo, ut existimat qui illum vidit vir eruditissimus et istarum rerum peritissimus Antonius Faure doctor theologus Parisiensis, in Libro inquam illo Pontificali, dum ritus baptizandi praescribuntur, infans eodem tempore confirmari ac communicari jubetur quo baptismi gratiam consecutus est. Haec sunt verba veteris libri: »Deinde baptizet infantem [Col. 0421B] sub trina mersione, tantum sanctam Trinitatem invocans semel, ita dicendo: Et ego te baptizo in nomine Patris, et mergit, et Filii, et mergit, et Spiritus sancti, et mergit tertio. Statim autem confirmetur infans et communicetur ab episcopo ita dicente: Corpus et sanguis Domini.« In antiquissimo item Libro Pontificali ms. Ecclesiae Senonensis, scripto circa annum 980, quem nobis suppeditavit vir clarissimus Antonius Vion Herovallius, ista leguntur in ordine baptismi infantium: »Deinde baptizat sacerdos sub trina mersione, tantum sanctam Trinitatem semel invocans, ita dicendo: Et ego te baptizo in nomine Patris, et mergat semel, et 552 Filii, et mergat iterum, et Spiritus sancti, et mergat tertio. Ut autem surrexerit a fonte, faciat presbyter signum crucis de chrismate cum pollice [Col. 0421C] ejus, dicens orationem hanc: Deus omnipotens, Pater Domini nostri, etc. Et vestitur infans vestimentis suis, dicente presbytero: Accipe vestem candidam, etc. Si vero episcopus adest, statim confirmari eum oportet chrismate, et postea communicari. Et si episcopus deest, communicetur a presbytero dicente ita: Corpus Domini Jesu Christi custodiat te in vitam aeternam.« Et in epistola Jesse episcopi Ambianensis de ordine baptismi praecipitur ut post trinam mersionem episcopus puerum chrismate confirmet in fronte, novissime autem corpore et sanguine Christi confirmetur seu communicetur ut Christi membrum esse possit. Denique vir doctissimus Hugo Menardus adnotat ad librum Sacramentorum, pag. 144, episcopos antiquitus, postquam baptizaverant, statim [Col. 0421D] contulisse sacramentum confirmationis; quod etiam observatum est ab illustrissimo viro Petro de Marca archiepiscopo Parisiensi in notis ad concilium Claromontanum, pag. 312 in editione nostra. Idem, pag. 298 adnotat communionem corporis Christi pueris dari suetam usque ad Paschalis secundi tempora, eucharistiamque illis datam fuisse intinctam propter imbecillitatem aetatis. Antiquum in Ecclesia esse morem tradendi pueris puellisque corpus et sanguinem Domini ostendit, ex Augustino et Cypriano, Cellotius in Notis ad Capitula Walterii Aurelianensis. Quare mirum est illum post tot testimonia scribere ausum Ecclesiam universalem nunquam recepisse hunc norem absque nota novitatis. Tamenetsi enim usus ille jam exoletus sit, [Col. 0422A] hinc colligi non potest illum nunquam fuisse receptum. Permulta quippe sunt quae uno saeculo viguere, altero dimissa sunt. Veluti traditio calicis laico ad communionem accedenti. Veluti eucharistia intincta in sanguine Domini tradit infirmis, de qua Regino in capite sequenti, et alii multi.

CAP. 70.---Viaticum. Communio, ut paulo ante dicebamus. Libellus supplex monachorum Fuldensium Carolo Magno porrectus, cap. 5: »Ne sine confessione et necessario vitae viatico moriantur.«

CAP. 72.---Reges et sacerdotes. Praeceptum Ludovici VII pro Theobaldo 553 episcopo Parisiensi: »Scimus quia ex auctoritate Veteris Testamenti, etiam nostris temporibus ex ecclesiastica institutione soli reges et sacerdotes sacri chrismatis unctione consecrantur. [Col. 0422B] Decet autem ut qui soli prae caeteris omnibus sacrosancta chrismatis linitione consociati ad regendum Dei populum praeficiuntur, sibi ipsis et subditis suis tam temporalia quam spiritualia subministrando provideant, et providendo invicem subministrent.«

CAP. 74.---Eulogiis. Oblationibus, muneribus.

CAP. 77.---Per subdiaconum. Praecipit haec constitutio ut non per quemcunque ecclesiasticum, sed omnino per eorum aliquem qui sunt in sacerdotio constituti, chrisma petatur ab episcopo, mox ad ecclesiam deferendum ad quam pertinet minister qui ad petendum illud venerit. Si vero ea temporum necessitas fuerit ut neque presbyter neque diaconus ad civitatem proficisci propter hanc causam possint, tum licere eam curam committere subdiaconis. Appropinquabant [Col. 0422C] enim illi sacerdotio; et cum sacris altaribus ministrarent, sacra mysteria contrectabant, ut loquitur concilium Carthaginense sextum apud Reginonem cap. 92 libri primi. De iisdem haud dubie intelligendus canon 36 concilii quarti Carthaginensis, ubi sic habetur: »Presbyteri qui per dioeceses ecclesias regunt, non a quibuslibet episcopis, sed a suis, nec per juniorem clericum, sed aut per se ipsos, aut per illum qui sacrarium tenet, ante Paschae solemnitatem chrisma petant.« Rursum in libro septimo Capitular., cap. 310, statuitur chrisma ab episcopo »non aliis tradendum nisi solummodo presbyteris vel diaconis aut subdiaconis bene fidelibus. Indignum est enim ut alii illud suscipiant nisi illi qui hoc in tradendo usuri sunt.« Sequentia [Col. 0422D] saecula multum deflexerunt ab hac regula. Quippe non solum inferiorum ordinum clericos mitti mos fuit ad petendum chrisma ab episcopo, sed etiam laicos. Cui malo mederi cupiens Raymundus episcopus Helenensis ista statuit anno 1380, in sua synodo dioecesana: »Quanquam fuisset alias provide statutum quod per rectorem aliquem vel curatum non mitteretur ante Paschae solemnitatem ad sanctum chrisma nisi in sacris ordinibus constitutus, prout exposcunt canonicae sanctiones, 554 quia hoc a pluribus non servatur, imo meros transmittunt laicos pro eodem, idcirco praesenti constitutione ducimus ordinandum ut quicunque curatorum contrarium faciens, viginti solidorum poenam [Col. 0423A] incurrat monetae currentis, quos fabricae Elnensis ecclesiae volumus applicari.«

CAP. 78.---In confirmatione. Hinc colligitur non semper nec ubique valuisse morem confirmandi pueros statim atque baptizati erant. Quod haud dubie ita intelligendum est, si baptizati sint extra praesentiam episcopi. Vide Marcam in notis ad concilium Claromontanum, pag. 312 editionis nostrae.

CAP. 81.---Justissima necessitate. Verbi gratia, propter redemptionem captivorum; quod a Caesario Arelatensi episcopo factum esse docet Cyprianus in libro primo de vita ejus.

Vadimonium. Vadium, pignus. Vide Additionem ad caput 14 libri quarti de Concordia sacerdotii et imperii.

Stephanus papa. In epistola prima apud Isidorum [Col. 0423B] Mercatorem. Hinc ergo patet concilium Rhemense ex quo duo ista capita sumpta sunt, post Caroli Magni tempora celebratum fuisse si tamen celebratum ullum fuit in quo haec statuta sint, ac non potius sumpta sunt ex Capitulis Hincmari Archiepiscopi Rhemensis quae etiamnum exstant. Fieri quippe potest ut ista Regino crediderit ab Hincmaro constituta esse in concilio Rhemensi, quia fortassis in codice suo legebat ea sancita fuisse in synodo Rhemensi, dioecesana nimirum, non provinciali. Attamen nihil vetat quin haec eadem decerni potuerint etiam in synodo quapiam provinciali ab Hincmaro celebrata, ut major esset rerum constitutarum auctoritas. Nam caput 213 libri primi Reginonis, quod sumptum videri potest ex Capitulis [Col. 0423C] Hincmari, in epitomen contractum ex vetusto Rhemensi concilio laudatur a Vossio in libro secundo de Vitiis sermonis. Et infra cap. 120 istius libri exstat alius canon ex concilio Rhemensi, quem in concilio quodam editum fuisse manifestum est ex contextu orationis. Fortean autem ad illud ipsum concilium Rhemense referendum est caput sexagesimum istius primi libri, itemque ducentesimum septuagesimum secundum.

Secundum Hilarium. Apud Hincmarum: 555 »sicut Stephanus sanctus papa et martyr ad sanctum Hilarium in suis decretalibus docuit.« Burchardus et Ivo parte II, cap. 139: »sicut Stephanus sanctus papa et martyr sanctum Hilarium,« etc. Ex his ergo corrige Reginonem.

[Col. 0423D] CAP. 86.---Aut homicidio. Haec clausula non exstat in antiquis editionibus canonum apostolicorum. Exstat tamen apud Gregorium Turonensem lib. V, cap. 19 ex novo quaternione qui recenter adnexus erat libro canonum. Hinc factum ut duae dein canonum apostolicorum editiones viguerint, in quarum una exstabat clausula de homicidio, deerat autem in alia. Halitgarius enim referens canonem illum apostolicum lib. V, cap. 4, habet clausulam de homicidio: unde fortassis accepit Regino. Illam quoque videtur habuisse Gregorius IV in suo codice, uti diximus ad Agobardum. Contra Isidorus illam non habet, neque Rabanus, in epistola ad Heribaldum, neque demum Hincmarus, qui canonem [Col. 0424A] illum describit in epistola 49, cap. 3.

AD CAP. 97.---Caput istud sumptum est ex libro III Dialogorum sancti Gregorii, cap. 7.

CAP. 98.---Apud sanctum Gregorium lib. VII, indict. 2, epist. 39. Vide Posidonium in Vita sancti Augustini cap. 26, et Hincmarum epist. 48, cap. 10.

CAP. 104.---Cui sit necessitas. Vir clarissimus Joachimus Hildebrandus hanc interpretationem adjecit huic loco: »Si cui cognatae necessitas sit presbytero victum procurandi.« Videtur autem intellexisse de muliere cujus ope et ministerio indigeat presbyter ad ea procuranda quae victui necessaria sunt. Verus tamen ac genuinus hujus loci sensus, quantum ego conjicio, hic esse debet; ut si mater, amita aut soror presbyteri adeo pauperes sint ut [Col. 0424B] absque auxilio et ope ejus non habeant unde vivant, maneant quidem in eodem loco in quo presbyter habitat, sed procul ab aedibus ejus, presbyter vero domum ad eas mittat quae sustentationi illarum necessaria sunt. Capitula Herardi archiepiscopi Turonensis cap 19: »Ut conversationem feminarum earumque accessum et administrationem detestentur. Sin alias, velut contemptores canonum ab ordine deponantur. Et quibus ministrare necessaria decernunt, 556 longe eis domos praevideant in quibus non per se, sed per ministros subsidia porrigant.« Verum presbyteri fraudem huic constitutioni faciebant aetate Hincmari, ut ipse docet in epistola 48, cap. 33, his verbis: »Quidam presbyteri de reditibus ecclesiae [Col. 0424C] vel oblationibus ac votis fidelium res post ordinationem suam comparant, et in illis structuras faciunt, et quae ad ecclesiam pertinent ibidem collocant; et in eisdem mansis mulieres recipiunt, quae lanificium suum exerceant, et domus curam gerant. Et hac occasione suas ecclesias negligunt, et ad eosdem mansos recurrunt, et ibi commanent contra decreta canonum.« Vide infra apud Reginonem cap. 220.

Nulla femina ad alt. Infra cap. 120: »et quibus prohibetur ne sacrarium ingrediantur, nec ad altare appropinquent.« Ista insinuanda essent feminis aetatis nostrae, quae non solum intra cancellos stant, sed ad ipsum altare accedunt, tanquam divina cum presbyteris celebrare debeant. [Col. 0424D] Cui malo nemo est qui resistat, tamenetsi nihil majore cura provisum sit a Patribus quam ut ista non licerent feminis. Neque dubito quin si religiosissimus sexus ista doceretur prave agi et contra mentem Ecclesiae, non dubito, inquam, quin lubentissime abstineret a corruptela illa pravae consuetudinis. Olim, ut adnotavimus ad Concilia Galliae Narbonensis, eo usque processerat scelerata audacia ut mulieres altaribus astarent et plerumque ipso oblationis tempore coram omnibus impudenter acciperent quod Deo offerebatur in altari. Si ab hoc facinore dein abstinuerunt feminae admonitae, sperandum est nostras facile mutaturas si intelligant quiddam irreverentius agi erga Deum [Col. 0425A] et Ecclesiam cum illae perrumpunt ultra cancellos altaris. Haec admonere visum est, ut saltem in hoc capite corrigatur vita Christianorum.

CAP. 105. Eleemosynis redimat. Istud deinde vocaverunt redemptionem peccatorum. Paschalis II in epistola ad Norigaudum Augustodunensem epicopum: »Pro redemptione vero peccatorum morientes in Ecclesia in qua fidei sacramenta acceperunt eleemosynam dare secundum apostolica decreta statuimus omnino et confirmamus.« Ex eo porro fonte ut plurimum prodierunt 557 possessiones, latifundia, et agri, ex quibus ditata et amplificata est Ecclesia, uti diximus ad Agobardum.

CAP. 115.---Rem differretur. Legendum haud dubie [Col. 0425B] est remedium non differretur, ut monuimus. Sic enim habent vulgatae editiones epistolarum sancti Leonis, et plerique codices manuscripti. Attamen in Collectione Isidori, unde Regino videtur accepisse, legitur ut hic editum est. Et in veteri codice ms. bibliothecae Regiae, tum in alio pervetusto codice ms. monasterii sancti Germani de Pratis, in quibus Dionysii collectio continetur, inter decreta sancti Leonis, unde sumptum est hoc caput, ita omnino scriptum est, usque ad communionis remedium differatur. Eam vero lectionem habet etiam Halitgarius lib. III, cap. 14, tam in editione Canisii quam in veteri codice ms. monasterii Corbeiensis, tum etiam in editione quae sub Rabani nomine emissa a Colvenerio est in tomo sexto operum Rabani.

[Col. 0425C] CAP. 119.---Postquam. Vel ex hoc loco confici potest viaticum olim dari solitum post extremam unctionem.

CAP. 123.---Nisi quem episcopus. Lege generali vetitum olim erat ne quis intra ecclesiam sepeliretur, ut pluribus docet Gretserus in libro secundo de Funere Christiano, cap. 8; quod privilegium etiamnum retinet ecclesia quae sancto Saturnino dicata est in civitate Tolosana. Nam Augustinus Cantuariensis sepultus non est in ecclesia, sed in porticu aquilonari ecclesiae, ut Beda docet lib. II, cap. 3, Historiae ecclesiasticae gentis Anglorum. Postea tamen licuit sepelire intra ecclesiam episcopos, abbates, dignos presbyteros et fideles laicos, ut ait concilium Moguntinum sub Carolo Magno habitum, id est justos [Col. 0425D] homines qui per vitae meritum talem vivendo suo corpori defuncto locum acquisiverunt, ut Theodulfi verbis utamur. Ista perdiu viguisse animadverto. Et tamen vetus sepulcrum lapideum Ademari vicecomitis Scalarum et abbatis laici monasterii Tutelensis, qui regnante Rodulpho rege floruit, videtur hodie in ecclesia Tutelensi. Verum multae rationes erant quae istum in ecclesia sepeliri sinerent. Primum, quia restaurator monasterii fuerat, illudque omnium bonorum 558 suorum haeredem ex asse esse jussit, tum etiam quia haud dubie celebris erat opinione sanctitatis. Nam hactenus sanctus vocatur a Tutelensibus. Quanquam necesse non est eum in ecclesia sepultum fuisse eo tempore quo mortuus est, tamen etsi sepulcrum [Col. 0426A] ejus nunc sit intra ecclesiam. Evenisse illi potuit aliquid simile narrationi quae exstat apud Bedam de corpore sancti Augustini, quod foras juxta ecclesiam positum est, quia ea necdum fuerat perfecta nec dedicata; mox vero ut dedicata est, intro illatum et in porticu illius aquilonari decenter sepultum est; in qua etiam sequentium archiepiscoporum omnium sunt corpora tumulata, praeter duorum tantummodo, id est Theodori et Berhtwaldi, quorum corpora in ipsa ecclesia posita sunt, eo quod praedicta porticus plura capere nequivit. Nam quia fortassis Ademarus conditus erat in loculo juxta humilem quae tunc erat ecclesiam monasterii, cum ea ducentis post annis rursum aedificata et amplificata est, jamque intrare in ecclesiam coepissent corpora mortuorum, proclive [Col. 0426B] fuit monachis Tutelensibus, ob sanctam viri memoriam et ingentium ejus beneficiorum, tumulum ejus ecclesia concludere. Nam ille est in extrema ecclesia, in angulo, loco videlicet remotissimo ab altari quod vocant majus. In lapide sepulcrali haec antiquitus scripta fuerunt, quae nunc quoque leguntur,


+ XPE SERVA TUUM PER SECLA ADEMARUM. AMEN. +

CAP. 125.---Exedra. Ita vetus codex Parisiensis ms. pro eo quod editio Helmaestadiensis habet extra ecclesiam. Huic emendationi, quae alioqui necessaria est, astipulantur Burchardus, Ivo, vetus canonum collector ms. in bibliotheca Regia, et Gratianus, ubi scriptum est in exedris. Statuit enim canon ut nemo in ecclesia sepeliatur, sed in atrio aut in porticu aut in exedra ecclesiae. Itaque qui generaliter prohibuit [Col. 0426C] ne mortui sepeliantur intra ecclesiam, frustra juberet ea sepeliri extra ecclesiam, si vera esset vulgata lectio synodi Nannetensis. Igitur in tribus locis extra ecclesiam sepeliri poterant corpora mortuorum, in atrio videlicet, in porticu et in exedra.

559 Atrium est proprie spatium vacuum quod remansit ex area sive solo ubi aedificata est ecclesia, atque ita atrium omnem circum ambit ecclesiam. Atrium tamen cum dicunt auctores ecclesiastici, intelligunt ut plurimum eam partem atrii quae proxima januis est, in qua vestibulum. Infra lib. II, cap. 31: »Si in atrio ecclesiae, cujus porta reliquiis sanctorum consecrata est,« etc. Anastasius in Vita Sergii secundi: »Conjungente vero eodem rege, universosque gradus ejusdem sacratissimae beati Petri ecclesiae [Col. 0426D] ascendente, ad praenominatum appropinquavit pontificem, qui in atrio super gradus juxta fores ecclesiae cum universo clero et populo Romano assistebat.« Ditmarus Mersepurgensis in libro primo Chronicorum: »Cum ad atrium defunctorum veniret, videns in eo magnam multitudinem oblationes offerentem sacerdoti coram templi foribus stanti primo substitit.« Anastasius in Vita Doni primi: »Hic atrium beati Petri apostoli superius, quod est ante ecclesiam in quadriporticum, magnis marmoribus stravit.« Quo loco sic aliqui legunt: »Hic atrium beati Petri apostoli superius, quod paradisus dicitur, estque ante ecclesiam,« etc. Atrium enim aliquando vocatum est paradisus, ut pluribus ostendit [Col. 0427A] Heribertus Rosweydus in notis ad Paulinum; ubi etiam post Breulium adnotat atrium ecclesiae Parisiensis, quod nunc vulgo Parvis dicitur, paradisum vocari in antiquis chartis ejusdem ecclesiae. Cur autem atrium vocatum sit paradisus aperit vetus charta sancti Victoris Massiliensis, edita in annalibus Massiliensibus, pag. 296. Ex paradiso igitur factus est parvisius. Qua voce utitur Matthaeus Parisius, cujus haec sunt verba ad annum 1250, pag. 798, ultimae editionis Londinensis: »Unde pro illa substantia persolvenda cogebatur ille pauperculus, multis diebus scholas exercens, venditis in parvisio libellis vitam famelicam et codrinam protelare.« Atque hic mos etiamnum durat ut libri vulgo vendantur in parvisiis, praesertim in parvisio ecclesiae Parisiensis. [Col. 0427B] Fallitur ergo Vossius, qui parvisium hic interpretatur scholam parvulorum.

Porticus est locus deambulationi aptus, ut sunt claustra ecclesiarum et monasteriorum. Incertae autem antiquitus fuere sedes porticuum. Nam cum hodie ubique sint in latere ecclesiae, olim alicubi erant inter 560 ecclesiam et vestibulum, tum ad utrumque latus templi ut de templo Tyrio testatur Eusebius lib. X Historiae ecclesiasticae, cap. 4. Hinc porticus aquilonaris apud Bedam lib. II, cap. 3, Historiae ecclesiasticae gentis Anglorum, et septentrionalis ac meridiana apud Rabanum in descriptione Ecclesiae Fuldensis. Romae porticum basilicae sancti Petri fuisse ante januam ecclesiae colligi potest ex loco supra relato ex Vita Doni papae, ubi atrium dicitur [Col. 0427C] fuisse ante ecclesiam in quadriporticum. Quod etiam colligi potest ex Isidoro lib. XV Originum, cap. 3, qui adnotat atrium hinc dictum quod addantur ei tres porticus exterius.

Exedra, si vocabuli originem attendimus, erat locus circum ecclesiam in quo sedere ac requiescere licebat. In templo Tyrio exedrae erant constitutae extra illam partem ecclesiae in qua nos majus altare collocamus, in circuitu chori, sic ut conjungerentur deinde cum portis quibus in medium templum intrabatur. Existimo antem exedras constituisse partem murorum ecclesiae, id est, factas in muro sedes in circuitu ecclesiae, ut etiamnum videmus in aliquibus ecclesiis. In muro dein illo prominenti cum nonnulli cupiissent sepeliri, cameras quasdam ac fornices [Col. 0427D] construebant in exedra. in quibus eorum corpora condebantur; atque istiusmodi camerae plures etiamnum videntur in circuitu ecclesiae Tutelensis. Recte ergo adnotatum est a Bartholomaeo Brixiensi 13, q. 2, cap. Praecipiendum, exedras dici quasdam voltas quae exterius adhaerent parietibus ecclesiae. Exedrarum usus desiit, cum, gliscente abusu, palam ac publice omnes in ecclesia sedere coepissent, etiam laici ac feminae. Hinc tot diversae interpretationes hujus vocabuli, cum nihil certi statui posset de re quae jam vetustate exoleverat.

Itaque ut ad id redeamus unde digressi sumus, tria extra ecclesiam loca erant in quibus sepeliri poterant corpora mortuorum, atrium videlicet, porticus [Col. 0428A] et exedra. Honorificentior autem sepulturae locus per illas tempestates erat in atrio, ante portam ecclesiae, id est in nobilissima atrii parte. Adnotat enim Gretserus in libro secundo de Funere Christiano, cap. 8, Constantinum Magnum sepeliri voluisse in vestibulo 561 ecclesiae CP. eodemque in loco deinceps sepultos esse plurimos imperatores ac pontifices. De Othone secundo imperatore testatur Leo Marsicanus in libro secundo Chronici Cassinensis, cap. 9, eum sepultum esse in atrio ecclesiae beati Petri apostoli. Et libro IV, cap. 8, agens de Elgaita Roberti ducis uxore, ait eam in ecclesiae paradiso ante basilicam Petri apostoli tumulari voluisse. Sic antiquitus sepulcra comitum Tolosanorum erant in atrio ecclesiae sancti Saturnini, prope portam, ubi [Col. 0428B] hactenus videntur, donec Urbani secundi auctoritate coemeterium eorum constitutum est in atrio basilicae deauratae. Et, ut domesticis utamur exemplis, vestibulum ecclesiae Tutelensis erat olim locus destinatus sepeliendis vicecomitum Turennensium corporibus, quorum erant ampla ac magnifica in ecclesiam illam merita ac beneficia; eorumque sepulcra etiamnum manent post tot saecula. Alicubi tamen porticus erat honorificentissimus sepulturae locus. Legimus enim apud Bedam in libro secundo Hist. eccles., cap. 3, Augustinum et caeteros Cantuarienses archiepiscopos in porticu Cantuariensis ecclesiae sepultos fuisse donec necessarium fuit eos sepeliri intra ecclesiam, quia porticus illa plures capere non poterat.

Praeter atrium illud quod erat ante principalem [Col. 0428C] portam ecclesiae, in quo viri principes sepeliebantur, aliud atrium erat in quo sepeliebantur omnis conditionis homines. Erat autem atrium illud proprie coemeterium. Vetus charta Archambaldi vicecomitis Combornensis pro monasterio Tutelensi: »Hoc autem ipse Gaucelinus de Petrabuferia postea devote adimplevit ad ostium cimoeterii sancti Martini, quod est ante portam ecclesiae sancti Martyris Juliani.«

CAP. 129.---Per suam incuriam. Statuta synodalia Simonis episcopi Sodorensis cap. 4: »Capellani caveant ne per negligentiam aliquis infans sine baptismo, quod absit, moriatur.«

CAP. 132.---Tabula consecrata. Hincmari Capitula, tit. 3, cap. 3: »Tabulam quisque presbyter, cui necessarium fuerit, de marmore vel nigra petra [Col. 0428D] aut litio honestissimo secundum suam possibilitatem honeste affectatam habeat, et nobis ad consecrandum afferat, quam secum, cum expedierit, deferat, in qua sacra mysteria 562 secundum ritum ecclesiasticum agere valeat.« Litium porro, ut hoc quoque obiter dicamus, ea lapidis nigri species esse videtur quo vulgo utimur ad cooperiendas domos, quem a vocabulo Gallico ardoise Nicotius vocavit ardosiam, Monetus lithostilben. Tabulam illam consecratam, qua uti debebant presbyteri cum sacra mysteria celebrabant extra ecclesiam, altare portatile vocaverunt sequentia saecula. Exstat autem in Pontificali Romano ordo de consecratione tabulae sive altaris portatilis.

[Col. 0429A] CAP. 142.---In hoste. In exercitu, ut statim dicet. Prohibet autem ne quis eorum qui militant, alios cogat ad bibendum, nimirum usque ad ebrietatem. Alioqui enim nulla lex vetat quin amici invicem bibant, modo res haec stet intra terminos sobrietatis.

CAP. 169.---Disciplinam. Id est, privatam flagellorum castigationem. Existimabat vir doctissimus Joannes Morinus istud poenae seu medicinae poenitentialis genus inauditum in Ecclesia fuisse ante annum nongentesimum quinquagesimum, exemplumque datum fuisse a Dominico Loricato, cujus virtutem ac fortitudinem humana majorem celebrat Petrus Damiani. Sed ego in Regula sancti Aureliani episcopi Arelatensis ita lego capite 41: »Pro qualibet [Col. 0429B] culpa si necesse fuerit flagelli accipere disciplinam, nunquam legitimus excedatur numerus, id est, triginta et novem.« Et concilium Moguntiacum sub Carolo Magno habitum ita statuit in capite 45: »Volumus ut disciplinam condignam habeant qui haec discere negligunt, sive in jejunio sive in alia castigatione emendentur.« Descriptum est autem caput istud in libro quinto Capitular., cap. 95.

CAP. 176.---Ad venandum. Vide Petrum Blesensem epist. 56 et 61, et notas nostras ad Agobardum.

CAP. 191.---A monasteriis. Itaque haec constitutio edita fuit adversus monachos; qui cum de singularitate censerentur, missas solitarias celebrare praesumebant.

[Col. 0429C] CAP. 192.---Sacerdotali catalogo. Id est, ex eis qui in clero cooptati sunt, eo nomine a plebe distincti.

CAP. 194.---Quotidie eucharistiam. Libellus supplex monachorum Fuldensium, Carolo Magno porrectus, cap. 4: »Quod 563 communicationem fracti panis ante cibum quotidie sumere non respuatur secundum exempla praecedentium Patrum.«

CAP. 196.---Non ante discedat. Vide homiliam octavam Caesarii Arelatensis.

CAP. 199.---Torunensi. Ne quis putet hic erratum esse a typographo, moneo sic scriptum esse in editione Helmaestadiensi et in codice ms. Parisiensi quo nos usi sumus in hac editione.

Cum his verbis. Supra cap. 70: Corpus et sanguis, [Col. 0429D] etc. Aevo Roberti Francorum regis, ut in Vita ejus testatur Helgaldus, ita dicebant: Corpus Domini nostri Jesu Christi sit tibi salus animae et corporis. Ea formula non usurpatur his ultimis temporibus. Nobis enim, cum communicamus, haec tantum presbyter dicit: Corpus Domini nostri Jesu Christi custodiat animam tuam in vitam aeternam. Amen.

CAP. 203.---Capitula habeat. Id est, si temporum nostrorum verbis loqui volumus, Summam casuum conscientiae.

CAP. 208.---Pensum servitutis suae. Officium suum, ut hodie loquimur. Exstat apud Stevartium elegans praefatio veteris cujusdam scriptoris in psalmos ad Bathuricum episcopum Ratisbonensem, qui sub Carolo [Col. 0430A] Magno vixit; in qua perstringit acerrime episcopos quosdam sui temporis, qui caetera dediti voluptatibus suis per totum diem, officium suum recitabant partim cum ibant cubitum, partim cum se mane vestibus induebant. Lubet hic referre ipsa hominis verba: »Alii vero qui, quod pudet dicere, etiam episcopi, tota die conviviis et poculis vacantes, et pene usque in noctis medium vel usque ad gallorum cantum aut eo amplius diversis student potionibus suae satisfacere voluntati, isti tales, magis studentes hominibus placere quam Deo, prius quam dormitum eant, nocturnas vigilias desidiose persolventes, stratu mox decubant, donec iterum tempus manducandi et bibendi redeat. Surgentes vero, cum se vestibus induunt, diurna peragunt officia, putantes [Col. 0430B] sibi sufficere posse si saltem quoquo modo illa decantent.« Ne vero episcopi nostrates putent id sibi a me dictum esse, quasi illos traducere voluerim, 564 iisdem apud ipsos verbis utar quibus utitur idem auctor erga Bathuricum: »Non enim talia referendo, inquit, vos denotare volo, sed ne his participemini admonere summa humilitatis subjectione praesumo.«

CAP. 213.---Cum urso. Solebant enim in Kalendis Januariis transformare se homines in pecudes, aut in feras, aut in portenta, ut ex Maximi episcopi Taurinensis homilia de Kalendis Januarii jampridem collegerunt viri docti. Assumebant itaque cervorum ac vitulorum formas, tum etiam ursorum, ut mutorum animalium insanam petulantiam liberius ac [Col. 0430C] licentius imitari possent. Postea cum id vetitum fuisset tam ecclesiasticis quam civilibus legibus, hanc insaniam Christiani a Kalendis Januariis transtulerunt in dies illos qui antecedunt initium Quadragesimae. Vide synodum Antissiodorensem Aunacharii, epistolam Zachariae ad Bonifacium, quae est 142 inter Bonifacianas, et edictum Carlomanni in initio libri quinti Capitularium.

Talamascas. Id est larvas, ut antea explicatum est. Hoc caput, in epitomen redactum, ex vetusto Rhemensi concilio refert Vossius in libro secundo de Vitiis sermonis: »Larvas daemonum, quas vulgus talamascas vocat, sub anathemate prohibemus.« Hinc masque apud nos pro larva. Ex eodem fonte ortum est quod occultae litterarum notae, quibus aliquid [Col. 0430D] aliis celatum volumus quam ei ad quem scribimus, talamascae dicuntur in fragmento Odonis Ariberti de caede Bernardi comitis Barcinonensis, cujus partem edidimus in notis ad Agobardum: »Caetera quae pandere periculosum est litteris talamascis inscribam.« In hoc porro loco, pro eo quod editio Helmaestadiensis habet quas vulgo dalamaschas vocant, nos, secuti auctoritatem codicis Parisiensis et Hincmari, tum etiam ne turbaremus fontes ex quibus sua Burchardus accepit, edidimus, quas vulgo talamascas dicunt. Qui vero codicem Helmaestadiensem antiquitus descripsit, videtur ante oculos habuisse concilium Rhemense a Vossio laudatum.

CAP. 216.---Presbyteri per Kal. Constitutio Riculfi [Col. 0431A] episcopi Suessionensis, cap. 20: »Rationi quoque proximum esse sanximus ut in unoquoque mense, statuta 565 die, id est in Kalendis uniuscujusque mensis, per singulas decanias presbyteri simul conveniant; et convenientes, non pastis vel potationibus vacent, sed de suo ministerio et religiosa conversatione atque de his quae in eorum paroechiis accidunt sermonem habeant.«

Singulos biberes. Infra libro II, cap. 432: »Singuli singulos biberes accipiant.« Id est singulos vini scyphos, ut Vossius interpretatur. Regula sancti Benedicti, cap. 35: »Septimanarii accipiant super statutam annonam singulos biberes.« Regula sancti Aureliani in epilogo. »Cibaria quotidie ad refectionem tria, ad prandium duo, ad coenam duo. Biberes [Col. 0431B] ad refectionem, id est, in aestate merum, et tres caldellos.« Et infra. »Biberes binas ad prandium.« Ekkehardus in libro de Casibus monasterii sancti Galli, cap. 11: »Invitat tandem abbas pariter ad nonales fratrum, quibus conscripti essent, biberes.« Ex his ergo patet male in editione Helmaestadiensi scriptum esse singulos libere excipiat. Male item apud Burchardum singulos bibere faciant.

Ultra tertiam vicem. Vide lib. V de Concordia sacerdotii et imperii, cap. 51, § 2.

CAP. 218.---Propriae ecclesiae. Admonitio synodalis antiqua: Res et facultates quas post diem ordinationis vestrae acquiritis, ad ecclesiam ad quam titulati estis pertinere sciatis. Paschalis II in epistola ad Norigaudum episcopum Augustodunensem: »Illud [Col. 0431C] autem apostolica auctoritate statuimus, ut nulli presbytero,« etc., ut infra in Appendice actorum veterum, tit. 21.

CAP. 220.---Inquirendum. Vide notas ad caput centesimum quartum.

CAP. 230.---Usuris. Concilium Suessionense habitum anno 1078, sub Manasse archiepiscopo Rhemensi: »Ut nullus clericus aut laicus Christianus usuras accipiat. Et si quis res alicujus in vadimonio suscepit, et jam inde capitale suum habet, res ipsas reddat, et non plus accipiat.«

CAP. 241.---Rewadiare. Ita prorsus codex ms. Reginonis. Pro quo editio Helmaestadiensis habet, ut banni nostri rei per fidejussores, etc. Emendationem nostram confirmant etiam libri Capitularium et liber [Col. 0431D] legis Longobardorum. Rewadiant bannum, ut Sirmondus ait, qui ad banni mulctam judicio damnati, pro ea dant 566 wadium. Charta Mathildis reginae pro monasterio sancti Bertini in Sithiu: »Judicaverunt etiam praedicti arbitri quod si rusticus ostium suum contra ministerialem et scabinos abbatis clausisset, liceret scabinis et ministeriali ostium impellendo aperire, et vadium, etiam scriniis fractis, si extra seram non invenissent, asportare.« Lindenbrogius et Spelmanus rewadiare explicant relaxare. Vide Vossium in libro quarto de Vitiis sermonis.

Armiscaram. Editio Helmaestadiensis, aruscaram, quod Hildebrandus interpretatur poenam arbitrariam. Infra lib. II, cap. 423: »Nostram harmiscaram [Col. 0432A] durissimam sustinebunt.« Adnotat Sirmondus ad Capitula Caroli Calvi harmiscaram graviorem mulctam fuisse, quae a principe pro arbitrio extra ordinem imponi soleret. Vide Vossium in libro secundo de Vitiis sermonis, qui recte hic Vitum Amerbachium reprehendit.

CAP. 242.---Si plures. Breviarium est canonis 32 concilii Triburiensis, ut plerumque solet Regino ita referre canones illius synodi. Agitur autem illic de jure patronatus. Jubet ergo canon ut si plures unius ecclesiae patroni fuerint, et convenire inter illos non potuerit de presbytero qui illam regat et gubernet, episcopus ecclesiam claudat et sacrum in ea ministerium celebrari prohibeat donec patronis concordia redeat; quod antea constitutum fuerat in synodo [Col. 0432B] Cabilonensi secunda. Apud Burchardum tamen lib. II, cap. 43, et in prima collectione Decretalium cap. 1, de jure patron., hic canon, qui reperitur editus in concilio Cabilonensi, tribuitur concilio Mediomatricis. Burchardus autem et Bernardus Circa ex diversis exemplaribus hunc canonem Metensem descripsisse videntur, cum diversae sint eorum lectiones in nonnullis locis ejusdem capitis. Itaque fieri potest ut editus quoque fuerit in Metensi quapiam synodo. Immutatum porro postea est hoc jus auctoritate Innocentii III Romani pontificis. Hic enim statuit ut si de jure patronatus controversia emerserit inter laicos, et cui competit infra quatuor menses non fuerit definitum, ex tunc ecclesiam ipsam dioecesanus episcopus non differat de persona idonea [Col. 0432C] ordinare. Exstat haec constitutio 567 apud Innocentium III, lib. I, epist. 521, et inde in cap. Cum propter. De jure patron.

CAP. 243.---Dividi inter plures. Vetus est haec regula, ut pluribus exemplis probari posset, eodem nimirum jure quo vetitum erat ne duo episcopi essent in una Ecclesia. Verum quoniam nonnulli interdum ab hac regula discedebant, admoneri illos subinde oportuit ne sanctissima instituta desererent. Recruduit tamen saepe id malum, adeo ut etiam aliquando ecclesia una duobus presbyteris eodem tempore committeretur cum consensu et auctoritate episcoporum. Exstant enim litterae Rodhmundi Augustodunensis episcopi, datae circa annum 940, quibus Capellam sancti Germani de Centissa committit duobus clericis, [Col. 0432D] »ut eam diebus quibus advixerint teneant, regant, possideant.« Integrum diploma edetur infra in Appendice actorum veterum.

CAP. 246.---Si autem. Burchardus lib. III, cap. 239, refert hunc canonem »ex concilio Rhemensi praesente Ludovico imperatore, cap. 5,« cum sit concilii Meldensis. Ita visum Burchardo omnia mutare.

Canes aut Genitiarias. Puto hic vocem genitiarias invidiose positam esse, ut innuerent episcopi decimas quas laici percipiebant in pravos usus fuisse conversas, nimirum ad canum et scortorum sumptus. Juvat hanc conjecturam caput 132 istius libri, ubi sic legitur, »inter canum discursus et scortorum greges.« [Col. 0433A] Praeterea inter varia capita de quibus laici olim interrogabantur ab episcopo, istud quoque ponitur infra cap. 37: »Si aliquis in sua domo consentit cum propriis ancillis vel geneciariis suis adulterium perpetrare.« Denique auctor dialogi de Statu Ecclesiae, qui a Cordesio editus est cum epistolis Hincmari, saeculares homines redarguens qui redditus ecclesiasticos possidebant, his illos verbis increpat: »Vos cum uxoribus et ancillis vestris, et, quod pejus est, nonnulli cum scortis decimas et oblationes fidelium manducabitis.« Alias enim genitiariae vocabulum honestum est, quod idem valet ac ancilla. Infra lib. II, cap. 176, ex concilio Nannetensi: inter genitiarias suas residentes. Ludovicus rex Bajoariorum in tomo secundo Metropolis Salisburgensis, pag. [Col. 0433B] 12, »Mancipia 568 infra curtem inter pueros et feminas genecias numero viginti duo.« Titulus 80 legis Alamannorum: De eo qui cum ancilla vestiaria et geneciaria concubuerit. Lex autem explicat quid sit ancilla geneciaria: »Et si cum puella de genecio priore concubuerit aliquis contra voluntatem ejus, cum VI sol. componat. Si quis cum aliqua de alio genecio contra voluntatem ejus concubuerit, cum III sol. componat.« Genitiariae ergo dictae ancillae quia in genecio sive gynaeceo positae erant, id est in ea parte domus ubi feminae, ut Nannetensis concilii verbis utamur, de lanificiis suis et operibus textilibus et muliebribus inter se tractabant. Geneciorum autem duo genera fuisse colligi potest ex loco jam laudato legis Alamannorum, superius et inferius, id est, ut [Col. 0433C] interpretatur Spelmannus, honestius et servilius. Existimat enim vir doctissimus genecium fuisse locum poenae mulierum destinatum, sicut olim in more fuit viros dare in pistrinum poenae causa. Sane in libro secundo legis Longobardor., tit. 37, cap. 7, legimus eam antiquitus poenam sanctimonialibus corruptis irrogatam fuisse ut genecio traderentur, abrogatamque propterea eam legem ab imperatore Lothario, ne postea locum moechandi cum pluribus haberent, si in genecio constituerentur. Eae vero, quoniam stamina etiam pensaque, quae muliebrium operum vocabulo continentur, ducebant, pensiles ancillae vocantur in libro secundo legis Longobardor., tit. 9, cap. 2, ubi praecipitur ministris reipublicae ut mulierem liberam, quae servo sponte nupserit, in [Col. 0433D] curtem, id est palatium regis ducant et inter pensiles ancillas constituant. Haec erat igitur poena ejus quae se servo conjunxerat. Superest ut investigemus quod discrimen esset inter duo genecia. Nam Spelmannus hanc partem reliquit intactam. In superiore igitur haud dubie genecio constitutae erant ancillae originales, id est quae non peccaverant, sed ex servis natae erant in domibus dominarum. Has itaque honestius tractabant. Quae vero peccaverant, eae fortassis in ergastulis constitutae, ne in conspectum quidem dominarum admittebantur; sed id quod vilius erat intra domum curabant, felices quod adhuc aut vivere permittebantur, aut exsilium non tolerabant.

[Col. 0434A] 569. AD. CAP. 254.---Presbyter unam. Vide Notas ad epistolam 29 Lupi Ferrariensis.

AD CAP. 259.---Poenitentem invitet. Vide homiliam primam Caesarii, Arelatensis.

AD CAP. 285.---Qualis tribulatio. Cum prodigium quoddam eveniebat, jejuniis illud, precibus et missarum celebrationibus expiabant. Bonifacius martyr epist. 72, quae tota est de hac materia: »Illas missas quae pro tempestatibus fieri soleant celebrare vos, presbyteri, recordamini.« Exstat in libro Sacramentorum missa pro quacunque tribulatione. Nuper vero ego aliam reperi in veteri codice ms., quam in Appendice actorum veterum edere visum est.

Edictum nostrum. Hinc colligi posse videtur jejunia et supplicationes quae extra ordinem injungebantur, [Col. 0434B] non absque auctoritate principis interdum consuevisse decerni. Frustra enim princeps tolleret necessitatem exspectandi edicti si ea nulla fuisset. Carolus Magnus in brevi capitulorum quod a Sirmondo editum est in tomo secundo Conciliorum Galliae, pag. 262. »Primo commemorandum est quod anno praeterito tria triduana jejunia fecimus, Deum orando ut ille nobis dignaretur ostendere in quibus conversatio nostra coram illo emendari debuisset: quod nunc facere desideramus.« Ludovicus Pius in tertio capitulari Aquisgranensi, cap. 3: »Recordari vos credimus qualiter hoc anno consilio sacerdotum et aliorum fidelium nostrorum generale jejunium per totum regnum nostrorum celebrare jussimus.« Et infra: »Volumus ut generale triduanum jejunium [Col. 0434C] secunda feria post octavas Pentecostes celebrandum indicetur et generaliter ab omnibus cum summa devotione observetur.« Vide concilium Parisiense VI, in epistola ad Ludovicum et Lotharium imperatores, et lib. VI Capitular., cap. 184.

CAP. 286.---Praestat. Commodat, mutuum dat. Gallice, qui prête. Ruricius Lemovicensis lib. I, epist. 7, ad Bassulum Cadurcorum, uti reor, episcopum: »Librum quem praestiteratis me remisisse significo.« Lib. II legis Wisigothor., tit. 5, cap. 2: »Si quis alicui jumentum aut caballum aut aliud animal praestiterit.« Titulo 54 legis Salicae: »Si quis alteri de rebus suis aliquid praestiterit, et ei reddere noluerit.«

570 CAP. 289.---Absidam. Editio Helmaestad., [Col. 0434D] absidem. Utrumque dicitur, sed absida frequentius. Vulgo autem absidam interpretantur sedem sive thronum episcopi in ecclesia. Equidem consentio thronum fuisse, uti nunc quoque est, in absida, id est, intra spatium arae majori propinquum, quod ut plurimum cancellis separatur a reliqua parte ecclesiae. Sed cum apud Anastasium in Vita Leonis III, reperiam illum fenestras de absida ex vitro diversis coloribus conclusisse atque decoravisse, cogor absidem interpretari de spatio illo quod, ut dixi, propinquum est arae majori, et cancellis separatum est a reliqua ecclesia. Vide Glossarium Francisci Pithoei, et Rosweydi Onomasticon ad Vitas Patrum.

CAP. 290.---Cilicium. Quod ecclesiae vestimentum [Col. 0435A] vocat Ruricius lib. II, epist. 20. Vide notas nostras ad homilias Caesarii Arelatensis.

CAP. 291.---Expellant. Ex veteri Ecclesiae more, quae poenitentes a conventu et communione removebat. Insignis est in eam rem homilia prima Caesarii Arelatensis. Sed hanc regulam postea in gratiam monasteriorum infregerunt Romani pontifices.

Ut peccemus instigat. Hanc formulam esse vetustam facile colligitur ex Ruricio Lemovicensi, apud quem ista leguntur lib. II, epist. 12: »At quo priores dicturi sumus iniquitates nostras coram Domino vel prolaturi nisi diabolo utique, qui delictorum et incentor est et delator? Ipse enim ut peccemus instigat. Ipse, cum peccaverimus, accusat. Et ideo in confessione criminum a nobis praeveniatur in saeculo, ut [Col. 0435B] contra nos non habeat quod proferat in futuro.«

Necasti partus.---Obscurus est hic locus. Parentibus enim imponit decem annorum poenitentiam qui liberos suos voluntarie occiderint, statim vero eos duodecim annos poenitere jubet qui filium vel filiam occiderint. Ne quis vero putet mendum hic esse, constans est haec lectio in editione Helmaestandiensi et in codice Parisiensi, tum etiam in veteri libro poenitentiali quem Morinus edidit ex antiquissimo codice Siculo. Lux autem huic difficultati afferri potest ex Burchardo, apud quem ista leguntur in libro XIX: »Fecisti quod quaedam mulieres facere solent, quae dum fornicantur, 571 et partus suos necare volunt, agunt ut utero conceptos excutiant suis maleficiis et suis herbis, decem annos per legitimas ferias [Col. 0435C] poenitere debes.« Et infra: »Interfecisti filium vel filiam voluntarie post partum? Si fecisti, duodecim annos per legitimas ferias poenitere debes.«

Ante conceptum. Id est, potionibus et herbis mortiferis effecisti ne conciperes, annum unum poeniteas. At si posteaquam concepisti, cum gravida es, uterum tuum excussisti, tum tres annos poenitere debes. Poenitentiale Andegavense editum a Morino: »Mulier partum suum ante dies quadraginta sponte perdens, annum unum poeniteat. Si vero post quadraginta dies, tres annos. Si vero postquam animatus fuerit, quasi homicida.« Vide Burchardum lib. XIX.

Vegula. Vide Hugonem Menardum in Notis ad librum Sacramentorum, pag. 252.

[Col. 0435D] Clementiae et miseric. Ita omnino codex ms. Parisiensis et Burchardus lib. XIX, cap. 7, tum etiam Halitgarius in libro sexto. Nam editio Helmaestadiensis ita habet, clementiam et misericordiam tuam ut famulo, etc. Morinus autem, clementiam tuam et misericordiam tuam et majestatem tuam ut famulo. Lectionem porro codicis Parisiensis confirmat etiam Liber Poenitentialis Egberti Eboracensis archiepiscopi, apud Morinum in Appendice, pag. 19, et codex Dionysianus ibidem editus pag. 70. Fuere antiquitus varia absolutionum genera, de quibus fuse et erudite tractat idem Morinus. Nunc vero hic in Appendice actorum veterum edere visum est veteres formulas absolutionis quae in usu erant aevo Gregorii XI et [Col. 0436A] Bonifacii IX, a me nuper inventas in veteri codice ms. bibliothecae Regiae.

CAP. 316.---Quicunque. Id est, quicunque ex his qui poenitentiam acceperunt, ac vestes poenitentium assumpserunt. Alioqui enim ridicula esset illa constitutio.

CAP. 327.---Spectacula. Larvatos homines, des mascarades. Haec enim sunt spectacula ultimorum temporum. Vide supra ubi de talamascis dictum est.

CAP. 328.---Synodus Helibern. In duobus vetustissimis codicibus manuscriptis, uno Regio, et altero nostro, legitur: Synodus Ebernensia dicitur. In tribus quadragesimis, etc. Vetus collectio canonum Hibernicorum, 572 edita in tomo IX Spicilegii [Col. 0436B] Dacheriani ex vetustissimo codice ms. monasterii Corbeiensis, lib. XLIV, synodus Hibernensis. In tribus, etc. Viderat autem illustrissimus archiepiscopus Parisiensis Petrus de Marca vetustum codicem ms., in quo caput istud descriptum esse dicebatur ex concilio Hibernico. Errant itaque qui constitutionem illam tribuunt concilio Eliberitano. Illud admonendum, aliquos praeterea canones Eliberitano concilio tributos a Burchardo et Ivone, reperiri in collectione monasterii Corbeiensis. Unde trahi potest argumentum quoad alios qui non inveniuntur inter canones vulgatos synodi Eliberitanae. Fuse porro alibi disputabimus de toto illo negotio de quo agitur in isto capite.

CAP. 332.---Eulogias. Id est, panem benedictum, [Col. 0436C] ut hodie loquimur.

CAP. 333.---Exstat apud Burchardum lib. VI, cap. 33.

CAP. 335.---Cottam. Editio Helmaestad., collum. Sed codex Parisiensis diserte scriptum habet cottam. Burchardus et Ivo parte VI, cap. 283, cotto sive cappa. Concilium Metense, habitum anno 888, c. 6: »Ut nemo clericorum arma portet, vel indumenta laicalia induat, id est, cottos vel mantellos sine cappa non portet, et laici cappas non portent.« Cunradus episcopus in Chronico rerum Maguntiacarum, apud Reuberum, pag. 453: »Arnoldus autem primordia sui consecrans praesulatus, purpuram optimam de almaria tollens, sibi fecit vestes, tunicam, sorcotium, et mantellum, ut in imperatoris curia gloriosior appareret.« [Col. 0436D] Cotta ergo sive cottus erat vestis oblonga, sed quae caputio, ut hodie loquimur, carebat. Haec erat vestis laicorum, qua prohibetur clericis ne utantur. Spelmannus tamen et Vossius volunt cottae vocabulo significari latibulum, speluncam, casam, tugurium, gurgustium, imo etiam cellas et dormitorium monachorum. Frustra sane est Vossius, qui cottum apud Petrum Damiani lib. II, epist. 15; interpretatur de vili cubili aut lectulo, cum hic agatur de veste monachali, sub qua monachus ille quotidie in lecto completorium insusurrabat. Nam monachis exuere vestem non licebat cum irent cubitum. Regula sancti Benedicti, cap. 22: »Vestiti dormiant et cincti cingulis aut funibus.« Regula Magistri [Col. 0437A] 573 cap. 11: »Cum dormiunt, vestiti dormiant et cincti.«

CAP. 336.---Ex concilio Adrisphach. Locum fuisse in Bajoaria indicat titulus istius capitis. Sed in qua parte Bajoariae situs fuerit, aut quo tempore celebratum sit illud concilium, non explicat. Forsitan intelligi debet de concilio quod juxta ripam Danubii celebrare se velle scripsit ad Gregorium III Bonifacius Moguntinus, ut legitur in epistola quinta ejusdem Gregorii, quae est 130 inter Bonifacianas. Nam illic agitur de gente Bajoariorum, unde ad Gregorium scripserat Bonifacius. Bajoariam porro Bonifacio commissam a Gregorio esse, et a Zacharia confirmatam, docet epistola ejusdem Zachariae ad ipsum data, quae est 143 inter Bonifacianas, et scribit [Col. 0437B] etiam Wilibaldus in capite nono de Vita ejus. A Bonifacio igitur fortean celebratum est concilium in ripa Danubii apud Adrisphach. Haec est mea conjectura, quae tamen non est admodum certa. Infra capite 378 hujus libri exstat aliud decretum ejusdem synodi. Et fortassis ad eam quoque pertinent cap. 380 et 382, usitato Reginonis more ut cum ex superiore concilio nonnulla per saltum petit, in titulo ponat Unde supra. Quod interdum errandi occasio Burchardo fuit.

CAP. 342.---De ministeriis. Id est, de bonis et ebus ecclesiae, ut sensus postulat et docet praeterea itulus capitis. Infra cap. 275: »Si aliquis de ministerio ecclesiae quolibet modo aliquid furatus fuerit, septem annos poeniteat.« Sic in veteri concordia [Col. 0437C] nonachorum Tutelensium cum Aureliacensibus nomine presbyteralis ministerii intelliguntur bona et res ecclesiae: »Presbyterale ministerium ecclesiae sancti Amancii de Faurcio, et tres mansos in eadem curte.« Vide quae de fisco presbyterali supra diximus in notis ad caput 24.

CAP. 347.---Ignorante concilio. Id est clero, infra cap. 349. Concilium enim interdum dicebant cum clerum intelligerent. Infra capite 357, coram concilio Ecclesiae. Imperator Constantinus: »Habeat unusquisque licentiam sanctissimo catholicae venerabilique concilio decedens, bonorum quod optavit relinquere.« Non licebat ergo episcopis distrahere bona ecclesiarum absque consilio et assensu fratrum, nisi forte terrulas aut vineas exiguas aut ecclesiae minus [Col. 0437D] utiles aut longe positas, 574 ut placuit Agathensi concilio.

CAP. 349.---In suo clero. Legendum haud dubie inscio clero. Verum quia et Martinus Bracarensis, ex quo caput istud sumptum est, tum Burchardus in duobus locis, et Ivo Carnotensis parte III, c. 172 hanc lectionem retinuerunt, nos quoque retinendam propterea esse putavimus, praesertim cum et editio Helmaestadiensis et codex Parisiensis illam diserte exhibeant.

CAP. 362.---Precariae. »Qui rem Ecclesiae,« verba sunt Sirmondi, »ad usumfructum sub annuo censu impetrabant, iis per precariam et praestariam dari solebat. Praestariam dabat ecclesiae rector, qui [Col. 0438A] rem in praestitum concedebat, et quibus legibus eam concederet exponebat; precariam petitor, qui rem precario accipiebat, qua censum et alias conditiones impositas expleturum se profitebatur.« Verum id quidem. Sed tamen aeque certum est precariae et praestariae vocabula confundi olim solita, quia res quae precario tenebatur, praestata vel praestita dicebatur, id est ad certum tempus tradita, prêtée. Lib. I Antiquitat. Fuldensium apud Pistorium, pag. 459, lustrat quidam tria mancipia donans monasterio Fuldensi, abbati Ratgario significat se mancipia illa donare ea conditione »ut et ego illis, usque dum hujus vitae curricula patior, ad sustentationem per vestram precariam.« Innumera ferme sunt istiusmodi exempla in his libris Antiquitatum Fuldensium [Col. 0438B] et alibi. Charta Salomonis abbatis sancti Galli, apud Goldastum in tomo secundo Rerum Alamannicarum, pag. 69: »Complacuit nobis ut res quas nobis tradidit Ingelboldus per hanc precariam ei praestaremus.« Supra, pag. 65, »praestaria in quinquennio renovata,« juxta legem de precariis renovandis quam Regino refert infra cap. 365 hujus libri. Precarias ergo dabant et hi qui rem praestabant. Porro pro his verbis dicebant etiam precationem, petitionem, praestationem, beneficium, ut patet ex laudatis Antiquitatum Fuldensium libris.

CAP. 363.---Usufructuario. Id est, per precariam. Nam qui olim per precariam possidere dicebantur, sequenti tempore res ecclesiarum tenere dicebantur usufructuario, ut patet ex iisdem libris Antiquitatum [Col. 0438C] Fuldensium. Idem enim valet tenere precario et usufructuario.

575 Caput istud non est divisum in editione Helmaestadiensi, neque in capitulis Caroli Calvi, unde sumptum est. Divisum itaque illud exhibet codex Parisiensis ita ut a nobis editum est. Primum vetusti codicis auctoritas effecit ut ab editione Helmaestadiensi recederemus in hoc loco. Deinde ita nobis faciendum fuit ut originem istius divisionis ostenderemus, cum caput istud eodem modo apud Burchardum et Ivonem divisum reperiatur quo in codice Parisiensi. Sed Burchardus, cum apud se statuisset ne uteretur auctoritate Capitularium regum Francorum, duas istius capitis partes tribuere maluit concilio Matiscensi et concilio apud Carisiacum. Quod [Col. 0438D] fraudi fuit Ivoni, qui parte III, cap. 233 et 234, describens Burchardum, constitutiones illas accepisse se docet ex Matiscensi concilio et ex concilio apud Carisiacum. Arte igitur et industria Burchardi effectum est ut pleraque capitula putarentur edita in synodis quibusdam, quae tamen a regum nostrorum auctoritate profecta erant.

---Nisi ad libertatem. Fortassis istud decretum est adversus barbaram et stultam quorumdam consuetudinem, qui mancipia et servos ecclesiarum commutabant cum mutis animalibus, puta cum equis, ut testatur Lullus archiepiscopus Moguntinus in epistola centesima inter Bonifacianas.

CAP. 376.---Nullus episcopor. Prohibet hic canon [Col. 0439A] ne die Dominico quisquam ex iis qui in clero constituti sunt judicet aliquam causam. Quod ideo statutum esse apparet, ne quis avocatus ab oratione Ecclesiam Dei negligeret. Noverat hanc regulam Agano Augustodunensis episcopus. Et tamen ipsa sacratissima Pentecostes die negotium quoddam suscepit judicandum. Sed sciendum est illud fuisse tanti momenti ut Ecclesiam turbaret. Praefatus itaque in tanta die non saecularibus sed divinis officiis vacandum fuisse, negotium illud ait se suscepisse judicandum, propter gravitatem ejus, divinum, inquit, etiam formidantes judicium, si nostra non mitigarentur auctoritate. Integrum Aganonis diploma, cum multa contineat notatu digna, edemus in Appendice actorum veterum.

[Col. 0439B] CAP. 378.---Ante missam. Hodie aliud obtinet. Nam si ea temporum necessitas incidat ut oporteat agricolis 576 aut aliis operariis permittere ut laboribus suis incumbant in diebus Dominicis aut festivis, id jam non licet ante missam, sed postquam ea celebrata est.

CAP. 382.---Banniatur. Ejiciatur, expellatur.

CAP. 394.---Quicunque libert. Ex isto canone, qui revera est concilii Toletani quarti, orti sunt quamplures spurii canones Toletanis conciliis perperam tributi, cum in illis non exstent neque exstare possint. Istum Regino laudaverat ex concilio Toletano. Tum caput 396 (quod sumptu est ex libro primo Capitularium, quemadmodum et 395) retulit Ex eodem, cap. 82, id est, ex eodem libro Capitularium. [Col. 0439C] Burchardus, seu ista non animadvertens, an quia destinaverat Capitularium librorum mentionem nullam facere, caput 396 laudavit ex concilio Toletano, cap. 82. Tum eidem concilio tribuit etiam capita 397, 98, 99, 402, cum duobus sequentibus, quia in codice Reginonis adnotatum non erat unde illa sumpta essent. Ex quo Burchardus colligebat sumpta omnia esse ex concilio Toletano. Burchardum secuti sunt Ivo et Gratianus. Sed Loaysa noluit pro canonibus Toletanis agnoscere capita illa, quamvis ea retulerit in fine concilii primi Toletani, satis innuens his verbis non putare se condita fuisse in conciliis Toletanis: »Fragmenta sub titulo conciliorum Toletanorum vel corrupte vel falso citata, cum in his conciliis non inveniantur.«

[Col. 0439D] CAP. 399.---De familia Ecclesiae. Id est, ex mancipiis et servis ecclesiae. Vide lib. IV legis Wisigothor. tit. 5, cap. 7.

CAP. 402.---Qui debitum. Formula ista exstat etiam apud Marculfum lib. II, cap. 32, sed paulo diversa. Item in chartulario monasterii Usercensis apud Lemovices.

CAP. 403.---Lege mundana. Lib. II, cap. 112, secundum legem mundanam finiatur; et cap. 238, secundum mundanam legem mortem suscipias. Mundana lex distinguitur illic ab ecclesiastica, id est civilis a canonica. Sed tum ita loqui malebant. In praefatione Capitularium leges dividuntur in mundanas et ecclesiasticas. Priores duo libri pertinent ad legem [Col. 0440A] ecclesiasticam, duo sequentes ad legem mundanam. Prior 577 respicit episcopos et sequentium ordinum clericos ac monachos, secunda laicos.

CAP. 404.---In pacto Francor. Caput istud integrum retulit Burchardus in suo Decreto, ex concilio Toletano, ut assolet, sed pactum non descripsit. Itaque obscurus erit hic locus legenti Burchardum, nisi subsidium petat a Reginone, qui pactum statim posuit in hoc loco. Intelligit autem pactum a Francis initum cum Ripuariis. Hoc solemni vocabulo tum utebantur ut foedus significarent vel conventiones pacis, quod nos hodie diceremus traité de paix ou d'alliance. Synodus Dingolvingensis, cap. 7: »De eo ut nullus haereditate sua privetur nisi per tres causas quae in pacto scribentur.« Eginhardus ad annum [Col. 0440B] 812 loquens de legatis Michaelis imperatoris CP. ad Carolum Magnum missis: »Aquisgrani ubi ad imperatorem venerunt, scriptum pacti ab eo in epistola suscipientes, inde reversi Romam, in basilica sancti Petri eumdem pacti seu foederis libellum a Leone papa denuo susceperunt.«

CAP. 443.---Qui episcopus. Caput istud aliqua cura nostra indiget. Sumptum est enim ex statutis Ecclesiae antiquis, quae unicuique episcopo olim legebantur in consecratione sua. Statuta antiqua Orientalium vocat Atto Vercellensis in epistola octava, ubi docet ea dinumerata fuisse in centum capitula, initium autem eorum fuisse Qui episcopus, etc. Viderat duo istorum statutorum exemplaria Severinus Binius, unum monasterii Gemblacensis, alterum [Col. 0440C] sancti Bavonis in Gandavo. Quo magis mirum est edita ab illo non fuisse. Nam licet descripta ut plurimum sint in concilio Carthaginensi quarto, tamen illic non exstant eo ordine quo leguntur in libris antiquis. Regino, quia ista accipiebat ex concilio illo Carthaginensi, non citavit statuta Ecclesiae antiqua. Nos, cum res magni momenti sit, et statuta illa perdiu viguerint in Ecclesia, illa quandoque edemus ex vetustissimo codice ms.



NOTAE AD CAPITULA LIBRI II.

CAP. 1.---Ex concilio Rothomag. Concilii cujuspiam Rothomagensis canones frequenter laudat 578 Regino, qui tamen non reperiuntur in collectionibus conciliorum. Nam praeter istum canonem [Col. 0440D] Regino ex eodem concilio refert capita 68, 69, 167, 390, 406, 415 et 416 istius secundi libri. Antiquum autem esse oportuit concilium illud, cum habitum sit ante Reginonem. Fortassis etiam antiquius est anno 858, cum Herardus Turonensis utatur quibusdam verbis quae exstant in isto capite, ut statim dicetur. Sed alibi commodior erit de his agendi locus.

Synodum. Id est, conventum in Ecclesia habendum cum episcopus ad illam accedet visitaturus. Duplex ergo synodus, uti supra diximus. Una, quam episcopus in civitate agebat, ad quam venire tenebantur presbyteri ex rusticanis paroeciis, pro inquisitione ministerii sui. Alia, quam episcopus vel ejus ministri tenebant in unaquaque ecclesia, cum visitationis [Col. 0441A] munus obibant, in qua presbyteri reddebant rationem ministerii sui, et in qua judicabantur causae synodales uniuscujusque paroeciae. Infra cap. 234: »De hoc quod mihi reputatum est in hac synodo,« etc. Et cap. 238: »De hoc quod tu accusata es in praesentia istius episcopi in hac synodo,« etc. De hac ultima synodo intelligendum puto canonem Triburiensem a Reginone infra relatum cap. 296. Quin et Richardus Bituricensis archiepiscopus, qui regnante Philippo primo Francorum rege vixit, conventum pro dedicatione cujusdam ecclesiae factum vocat concilium, quia haud dubie tunc illic fecit quod tum facere solebant episcopi cum dioeceses suas circuibant.

Inpraeterm. occurr. Capitula Herardi archiepiscopi [Col. 0441B] Turonensis, cap. 133: »ut vocati ad synodum inpraetermisso occurrant. Sin alias, condemnentur.«

Nequaq. in facil. Juxta regulam sancti Gregorii, qui sic scribit ad Maximianum episcopum Syracusanum lib. II, indict. 10, epist. 4: »Si qua fortassis difficilia existunt, quae fraternitatis tuae judicio nequaquam dirimi possint, haec solummodo nostrum judicium flagitent; ut sublevati de minimis, in causis majoribus efficacius occupemur.«

CAP. 2.---Episcopus in synodo. Burchardus ista et quae deinceps sequuntur usque ad caput sextum tribuit 579 Eutychiano papae, cui etiam tribuuntur in veteri codice ms. monasterii Rivipullensis. Verum hinc manifestum est illa descripta esse in veteri codice ex Decreto Burchardi quod numeri illic ascripti [Col. 0441C] sunt quales exstant apud Burchardum. In titulo enim ista leguntur: Decretalis institutio Euticiani papae, quid episcopi in synodo debeant inquirere. Capitul. XCI. Tum: Jusjurandum synodale XCII. Postea: Juramentum caeterorum XCIII. Et sic de caeteris. Igitur ante Burchardum ista non dicebantur esse Eutychiani papae; ut re vera illius esse non possunt, cum multa illic habeantur quae Caroli Magni aevum aperte redolent, Entychianus autem Romae sederit sub finem tertii saeculi. Adeo autem nota non erant aevo Caroli Magni, saltem sub nomine Eutychiani aut alicujus alius Romani pontificis, ut neque exstent in collectione epistolarum pontificiarum ex quibus Galliam Germaniamque replevit Riculfus archiepiscopus Moguntinus, [Col. 0441D] neque ex Eutychiano laudentur a Reginone. Quo factum pariter est ut qui collectiones conciliorum procurarunt, cum sine delectu cuncta ederent quibus veneranda priscorum pontificum Romanorum nomina praefiguntur, ista tamen Eutychiani decreta omiserint. Mea opinio est, illa non esse ex concilio quopiam, neque ex decretis alicujus Romani pontificis, sed formulam fuisse secundum quam episcopi interrogare debebant laicos in unaquaque paroecia, eam porro formulam eodem tempore inventam fuisse quo inquisitio de vita clericorum quae praemissa est initio libri primi.

CAP. 3.---Synodalem causam. Id est quae ad episcopi cognitionem pertineat, quae judicari debeat in audientia episcopali, nimirum ad dandam poenitentiam, [Col. 0442A] ut patet ex capp. 238, 278, 318 et 426 istius secundi libri. Vetus charta nondum edita de pace Morinensis ecclesiae tempore Callisti secundi confecta: »Quod si episcopus vel legatus ipsius in loco ubi de synodalibus causis placitari solet injuriatus vel inquietatus fuerit, et pacifice synodalia determinare nequiverit, canonico judicio definitum est ut universaliter deinceps ad matricem conveniant ecclesiam, illic de omnibus justitiam negotiis facturi de quibus admonitii fuerint per episcopi legationem.«

CAP. 5, § 1.---580 Faidam. Id est apertam et capitalem inimicitiam, ob caesum aliquem de propinquis susceptam, ut recte explicatum a Sirmondo est, et patet etiam ex isto Reginonis loco, [Col. 0442B] itemque ex capite 221. Interdum tamen faida significat simpliciter inimicitiam quamvis de caede non agatur, ut in libro secundo legis Longobardorum, tit. 13, cap. 2. De faidis coercendis constitutio exstat infra cap. 81. A faida deductum est faidosus, id est is qui faidam patitur, cujus vita in tuto non est propter inimicitias capitales. Ex eodem fonte fluxit vocabulum faiditus, quod significat proprie rebellem ac proditorem, ob eam causam proscriptum et exsulem, ut adnotatum est a nobis in notis ad Concilia Galliae Narbonensis. Fallitur enim Vossius cum ex prava lectione quae exstat apud Petrum monachum Vallium Cernaii in capite 85 Historiae Albigensium, ubi post ruptarios nominantur faydici tum etiam deceptus nota marginali, ubi [Col. 0442C] scriptum est forte fatidici, putavit hic agi de his qui fata aliis praedicturos se promittunt, cum tamen de faiditis agatur, id est proditoribus proscriptis seu bannitis. Hinc faidimentum pro proditione.

§ 6. Quod morth dicunt. Lib. I legis Longobard., tit. 9, cap. 15, et tit. 36, cap. 1: »Si servus regis morth fecerit, ita decernimus, ut componat ipsam personam sicut appretiata fuerit, et servus ipse super fossam ipsius mortui appendatur, ut in eo vindicta detur, et sit causa finita.«

§ 53. Ordiendis telis. Editio Helmaestad., ordinandis. Codex mss., ordiendis. Isaiae cap. XXV, Telam quam orditus est.

§ 55. Nisi in ecclesia. Igitur per illas tempestates corpora mortuorum deferebantur ad ecclesiam, ibique [Col. 0442D] custodiebantur in vigiliis nocturnis. Istud deinde mutatum est. Sed quo tempore acciderit ista immutatio non adeo facile discerni potest. Vir clarissimus Laurentius Bochellus in libro tertio Decretorum Ecclesiae Gallicanae, tit. 18, cap. 11, refert decretum quoddam ex synodalibus Ecclesiae Rhemensis, in quibus cavetur ut corpora mortuorum »non vigilentur in ecclesia de nocte propter maleficia quae ex hoc accidere possent et saepe acciderunt temporibus retroactis.« Tum in capite 30 ejusdem tituli describit 581 aliud decretum ex synodalibus Ecclesiae Trecensis, in quo ita scriptum est: »Inhibeant curati suis parochianis ne vigilent in ecclesia de nocte quando corpora aliquorum defunctorum [Col. 0443A] ibidem deportantur vel alibi, propter maleficia quae ibidem fiunt et temporibus retroactis contigerunt.« Sed vir clarissimus non adnotavit tempus quo statuta illa condita fuerunt. Jam antea concilium Eliberitanum statuerat in canone 35: »Ne feminae in coemeterio pervigilent, eo quod saepe sub obtentu orationis scelera latenter committant.«

CAP. 6.---Burchardus ista descripsit in initio libri sexti, ex concilio Triburiensi. Et tamen verbis Reginonis utitur, quae elegantiora sunt vulgatis editionibus synodi Triburiensis. Tum tribuit illa primitus Melchiadi papae, cui a nullo alio tributa sunt. Sed cum videret Reginonem ea repetere ex sanctionibus canonicis et ex judicio episcoporum, judicium episcoporum canonibus concilii Triburiensis, sanctiones [Col. 0443B] canonicas putavit tribuendas esse Romano cuipiam pontifici. Tum vero opportune illi haud dubie occurrit nomen Melchiadis. Hoc erat hominis ingenium.

CAP. 9.---Missam S. Joan. Id est, festum.

CAP. 41.---Caput istud non exstat in vetustissimo libro Capitularium bibliothecae Regiae ex quo prima Parisiensis editio Capitularium prodiit, neque in Colbertino, non demum in Rivipullensi. Quia tamen ex veteri libro editum est, cum illi praeterea fidem faciat ista collectio Reginonis itemque vetus collectio canonum ms. in bibliotheca Regia, dubium non est quin fuerit olim in libris Capitularium. Sed utrum fuerit descriptum in libro quarto, ut habent vulgatae Capitularium editiones, vel in secundo, ut Regino [Col. 0443C] citat, vel demum in quinto, ut in veteri collectione quam mox laudavimus, difficile dictu est. In collectione autem illa sic legitur: Capitularium lib. V, cap. 90. Presbyteri interfecti episcopo ad cujus paroechiam pertinent solvantur. Unde colligere possumus librariorum quandoque industria effectum esse ut permulta omitterentur in exemplaribus novis quae faciebant Capitularium, quae tamen exstabant in illis antiquioribus. Burchardus, ut assolet, caput istud non laudat ex libris Capitularium, sed ex concilio Triburiensi, cap. 5. In capite sane quarto illius 582 concilii statuitur de compositione presbyteri occisi. Attamen omnia diversa sunt a sensu istius capitis. Hinc ergo deceptus est Burchardus quod putaret capita quae sequuntur post caput 37 istius libri, quod [Col. 0443D] expressum est ex canonibus concilii Triburiensis, ad idem concilium pertinere donec veniretur ad constitutionem concilii Wormatiensis. Hic est fons et origo, quod saepe dicendum est, multorum errorum apud Burchardum. Sed tamen idem in hoc loco videtur non egisse bona fide. Nam quae illic dicuntur de Capitulari Caroli Magni, ea omisit, ne quis putare posset accepisse se istud caput ex libris Capitularium. Itaque qui clausulam illam suis editionibus adjectam non habent Ivo et Gratianus, ii decepti a Burchardo sunt.

CAP. 43.---Cum duodecim. Apud Burchardum et Gratianum legitur cum LXXII juret. In concilio autem Moguntino, unde sumptum est hoc caput, legitur [Col. 0444A] cum XII juret. Quo etiam modo habetur apud Reginonem tam in editione Helmaestadiensi quam in codice Parisiensi. Absurdum praeterea est quemquam cogi ad inveniendum tot conjuratores. Denique duodecim tantum vulgo tum adhiberi solitos patet ex libro secundo Capitular., cap. 23; lib. IV, cap. 13 et 26; lib. V, cap. 201; tum etiam ex libro primo legis Longobardor., tit 13, cap. 3; tit. 16, cap. 2; tit. 25, cap. 73; et lib. II, tit. 1, cap. 2; tit. 14, cap. 1, et tit. 55, cap. 2, 3, 5 et 33; ex titulo denique 53 legis Alamannorum, et ex titulo 8 et 52 legis Burgundionum. Attamen septuaginta duos sacramentales adhibitos fuisse in causa Otae reginae docet auctor Annalium Fuldensium ad annum 898, si vera est lectio.

[Col. 0444B] Uxorem amittat. Apud Burchardum et Gratianum, tum etiam in libro quinto Decretalium, legitur, et absque spe conjugii maneat, magno inter haec discrimine, ut nemo non videt. Sane caput 24 concilii Moguntini, unde, uti diximus, sumptum est hoc caput, habet et uxorem amittat.

CAP. 61.---Reginbaldum chorepisc. Levabat hic Otgarium Moguntinum archiepiscopum fasce episcopali, ut patet ex Rudolfo in Vita Rabani et ex veteri inscriptione quam Browerus edidit in libro secundo Antiquitatum Fuldensium, cap. 15, quae sic habet: 583 »Anno Domini 808 (lege 838), Indictione 15, dedicatum est hoc oratorium jussu Otgarii archiepiscopi a Reginbaldo chorepiscopo VI Kalend. Octobris.« Epistola porro Rabani ad eum scripta, quam [Col. 0444C] hic citat Regino, nondum edita est integra. Fragmenta autem alia ab isto refert Regino infra cap. 202 et 344. Reginbaldi epitaphium exstat inter pocmata Rabani. Eo itaque mortuo, Thiotmarus fuit chorepiscopus Moguntinus, ut Rabanus testatur in epistola ad eum scripta, quae exstat in initio libri de sacris Ordinibus. Haec sunt ejus verba: »Et quia mei cooperatorem in sacro ministerio te elegi, hortor ut quod pro infirmitate corporis coram multis exponere non possum, tu, qui junior aetate et validior es corpore, illis qui ad sacerdotium ordinati sunt et ministerium sacerdotale agere debent notum facias.« Itaque codex vetus bibliothecae Regiae ex quo nos nuper edidimus librum Rabani de chorepiscopis, fuit ejusdem Thiotmari, cum in fronte libri ista antiquitus [Col. 0444D] scripta sint: Thiotmar corepiscopus adquisivit. De quo libro, quoniam occasio tulit, admonendum est mentionem factam esse a Rudolfo presbytero in Vita Rabani: »Sunt quoque alia opuscula ejus, inquit, quae ad interrogata diversorum ei respondere necessarium fuit; quorum unum est de chorepiscoporum ordinatione; super quo ad Drugonem archiepiscopum scripsit librum unum.« Sed ut ad Thiotmarum redeamus, fuerat ille antea monachus Fuldensis sub Rabano, ut docet idem Rudolfus his verbis: »Quidam presbyter ex monachis nostris, nomine Theotmar, pro causis quibusdam ab abbate ad Otgarium archiepiscopum missus.«

CAP. 69.---Ante januam. Jubet hic canon ut pueri [Col. 0445A] quorum matres agnosci nolunt, non occidantur, sed ante januam ecclesiae projiciantur, ut dein ab aliquo fideli suscipiantur nutriendi. Vide lib. VI Capitular., cap. 142, et Burchardum lib. III, cap. 201 et 202.

CAP. 75.---Caput istud non exstat in libro tertio Capitularium, ut hodie editus est, sed in primo. Et tamen habetur in fine libri tertii in veteri codice ms. ex quo prodiit Parisiensis prima editio Capitularium, item in codice Rivipullensi, tum etiam in Colbertino. In nullo autem veterum codicum quos vidi exstat in libro primo. 584 Et, quod mirum est, non exstat in codice quo usi sunt qui primam editionem Parisiensem adornarunt. Simile accidit capiti de aequalibus mensuris et ponderibus, ut adnotabimus infra ad caput 427 istius libri.

[Col. 0445B] CAP. 77.---Campum appellant. Sic emendatum est ex codice ms. Parisiensi. Nam editio Helmaestadiensis habebat, quod capitulum appellant. Diploma Roberti regis a Francisco Pithoeo laudatum: »Legem duelli, quod vulgo dicitur campus.« Synodus Dingolvingensis, cap. 24: »Qui supra praedictae pugnae, quod Camfwic dicimus, peracto judicio, se simili vindicta erigere contra querentem praesumpserit, sacramentum quod ahteid dicitur juret et in ecclesia cum tribus supra nominatis sacramentalibus.« Hinc camphio in lege Longobardor. lib. II, tit. 55, cap. 11 et 24. Et campio ibidem lib. I, tit. 3, 4, cap. 6. Vide Glossarium Lindenbrogii.

CAP. 80.---Cotiones. Hincmarus epist. 5, ad Carolum Calvum: Etiam ipsi cocciones rapinas faciunt. [Col. 0445C] Vide Glossarium Pithoei.

CAP. 81.---Coercendis. Ita vetus codex, cui consentiunt libri Capitularium. In editione Helmaestadiensi legitur: De faidis cohaeredum.

CAP. 100.---Non homo. Eodem argumentandi genere usus est Innocentius III ut ostenderet translationes, depositiones ac cessiones episcoporum jure divino pertinere ad summum pontificem. Ait enim Deum suo tantum judicio reservasse dissolutionem carnalis conjugii, vinculum autem spirituale fortius esse quam carnale, et ideo ista attingere nullum posse praeter pontificem Romanum. »Non enim, inquit, humana, sed etiam divina potestate conjugium spirituale dissolvitur cum per translationem vel depositionem aut etiam cessionem auctoritate Romani [Col. 0445D] pontificis, quem constat esse vicarium Jesu Christi, episcopus ab Ecclesia removetur.« Exstat haec constitutio lib. I epistolarum Innocentii III, epist. 532, et inde in cap. Inter corporalia, De translatione episcopi. Vide lib. I de Concordia sacerdotii et imperii, cap. 26, § 8.

CAP. 114. Cum nos ex utraque. Hic adnotandum est Nicolaum papam non traxisse ad se cognitionem divortii Lotharii et Thetbergae ex privilegio tantum 585 suae sedis, sed quia judex electus erat ab utraque parte. Quae observatio magni momenti est ad retundendam Innocentii III argumentationem, qui ad Philippum Augustum scribens de divortio ejus cum Ingelburge, exemplum Lotharii referens, quae [Col. 0446A] adversus illum a Nicolao facta sunt, ea ab ipso facta esse scribit vi officii ac potestatis suae. »Putasne, inquit, magnifice rex, quod etsi praefatus praedecessor noster praestantior nobis fuerit merito et sapientia, nos eo simus officio et potestate minores?« Data Laterani, v Idus Decembris, anno 1208.

CAP. 126.---Sine licentia. Vide notas ad apologeticum Agobardi, cap. 9.

CAP. 130.---Apud Paulum, lib. II. Sentent., tit. 19, caput istud sic expressum est: »Neque furiosus neque furiosa matrimonium contrahere possunt; sed contractum matrimonium furore non tollitur.« Cui sententiae hanc interpretationem subjunxit Anianus: »Si qui matrimonium sani contraxerint, et uni ex duobus amentia aut furor accesserit, ob hanc infirmitatem [Col. 0446B] conjugia talium solvi non possunt.« Haec tantum apud Paulum et interpretem. Quae sequuntur ergo apud Reginonem et Burchardum sumpta fortassis sunt ex epistola Nicolai primi ad Carolum archiepiscopum Moguntinum, cujus fragmenta referunt Luitprandus seu quis alius in Vita Nicolai I; Burchardus in excerptis editis a Stevartio, pag. 687, et Gratianus dist. 50, cap. 33 et 32, q. 7, cap. 25. Quod ultimum caput, illud, nimirum, de quo nunc agimus, eidem Nicolao tribuit Burchardus. Sed apud Gratianum additur clausula quae non exstat apud Reginonem et Burchardum. Sic enim habet editio Gratiani: »Similiter sentiendum de his qui ab adversariis excaecantur, aut membris truncantur, aut a barbaris exsecti sunt.« Vide Antonium Augustinum [Col. 0446C] lib. II de Emendatione Gratiani, dialogo 18.

CAP. 158.---Eadem nocte. Hortatur hic canon virum et novam nuptam uti prima nocte nuptiarum abstineant ab opere conjugali. Haec exhortatio postea versa est in necessitatem in aliquibus dioecesibus. Nam, ut istud exempli dicamus, apud Abbatis villam, in dioecesi Ambianensi, ea olim consuetudo erat ut illis qui noviter matrimonio juncti erant non liceret coire tribus 586 prioribus noctibus post nuptias. Quam consuetudinem decreto suo sustulit parlamentum Parisiense anno 1501, die 11 Martii: Quant à non coucher de troys nuyz avec sa femme au commencement du mariage, les demandeurs auront la recreance le proces pendent, et pourront les espousés coucher franchement les troys premieres nuys avec leurs femmes. [Col. 0446D] Decretum illud integrum in suis Statutis synodabilibus inseruit Stephanus Poncherius episcopus Parisiensis. Puto autem hic erratum esse a typographo in editione Statutorum synodalium Stephani Poncherii episcopi Parisiensis, et decretum illud toto saeculo antiquius esse. Nam in veteri collectione Arrestorum Matthaei Chartier Advocati Parisiensis, quam habeo manu scriptam, haec leguntur: Le premier jour de Mars 1401: l'Arrest donné contre l'Eveque d'Amiens sur la taxe des Sacremens et autres choses ecclesiastiques. Deinde in alio veteri codice ms. quem mecum olim communicavit vir clarissimus Antonius Vion Herovallius ista totidem verbis habentur: »L'an mil CCCC. IX le XIX. jour de Mars fut [Col. 0447A] dit par Arrest de la Cour que les deffenses faites à la requeste du Procureur general et les Maire et Echevins d'Abbeville en Pontieu, par vertu de certaines Letres Royaux, à l'Evesque d'Amiens et aux Curez de ladite ville, c'est assavoir audit Evesque qu'il ne print ny exigast argent des nouveaux mariez pour leur donner congé de coucher avec leurs femmes la premiere, deux, et troisiéme nuyts de leurs nopces, et autres contenues audit Arrest, avoir esté bonnes et valables, et l'opposition dudit Evesque avoir esté donnée sans excepte au regard des exceptions generales, au regard desquelles il fut dit les deffenses avoir esté faites sans cause. Et fut dit que ung chascun desdits habitans pourroit coucher cum uxoribus suis la premiere [Col. 0447B] nuyt de leurs nopces sans le congé de l'Evesque, et que les habitans qui mourroient pourroient estre enterrez sans congé de l'Evesque et ses Officiers, s'il n'y a empeschement canonique. Et oultre que les herititiers et executeurs du testament d'aucun trespassé ne pourront estre constraints ne obeyr à accomplir les ordonnances faites par les Officiers dudit Evesque ne par luy au regard des Testamens faits par lesdits intestaux; mais les pourra ledit Evesque admonester charitablement qu'ils facent bien pour l'ame dudit intestat. Et que les heritiers ou executeurs du testament d'aucun trespassé pourront dedans l'an du trespassement submettre l'execution d'iceluy à la Iustice laye ou de l'Eglise. Cum pluribus aliis in Arresto contentis.« Sic Innocentius [Col. 0447C] III, lib. X, epist. 85, repressit avaritiam episcopi Aniciensis, qui legitima viduarum matrimonia impediebat donec ejus consensum numerata pecunia redemissent.

Genitiarias. Vide supra cap. 246 libri primi.

CAP. 178.---Mundiburdis. Id est tutoribus, ut infra in cap. 38 secundae Appendicis. Tutelam patrocinii nomine designat vulgatus canon 24 Concilii Triburiensis, ex quo sumptum est istud caput. Mundeburdis autem vel mundeburdium significat tuitionem, defensionem, protectionem. Mundualdum pro mundiburdo sive tutore dicunt leges Longobardorum.

CAP. 179.---Ab altari. Ipsae enim velum ab altari sumere debebant et sibi imponere; quod vetitum erat [Col. 0447D] episcopis.

CAP. 199.---Morchidum. Ita editio Helmaestadiensis, ita codex Parisiensis, ita Burchardus, ita Poenitentiale Romanum Antonii Augustini, tit. 3, cap. 8; ita denique Ivo parte IX, cap. 70, in omnibus editionibus. Et tamen Lindenbrogius et Vossius ita confidenter mortridum legunt apud Ivonem ac si ea sola lectio illic haberetur, cum nullum interim vetustum codicem laudent suae emendationis auctorem. Visum est igitur retinendam esse veterem lectionem; quam etiam, consensum tot librorum secuti, reposuimus in capite vigesimo epistolae Rabani ad Heribaldum, cum editio Stevartii haberet mordicum; quae vox, tamenetsi corrupta, indicat morchidum primitus [Col. 0448A] scriptum fuisse in illa epistola. Morchidum itaque, ut recte monuit Antonius Augustinus, homicidium significat, non a caede tamen deducta origine vocabuli, ut ille putavit, cum morchidum non sit vox Latina, sed Theodisca, ut docet Rabanus in loco mox laudato.

CAP. 200.---Scelus multiplicetur. Post illa verba 587 desunt octo folia in codice Parisiensi ms., nimirum usque ad paragraphum septimum capitis 246. Itaque hunc hiatum opportune supplevit Helmaestadiensis editio; quam, sicubi mendo non vacare visa est, emendavimus ex vulgatis editionibus Conciliorum aut scriptorum ex quibus petita sunt capita quae in illis octo foliis descripta erant, tum etiam ope Burchardi et antiqui codicis ms. Sancti Germani de [Col. 0448B] Pratis, in quo exstant fragmenta aliquot epistolarum Rabani ad Humbertum episcopum et ad Reginbaldum chorepiscopum. Alicubi etiam adjumento nobis fuit Poenitentiale Romanum editum ab Antonio Augustino.

CAP. 112.---Geniculo. Id est, generatione, progenie. Vide lib. VI Capitular., cap. 80 et 128. Concilium Moguntinum sub Rabano, cap. 30, et libro II legi. Longobardor., tit. 14, cap. 1. Dicebant etiam genu pro geniculo, ut in Capitulis Ahytonis Basileensis, cap. 21 et alibi.

CAP. 222.---Sexaginta sol. Poena ejus qui incestuosum susceperit, hic apud Reginonem erat XI solidorum. Nos, quia hoc loco destituebamur auxilio manuscripti codicis, aliunde ista emendavimus. In [Col. 0448C] concilio quippe Metensi sub Pippino, unde ista sumpta sunt, tum etiam in libris Capitularium editis et manuscriptis, denique in canonibus Isaac Lingonensis episcopi tam editis quam mss. tit. 4, cap. 1, constanter scriptum est eum qui transgressus fuerit hanc legem, sexaginta solidos regi compositurum. Hic enim erat bannus dominicus seu regius, ut patet ex variis locis Capitularium. Error igitur apud Regionem ortus ex transpositione numerorum, XI pro LX.

CAP. 231.---Computare. Narrare, compter.

CAP. 243.---Ad crucem. Vetitum deinde est judicium crucis lege Caroli Magni, quae exstat in libro primo Capitularium, cap. 108, et lib. II legis Longobardor., tit. 55, cap. 32. Nihilo tamen minus retentus [Col. 0448D] est hic mos, ut patet ex Agoberdo.

Servitio humano. Erat igitur aliquod libidinis genus quod homines liberos ad servitutem demittebat, sicut de feminis adnotatum est supra ad caput 246 libri primi. Sic 588 in lege Wisigothorum lib. VIII tit. 6, cap. 11, adulterator monetae libertatem amittit et servitio deputatur.

CAP. 262.---Haec de multim. Verba sunt Reginonis.

CAP. 274.---Bastiniaco. In libro sexto Capitularium et in Capitulis Caroli Calvi legitur bastonico. Id autem interpretantur arctissimam custodiam: Ego puto intelligi de carcere regio, cujusmodi sunt quae nunc conciergeriae vocantur. Porro clausula illa [Col. 0449A] postmodum vero, etc., usque ad poenas luat, non exstat in editione Helmaestadiensi. Addita igitur est ex codice Parisiensi.

CAP. 276.---Corpus Domini. Jam alii observaverunt unam ex diversis judiciorum formis quae olim usurpabantur in rebus dubiis fuisse corpus Domini. Quod a Roberto rege damnatum esse in epistola scripta ad Leothericum archiepiscopum Senonensem docet Helgaldus in initio Vitae ejus. Attamen hunc morem retentum adhuc fuisse aevo Gregorii VII testatur. Lambertus Schafnaburgensis ad annum 1077, ubi ait Gregorium, celebrata missa confectaque sacra oblatione, regem evocasse ad altare, et manu praeferentem corpus Dominicum, cum multa prolocutus esset de sua innocentia, haec demum addidisse: [Col. 0449B] »Ut satisfactionis compendio omnem omnibus scandali scrupulum dé medio auferam, ecce corpus Dominicum quod sumpturus ero, in experimentum mihi hodie fiat innocentiae meae; ut omnipotens Deus suo me hodie judicio vel absolvat objecti criminis suspicione, si innocens sum, vel subitanea interimat morte, si reus. Haec et alia, ut solemne est, praefatus verba terribilia, quibus Deum causae suae aequissimum judicem et innocentiae assertorem adesse precabatur, partem Dominici corporis accepit et comedit.« Vide caput sequens Reginonis, quod est de eadem materia. Vide etiam appendicem adjectam Chronico Reginonis ad annum 841.

CAP. 282.---Sacrilegium facit. Vide notas ad librum Agobardi de dispensatione ecclesiasticarum [Col. 0449C] rerum, cap. 18.

CAP. 292.---Faidam portet. Porte inimitié. Vide Sirmondum in notis ad Capitula Caroli Calvi.

CAP. 295.---Communione. Legendum commonitione, ut monuimus. Nam et in canonibus vulgatis 589 concilii quarti Toletani scriptum est admonitione pro eo quod Regino habet communione. Et mox canon admonitionem vocat quod hoc loco communionem dixerat. Infra cap. 408 legitur: Quod si eas tres admonitiones, etc. Codex autem Parisiensis habet: Quod si eas tres communiones. Ex his ergo colligitur voces communio et commonitio permutari olim invicem solitas, adeoque legitimam esse emendationem ab illustrissimo viro Petro de Marca Parisiensi archiepiscopo adhibitam epistolae concilii [Col. 0449D] Italici ad Theodosium: in qua cum editum a Sirmondo sit, a qua in omnes venerandae commonitionis jura dimanant, Marca reposuit communionis.

CAP. 297.---Impunitas vitiorum. Lupus Ferrariensis in libro de tribus Quaestionibus, pag. 210; »Spes impunitatis magna est peccandi illecebra.« Constat Lupum interfuisse huic synodo Suessionensi, in cujus actione secunda revelavit synodo gesta depositionis Ebbonis archiepiscopi Rhemensis. Cum itaque in synodo fuerit, et in canone isto verba ejus reperiantur, dubitare cogor annon auctor sit canonum istius synodi Suessionensis, quemadmodum auctor est canonum inventorum in palatio Vernensi. Nam episcopi Gallicani, ut olim diximus ad epistolam [Col. 0450A] 60 Lupi, adeo magni virum faciebant, ut eum spectarent veluti conditorem canonum, atque adeo ejus praesentiam in synodis necessariam esse quodam modo existimarent. Rursum ejus opera usi sunt Wenilo Senonensis archiepiscopus et suffraganei ejus cum adversus Herimannum episcopum Nivernensem ad Nicolaum papam scriberent epistolam 130 inter Lupinas.

CAP. 309.---Contione vel content. In codice Theodosiano tantum in contentione habetur. Itaque admonitio fuit librarii; qui cum divinare non posset quid potius legendum esset, contione, vel contentione, utrumque posuit, lectori judicium integrum relinquens. Sic enim solebant antiqui librarii, ut pluribus exemplis probavimus ad Salvianum, pag. 403, et ad [Col. 0450B] Lupum Ferrariensem, pag. 346 et 451. Eadem medicina fortassis adhibenda est huic loco Minucii Felicis: dum aras exstruunt ignotis numinibus et manibus. Hanc ultimam vocem hic esse superfluam aut corruptam 590 putabat Des. Heraldus. Quid si legamus, ignotis numinibus vel manibus, ut sit admonitio librarii? Sic apud sanctum Gregorium lib. IV, epist. 53, editum est, ex istius rei consideratione seu comparatione bene colligitur. Pro quo haec tantum habentur in vetutissimo codice ms. sancti Remigii Rhemensis, rei comparatione colligitur. Ista levissima sunt interdum magni momenti.

CAP. 312.---Audet jurare. Constans apud Reginonem, tum in editione Helmaestadiensi, tum in codice Parisiensi, lectio est in sanctis audet jurare; [Col. 0450C] quo etiam modo scriptum est apud Burchardum, qui Reginonem haud dubie descripsit. Et tamen in omnibus libris Capitularium, tam editis quam mss., legitur in sanctis habet jurare, optimo sensu, eaque lectio sola bona est. Lectionem porro ejusdem capitis quam praefert Regino, in qua nulla mentio de Gunebodignis, confirmant vetustissimi libri Capitularium bibliothecae Regiae et Colbertinae, tum etiam Burchardus et Ivo Carnotensis parte XII, cap. 23, et vetus collectio canonum ms. in bibliotheca Regia, itemque Gratianus 22, q. 5, cap. Parvuli. Nullibi enim exstat clausula quae huic loco adjecta est in editione Capitularium, sicut Gunebodigni faciunt. Eam tamen exhibet editio Viti Amerbachii, tum etiam editiones Parisienses, et vetus codex ms. [Col. 0450D] monasterii Rivipullensis, denique liber legum Longobardicarum. Adnotat autem Amerbachius in codice quo ipse usus est vocabulo Gunebodigni superpositum fuisse vocem Guntbodigni, neutrum vero esse in cap. Parvuli, 22, q. 5. Significatur autem, inquit, gens aliqua, vel populus, vel familia. Amerbachio felicior non fuit in explicatione istius vocabuli vir alioqui doctissimus Antonius Augustinus archiepiscopus Tarraconensis; qui in libro primo de emendatione Gratiani, dialogo 13, quarens quid significet vox Gunebodigni, fingit Caroli Magni hostes fuisse. Et tamen Gunebodigni, id est ii qui lege Gundobada vivebant, nimirum Burgundiones, hostes non erant Caroli Magni, cum imperio illius subjecti [Col. 0451A] essent. Gunebodignos autem eos fuisse qui Gundobada lege utebantur, tum vox ipsa satis ostendit, tum praeterea patet ex laudato libro legum Longobardicarum; ubi pro eo quod editiones 591 Capitularium habent Gunebodigni legitur sicut Gundobada lege viventes faciunt. Vide notas nostras ad librum Agobardi adversus legem Gundobadi.

CAP. 314.---Excepto his sacr. Sic vulgo per ea tempora loquebantur. Infra cap. 358, excepto ad ecclesiam, lib. III, legis Wisigothor., tit. 5, cap. 1, legitur in vulgatis editionibus, exceptis illis personis. Pro quo vetustissimi codices mss. monasterii Moyssiacensis et ecclesiae Albiensis habent excepto illas personas.

CAP. 315.---Indiculo. Sic tum vulgo vocabant [Col. 0451B] diploma principis quod in praesens dabatur. Une lettre de cachet. Bonifacius Moguntinus epistola 104, ad Pippinum regem: »Quidam servus Ecclesiae nostrae veniens ad nos cum indiculo vestro,« etc. Vide notas ad librum Agobardi de insolentia Judaeorum.

CAP. 334.---Scutis et fustib. Vide lib. II legis Longobard, tit. 55, cap. 29.

CAP. 346.---Servum christia. Vide notas ad librum Agobardi de insolentia Judaeorum.

CAP. 358.---Vota ad arbor. Capitulatio Caroli Magni de partibus Saxoniae cap. 20. »Si quis ad fontes aut arbores vel lucos votum fecerit, aut aliquid more gentilium obtulerit, et ad honorem daemonum comederit,« etc. Lib. I Capitular., cap. 64: »Item de arboribus vel petris vel fontibus, ubi aliquis [Col. 0451C] stulti luminaria vel alias observationes faciunt, omnino mandamus ut iste pessimus usus et Deo exsecrabilis, ubicunque invenitur, tollatur et destruatur.« Vide rursum lib. VII, cap. 236. Ista statuta sunt post tempora sancti Bonifacii, qui superstitionem illam excindere curavit, ut in libro primo de Vita ejus narrat Othlonus Fuldensis. Quin et ipse Bonifacius in epistola 128, populos Germaniae admonet ut lucorum vel fontium auguria vel phylacteria omnino respuant et abjiciant. Vide Glossarium Pithoei in verbo Luminaria.

CAP. 363.---Hunc canonem sumpsit Regino ex eodem loco ex quo tria superiora capita acceperat, id est, ex epistola Rabani ad Heribaldum episcopum Antissiodorensem. Et quia Rabanus illum laudaverat ex concilio [Col. 0451D] Ancyrano, Regino quoque inde se accepisse profitetur quem secuti sunt Burchardus et Ivo. Et tamen canon iste non est concilii Ancyrani, sed haud dubie cujusdam 592 veteris Libri Poenitentialis.

CAP. 364.---Caput istud apud Reginonem sic inscriptum est: Unde supra. Quod ideo positum haud dubie erat ut hinc intelligerent lectores in capite sequenti agi de eadem materia de qua paulo ante tractatum erat, id est de maleficiis mulierum. Deinde secutus est Burchardus: qui cum collectionem suam adornaret, pleraque a Reginone accipiens, deceptus autem falsa inscriptione proximi canonis, qui concilio Ancyrano perperam tribuitur, putavit verba illa unde supra referenda esse ad concilium [Col. 0452A] Ancyranum. Ex Burchardo porro descripserunt Ivo Carnotensis parte XI, cap. 30, et Gratianus 26, q. 5, cap. 12, qui canonem illum se accepisse aiunt ex capite primo concilii Ancyrani. Verum recte admonuit vir istarum rerum peritissimus Antonius Augustinus in libro primo de emendatione Gratiani, dialogo 14, inscriptionem hanc esse falsam, et magnam partem istius capitis reperiri apud Aurelium Augustinum in libro de Spiritu et Anima, cap. 28, nimirum quidquid interjacet inter illa verba quaedam sceleratae et ista cum Ezechiel. Si conjecturae locus erit, omnino puto caput istud sumptum esse ex quodam regum nostrorum capitulari hactenus inedito. Omnino enim sapit modum loquendi illorum temporum. Et solebant tum istiusmodi capitula infercire testimoniis [Col. 0452B] et locis sacrorum Bibliorum, canonum et veterum doctorum, ut cuivis manifestum est.

CAP. 365.---Strumenta. Instrumenta. Praeceptum Ludovici Pii pro ecclesia Parisiensi: »Quod per incuriam et negligentiam custodum ipsius ecclesiae strumenta chartarum exusta vel concremata sive perdita fuissent.« Et infra: »Mancipia quae per praefata strumenta chartarum eidem tradita fuerant ecclesiae.« Praeceptum Ludovici Transmarini pro ecclesia Augustodunensi: »Ac si prae manibus universa earumdem rerum sive chartarum strumenta habeantur.«

CAP. 412.---Per Petrum. Ambiguum loquendi genus, quo significatur auctoritatem episcopis a Christo collatam esse in persona Petri, tum etiam Petrum solum accepisse eam potestatem, sed illam postea [Col. 0452C] communicasse cum episcopis; qua persuasione imbuti fuerunt nonnulli 593 Romani pontifices. Verus tamen ac genuinus hujus loci sensus est, potestatem suam accepisse episcopos a Christo in persona Petri, qui tum gessit totius Ecclesiae figurata generalitate personam, ut ait Augustinus.

CAP. 416.---De confessione. Verba sunt Reginonis.

CAP. 424.---Caput istud non exstat in capitulis annuntiatis apud Valentianas, anno 853, quae exstant in codice capitulorum Caroli Calvi. Legitur autem inter capitula quae statim post conventum apud Valentianas habitum statuta sunt apud Silvacum, ubi relecta illa esse patet ex praefatione. De negotio porro isto vide capitula Caroli Calvi tit. 13, cap. 6, [Col. 0452D] et tit. 13, cap. 31.

CAP. 426.---Judicio Dei. Id est judicio aquae ferventis aut frigidae, vel ferri igniti. Antiquitus, ut observat Aventinus lib. IV annalium Boiorum, istud erat sapere, fidem Deo habere, omnem spem in ipso collocare. Nunc vero ista inter stultitias et insanias illorum saeculorum referuntur. Unde concludit Aventinus solere idem factum, diversis aetatibus, hic pietatis, alibi erroris nomen accipere.

Aut redimant. Manum nimirum quam amissuri erant propter hoc facinus. Supra cap. 314 istius libri: »Si quis convictus fuerit perjurii, perdat manum, aut redimat.« Et cap. 334: »Caeteri vero falsi testes manus suas redimant.«

[Col. 0453A] CAP. 427.---Jam monuimus ad caput 75 hujus libri perturbatum esse ordinem Capitularium, et in primum librum conjectum esse caput quod in manuscriptis codicibus ponitur in quarto, ut etiam citatur a Reginone. Idem evenit huic capiti de ponderibus et mensuris, quod ex libro tertio Capitularium refertur a Reginone. Non exstat enim in libro primo in codice ms. ex quo prima Parisiensis editio prodit, non in Rivipullensi, non demum in Colbertino. Utrobique enim legitur in fine libri tertii. In codice veteri ex quo prima Parisiensis editio prodiit, ex numero 87, in fine libri tertii, in Rivipullensi vero 92 in Colbertino demum 90 ut citatur a Reginone.

CAP. 432.---Singulos biberes. Vide supra lib. I. cap. 216.



NOTAE AD APPENDICEM I.
[Col. 0453B]

594 CAP. 1.---Epistola pessima. Intelligit epistolam quam Aldebertus haereticus publicabat, quae vero relecta et damnata est in concilio Romano sub Zacharia papa celebrato. Ejus epistolae hoc initium erat: Incipit epistola Domini nostri Jesu Christi Filii Dei, quae in Hierosolyma cecidit; et per Michael archangelum ipsa epistola inventa est ad portam Effrem, etc.

CAP. 39.---Auctor istius appendicis hunc canonem laudat ex canonibus Orientalium antiquorum Patrum, cap. 20, id est ex collectione Martini Bracarensis. Burchardus tamen refert ex epistola Fabiani [Col. 0453C] papae ad Orientales missa, ubi non exstat. Re autem vera est concilii Neocaesariensis, ex quo illum in suam collectionem transtulit Martinus Bracarensis.

CAP. 40.---Qui servili condit. Cum ista jamdiu desierint poni in Libris Pontificalibus, in quibus olim in ordine ad celebrandum sacros ordines primo legebatur admonitio quae certas personas secundum canones removebat a sacris ordinibus, in primis vero servos, nisi libertatem a dominis suis consecuti essent, visum est in fine istarum notarum edere fragmentum ex veteri Libro Pontificali ms. qui nunc exstat in bibliotheca regia ut hinc saltem colligamus veterem morem.

CAP. 43.---Crimine adulterii. Ita tum vocabant [Col. 0453D] facinus viduarum quae post susceptum habitum religiosum ad nuptias transierant. De iisdem agit caput 56 istius appendicis et caput 46 secundae, ubi viduae istiusmodi indubitanter adulterae esse manifestantur. Vide porro illustrem historiam cujusdam viduae in hoc adulterii genus prolapsae, in notis notris ad librum apologeticum Agobardii pro filiis Ludovici Pii.

CAP. 44.---Canon iste Arausicanus ita habet in tomo primo Conciliorum Galliae: Raptorem vero talium, etc. Editio Isidori apud Merlinum: Ejus vero repudiatorem, etc. Codex ms. Reginonis: Ejus vero roborem, etc. Ex 595 quo nos fecimus robatorem. Robatores antiquitus dicti qui rem quampiam per [Col. 0454A] vim auferebant. Et primo quidem, ut recte adnotat Spelmannus, de iis dicebatur qui viatoribus robas vel raubas tulissent, id est vestes. Titulo 19 legis Salicae cap. 10, ut quidem citatur a Vossio in libro secundo de Vitiis sermonis: Si quis alterum in via adsallierit, et eumdem raubaverit. Raubare autem, ut idem adnotat in libro primo, est corruptum ex Latino rapere. Itaque sive raptorem legamus in hoc capite, sive robatorem, manet idem sensus. Sed de hoc tamen censuimus admonendos esse lectores.

CAP. 50.---Caput istud non reperitur inter vulgatos canones Africanos. Apud Ivonem vero parte VII, cap. 145, et Gratianum 27, q. 1, c. 34, citatur ex epistola Nicolai papae ad Carolum archiepiscopum Moguntinum et suffraganeos ejus. Fieri sane potest [Col. 0454B] ut ista a Nicolao scripta sint, petita autem ex quodam canone Africano quo, sicut multis aliis, caremus.

CAP. 53.---Citat hunc locum vir clarissimus Joannes Morinus in appendice libri de Poenitentia, pag. 39, vocatque decretum in Conofurth. Scilicet vir doctissimus eo deceptus est quod liber majusculis litteris scriptus infra habeat in extrema linea, in sequenti vero Conofurth. quod ille legit infra Conofurth. Nemo tamen non videt ultimam syllabam prioris lineae eonjungendam esse cum primo vocabulo sequentis, adeoque legendum Franconofurth. Quid sit autem Franconofurth omnes intelligunt.

Nuendum. Ita omnimo scriptum est in veteri codice. Pro quo videtur legendum esse petendum. [Col. 0454C] Nisi si nuendum idem valet.

CAP. 57.---Adalwino. Mirum est quam longe abierit nomen episcopi ad quem scripta est ista Nicolai epistola, tum etiam sedis cui is praesidebat. Apud Burchardum scripta dicitur Adalwino sanctae Vivenensis Ecclesiae archiepiscopo. Apud Ivonem parte VII, cap. 65, Adalwino sanctae Viennensis Ecclesiae archiepiscopo; in margine vero postremae editionis, Vivanensis; et cap. 152, Alumino Junariensi episcopo. Apud Gratianum dist. 27, cap, 6, ad Albinum Viennensis Ecclesiae archiepiscopum. Quo loco adnotant correctores Romani valde variare haec nomina in exemplaribus et apud Burchardum et Ivonem. Verae ac legitimae inscriptionis ignoratio errandi 596 causa fuit eruditissimo archiepiscopo Tarraconensi [Col. 0454D] Antonio Augustino. Is enim lib. II de emendat. Gratiani, dialogo 17, Gratianum emendare in hoc loco conatus, existimat Albinum, ad quem epistolam illam Nicolai scriptam esse legebat, eumdem esse quem alii Januensem archiepiscopum, alii Jovanensem episcopum vocant. Sed ut finis tandem imponatur tantae discordiae, constituenda est vera lectio. Scripta igitur fuit epistola ad Adalwinum Juvavensem archiepiscopum, ut fidem facit codex ms. Reginonis, tum etiam vetus canonum collector anonymus ms in bibliotheca Regia. Juvavum autem idem esse ac Salzburgum notius est quam ut testimoniis egeat, Adalwinum porro tenuisse cathedram Salisburgensem constat ab initio pontificatus Nicolai; et anno 870, [Col. 0455A] interfuit concilio Coloniensi. Viennae sane nullus hac tempestate archiepiscopus fuit Albinus neque Adalwinus. [Col. 0456A] Ado enim successit Agilmaro anno 859, et obiit anno 874.




[Col. 0455]
597-601 APPENDIX ACTORUM VETERUM Quorum in notis facta mentio est.





I. EPISTOLA ZACHARIAE PAPAE AD THEODORUM EPISCOPUM TICINENSEM.
Ex veteri codice ms. bibliothecae Regiae.

Zacharias episcopus, servus servorum Dei, reverentissimo et sanctissimo fratri Theodoro, episcopo Ecclesiae Ticinensis. Pittacium quod nobis tua veneranda fraternitas obtulit, per quod nos sciscitari curasti si liceat filium, cujus pater alterius filiam ex sacro baptismate susceptam, id est spiritualem ejusdem patris filiam, quod dici crudele est, in matrimonio accipere; quod apud te enormiter asseruisti contigisse. Sed bene tua sancta fraternitas compertum habet quod Dominus Moysi praecepit dicens: Turpitudinem patris tui non revelabis, turpitudinem matris tuae non revelabis, turpitudinem sororis tuae et turpitudinem filiae patris tui non revelabis. Turpitudo enim tua est. Turpitudinem enim revelari dicitur dum a propria consanguinitate praecipimur abstinere. [Col. 0455B] Multo magis a spirituali patris nostri filia, omni occasione aut argumento seposito, sub nimia districtione nos 602 cavere convenit, ne in iram divini examinis incidat si quis tali facinori mistus minime restrinxerit frena luxuriae. Unde et omnes cavendi omnino sunt talis sceleris commistione, ne in aeternum pereant. Sed hos qui hujus perniciosae temeritatis, animae suae salutem despicientes, impio se miscuere matrimonio, per omnia tua fraternitas studeat separare et poenitentiae dignae submittere; quatenus ab aeterna eruti damnatione, animas eorum lucreris, praestante Domino. De filiis autem qui ex eis nati esse probantur, retulisti si liceat eos conjugio copulari. Sed hi cur prohibeantur a conjugio, aut pro hujusmodi poenitentiam agere compellantur, dum ex hoc absque condemnatione esse perhibentur, quia non pater pro filio neque filius pro patre sustinebit tormenta, dicente Domino per prophetam: Anima patris est mea, et anima filii est mea. Anima [Col. 0455C] quae peccaverit, ipsa morietur. Sed et, frater charissime, de his dixisse sufficiat. Cave autem ne aliter agere subjectis concedas, ne a recto tramite inveniaris deviare.



II. ADMONITIO SYNODALIS ANTIQUA, A DIACONO POST EVANGELIUM LEGENDA, EPISCOPO ET CAETERIS IN ORDINE SEDENTIBUS. Nunc post varias editiones emendata prodit ex duobus vetustissimis codicibus manuscriptis, uno monasterii Rivipullensis, altero nostro.

Fratres presbyteri et sacerdotes Domini, cooperatores ordinis nostri estis. Nos quidem, quamvis indigni, locum Aaron tenemus, vos autem locum Eleazari et Ithamaris. Nos vice duodecim apostolorum fungimur, vos ad formam septuaginta discipulorum estis. Nos vero pastores vestri sumus, vos autem pastores animarum vobis commissarum. Nos [Col. 0455D] de vobis rationem reddituri sumus summo pastori Domino notro 603 Jesu Christo, vos de plebibus vobis commissis. Et ideo, charissimi, videte periculum [Col. 0456A] vestrum. Ammonemus itaque et obsecramus fraternitatem vestram ut quae vobis suggerimus memoriae commendetis et opere exercere studeatis.

In primis admonemus ut vita et conversatio vestra irreprehensibilis sit, scilicet ut cella vestra sit juxta ecclesiam, et in domo vestra feminas non habeatis. Omni nocte ad nocturnas surgite. Cursum vestrum horis certis decantate. Missarum celebrationes religiose peragite. Corpus et sanguinem Domini cum timore et reverentia sumite. Vasa sacra manibus propriis abluite et extergite. Nullus cantet missam nisi jejunus. Nullus cantet qui non communicet. Nullus cantet sine amictu, alba, stola, fanone, et casula. Et haec vestimenta nitida sint, et ad nullos usus alios sint. Nullus in alba qua in suos usus utitur praesumat cantare missam. Nullus in ligneo vel in vitreo calice audeat missam cantare. Nulla femina ad altare accedat, nec calicem Domini tangat. Corporale mundissimum sit. Altare sit coopertum de mundis linteis. Super altare nihil ponatur nisi [Col. 0456B] capsae et reliquiae, aut forte quatuor evangelia, aut pyxis cum corpore Domini ad viaticum infirmis. Caetera in nitido loco recondantur. Missale plenarium, Lectionarium, et Antiphonarium unusquisque habeat. Locus in secretario aut juxta altare sit praeparatus ubi aqua effundi possit quando vasa sacra abluuntur. Et ibi vas nitidum cum aqua dependeat, ut ibi sacerdos lavet manus post communionem. ecclesiae sint bene coopertae et cameratae. Et atrium sit saepe munitum. Nullus extra ecclesiam per domos nec in locis non consecratis missam cantet. Nullus solus cantet missam. Omnis presbyter clericum habeat vel scholarem qui Epistolam vel lectionem legat, et ei ad missam respondeat, et cum quo psalmos cantet. Infirmos visitate, et eos reconciliate, et juxta Apostolum oleo sancto inungite, et propria manu communicate. Et nullus praesumat tradere communionem laico aut feminae ad deferendum infirmo. Nullus vestrum pro baptizandis infantibus, aut infirmis [Col. 0456C] reconciliandis, aut mortuis sepeliendis praemium vel munus exigat. Videte ut per negligentiam vestram 604 nullus infans sine baptismo moriatur. Nullus vestrum sit ebriosus vel litigiosus: quia servum Domini non oportet litigare. Nullus arma ferat in seditione: quia arma nostra debent spiritualia esse. Nullus canum aut avium jocis inserviat. Nolite in tabernis bibere. Unusquisque vestrum quantum sapit plebi suae de Evangelio vel Apostolo die Dominico vel festis diebus annuntiet. Verbum Domini debetis praedicare. Curam pauperum, peregrinorum, et orphanorum habete, et eos ad prandium vestrum invitate. Estote hospitales, ut a vobis alii exemplum bonum sumant. Omni die Dominico, ante missam, aquam benedictam facite, unde populus aspergatur. Et ad hoc solum vas habete. Sacra vasa et vestimenta sacerdotalia nolite in vadium dare negotiatori aut tabernario. Nullus vestrum minus digne poenitentem cujuscunque rei gratia ad reconciliationem [Col. 0456D] adducat, et ei testimonium reconciliationis ferat. Nullus vestrum usuras exigat et conductor sui senioris existat. Res et facultates quas post diem ordinationis [Col. 0457A] vestrae acquiritis, ad ecclesiam ad quam titulati estis pertinere sciatis. Nullus sine conscientia et consensu nostro ecclesiam acquirat. Nullus per potestatem saecularium ecclesiam obtineat. Nullus per pecuniam alterius ecclesiam supplantet. Nullus ecclesiam ad quam titulatus est dimittat, et ad aliam quaestus gratia migret. Nullus plures ecclesias teneat sine adjutorio aliorum presbyterorum. Nullatenus una ecclesia inter plures dividatur. Nullus alterius parochianum, nisi in itinere, vel si ibi placitum fuerit, ad missam recipiat. Nullus in alterius parochia missam cantet absque proprii presbyteri voluntate et rogatu. Nullus decimam ad alium pertinentem recipiat. Nullus poenitentem invitet carnem manducare et bibere vinum, nisi pro eo ad praesens eleemosynam faciat. Nullus praesumat baptizare nisi in vigilia Paschae et Pentecostes, nisi pro periculo mortis. Unusquisque fontes lapideos habeat. Et si non potest habere lapideos, habeat vas aliud ad hoc paratum, in quo nihil aliud fiat. Videte [Col. 0457B] ut omnibus parochianis vestris Symbolum et orationem Dominicam insinuetis. Jejunium Quatuor Temporum et Rogationum et Litaniae majoris plebibus vestris omnimodis observandum 605 insinuate. Feria quarta ante Quadragesimam plebem ad confessionem invitate; et ei juxta qualitatem delicti poenitentiam injungite, non ex corde vestro, sed sicut in poenitentiali scriptum est. Tribus temporibus in anno, id est, in Natale Domini, Pascha, et Pentecosten, omnes fideles ad communionem corporis et sanguinis Domini accedere admonete. Certis temporibus conjugatos ab uxoribus abstinere exhortamini. Eulogias post missam in diebus festis plebi tribuite. Nullus presbyter in itinere sine orario vel stota incedat. Nullus vestrum induatur vestibus laicalibus. Nullus rem aut possessionem aut mancipium ecclesiae vendere aut commutare aut quocunque ingenio alienare praesumat. Diem Dominicum et alias festivitates absque servili opere [Col. 0457C] a vespera in vesperam celebrare docete. Cantus et choros mulierum in atrio ecclesiae fieri prohibete. Carmina diabolica quae super mortuos nocturnis horis vulgus facere solet, et cachinnos quos exercet, sub contestatione Dei omnipotentis vetate. Cum excommunicatis nolite communicare. Nullus illis praesumat missam cantare. Sed et plebibus vobis commissis hoc annuntiate. Ad nuptias nullus vestrum eat. Omnibus denuntiate ut nullus uxorem accipiat nisi publice celebratis nuptiis. Raptum omnimodis prohibete, et ut nullus ad proximam sanguinis sui accedat, et ut alterius sponsam nemo ducat. Porcarios et alios pastores vel Dominica die ad missam facite venire. Patrini filiolis suis Symbolum et orationem Dominicam insinuent vel insinuari faciant. Chrisma semper sub sera sit aut sub sigillo propter quosdam infideles. Volumus autem scire de quolibet presbytero si ex ingenuis parentibus sit natus, aut ex servili conditione, aut si de nostra paroechia aut [Col. 0457D] de alia natus est aut ordinatus, vel ad quem locum praetitulatus. Si servus fuit, ostendat chartam libertatis. Si de alia paroechia, ostendat litteras commendatitias, quas formatam vocant. De ministerio etiam vobis commisso vos admonere curamus, ut unusquisque vestrum, si fieri potest, expositionem Symboli et orationem Dominicam juxta traditionem orthodoxorum Patrum penes se habeat scriptam, et eam pleniter intelligat, et inde praedicando populum sibi commissum sedulo instruat; si non, saltem teneat 606 vel credat. Orationes quoque missarum et Praefationes et Canonem bene intelligat. Et si non, saltim distincte ac memoriter proferre valeat. Epistolam et Evangelium bene legere possit; et utinam saltem ad litteram ejus sensum posset manifestare. Psalmorum verba et distinctiones regulariter ex corde cum canticis consuetudinariis pronuntiare sciat. Sermonem Athanasii episcopi de fide sanctae Trinitatis, cujus initium est Quicunque vult, memoriter [Col. 0458A] teneat, et omni die cantet. Exorcismos et orationes ad catechumenum faciendum, ad fontem quoque consecrandum, aut reliquas preces super masculum et feminam pluraliter et singulariter valeat et sciat distincte proferre. Similiter ordinem baptizandi ad succurrendum infirmis. Ordinem quoque reconciliandi juxta modum sibi canonice reservatum, atque ungendi infirmos, orationes quoque eidem necessitati competentes bene saltem sciat legere. Similiter ordinem et preces in exsequiis atque agendis defunctorum. Similiter exorcismos et benedictiones salis et aquae memoriter teneat. Canticum nocturnum atque diurnum noverit. Computum si non majorem, saltim minorem, id est, epactas, concurrentes, regulares, terminos paschales, et reliquos, si est possibile, sapiat. Martyrologium et Poenitentiale habeat, ut secundum quod ibi scriptum est interroget confitentem, aut confesso modum poenitentiae imponat. Libellum istum unusquisque [Col. 0458B] habeat, et frequenter legat, ne oblivioni tradat ea quae sibi sunt observanda. Volumus autem, fratres charissimi, quatenus quae nostra percepistis traditione, quantum humana patitur infirmitas, bonis studeatis operibus adimplere. Quod ut memoriter retinere et salubriter peragere valeatis, omnipotens Deus vobis concedere dignetur, cujus regnum et imperium sine fine permanet in saecula saeculorum. Amen.



607 III. ADMONITIO SYNODALIS NOVA, QUAE POST EVANGELIUM LEGEBATUR AB EPISCOPO SEDENTE IN FALDISTORIO.
Ex Pontificali Romano Augustini Patricii de Picolominibus episcopi Pientini.

Fratres charissimi, consacerdotes et cooperatores nostri. Noverit fraternitas vestra nos, licet indignos, locum tenere Aaron, vos autem Eleazari et Ithamari; nos fungi vice XII apostolorum, vos autem LXXII discipulorum: nos pastores vestros esse, vos autem [Col. 0458C] animarum vobis commissarum; nos de vobis, vos autem de plebibus vobis commendatis Domino nostro Jesu Christo rationem esse reddituros. Igitur ut in die tremendi judicii inter bonos dispensatores inveniamur, admonemus et obsecramus fraternitatem vestram ut vita et conversatio vestra sit irreprehensibilis. In domibus vestris mulieres non cohabitent. Omni nocte ad nocturnas horas surgite. Officium vestrum horis certis decantate. Missam jejuni tantum, et non in vestibus communibus, sed sacris, amictu, alba, cingulo, manipulo, stola et casula, vestimentis nitidis, quae ad alios usus non serviant, parati, devote et religiose celebrate, et in ea corpus et sanguinem Domini nostri Jesu Christi cum omni reverentia et tremore sumite. Corporalia et pallae ex lino fieri debent, et sint mundissima; quae et alia lintea ac vasa sacra propriis manibus abluite et extergite diligenter. Altare sit coopertum mundis linteis saltem tribus diversis; ad quod nulla mulier [Col. 0458D] accedat. Et desuper nihil ponatur nisi reliquiae ac res sacrae et pro sacrificio opportunae. Missalia, Gradualia, Lectionaria et Antiphonaria vestra sint completa et perfecta. Ecclesiae vestrae bene sint coopertae et mundae. In sacristiis sive secretariis aut juxta altare majus sit locus aptus ad infundendum 608 aquam ablutionis corporalium et linteorum, vasorum, et aliarum rerum sacrarum, ac manuum, postquam sanctum chrisma aut oleum catechumenorum vel infirmorum tractaveritis. Ibique pendeat vas cum aqua munda pro lavandis manibus sacerdotum et aliorum qui rem sanctam et officium divinum sunt peracturi, et prope linteum mundum ad illas abstergendum. Atria ecclesiae sint bene munita. Nullus sine scitu et consensu nostro per potestatem saecularem ecclesiam obtineat. Nullus ecclesiam ad quam intitulatus est dimittat, et ad aliam quaestus gratia se transferat. Nullus plures ecclesias, sine titulo et contra sacrorum canonum dispositiones, nancisci [Col. 0459A] praesumat. Nullatenus etiam una ecclesia inter plures dividatur. Nullus extra ecclesiam in locis non consecratis, aut calcaribus indutus, vel cultellis extra pendentibus, celebret. Nullus alterius parochianum, nisi itinerantem, et tunc de rectoris sui licentia, ad communionem recipiat. Nullus in alterius parochia absque proprii sacerdotis licentia missam celebret. In celebratione quisque calicem et oblata, non circulo, aut digitorum vacillatione, ut quidam faciunt, sed junctis et extensis digitis, cruce signet, sicque benedicat. Calix et patena sint aurei vel argentei, non aerei aut auricalchei, vitrii vel lignei. Quisque presbyter clericum habeat vel scholarem qui cum eo psalmos cantet, Epistolam, lectionem legat, et in missa respondeat. Ipse quoque presbyter infirmos visitet et reconciliet, et juxta Apostolum propria manu communicet, et oleo sancto inungat. Nullus praesumat tradere communionem laico aut feminae ad ferendum infirmo. Nullus pro baptizandis infantibus, [Col. 0459B] sive adultis aut infirmis reconciliandis, aut mortuis sepeliendis, praemium vel munus exigat. Per negligentiam vestram nullus infans sine baptismo et adultus sine communione pereat. Nullus vestrum sit ebriosus aut litigiosus. Nullus arma ferat. Nullus canum aut avium jocis inserviat, seu in tabernis bibat. Quisque vestrum quantum sapit de Evangelio, Dominico et caeteris festis diebus suae plebi annuntiet. Verbum Domini praedicate. Curam pauperum, peregrinorum, viduarum et orphanorum habete, ipsosque peregrinos ad prandium 609 vestrum vocate. Estote hospitales, aliis exinde bonum exemplum perhibentes. Singulis diebus Dominicis ante Missam aquam qua populus aspergatur benedicite: ad quod vas proprium habetote. Vasa sacra et vestimenta sacerdotalia nolite negotiatori aut tabernario in pignus dare. Minus digne poenitentem cujuscunque rei gratia ad reconciliationem non adducite, nec ei reconciliationis testimonium perhibete. Usuras non exigite. Nec facultates [Col. 0459C] vestras post ordinationem vestram acquisitas alienate, quoniam ecclesiae sunt. Nullus etiam res, possessiones, aut mancipium ecclesiae vendere, commutare aut quocunque ingenio praesumat alienare. Nullus decimam alterius recipiat. Nullus poenitentem carnem manducare aut vinum bibere invitet nisi pro eo tunc eleemosynam fecerit. Quisque fontes baptismales lapideos habeat bene mundos: quos si habere non poterit, vas aliud ad hoc opus solum deputatum teneat. Omnibus parochianis vestris Symbolum et Orationem Dominicam et jejunia Quatuor Temporum et alia Ecclesiae mandata significate observanda. Ante Quadragesimam quarta feria populum ad confessionem admonete, et confessis juxta qualitatem criminis poenitentiam injungite. Tribus temporibus in anno, id est, Natalis Domini, Paschae et Pentecostes, omnes fideles accedere ad communionem corporis Domini nostri Jesu Christi invitate, et ne desit quin saltem in Pascha [Col. 0459D] communicent. Certis temporibus conjugatos ab uxoribus abstinere exhortemini. Nullus vestrum rubeis aut viridibus vestibus utatur. Diem Dominicam et caeteras festivita es absque opere servili a vespera ad vesperam celebrari docete. Cantus et choreas mulierum in atrio ecclesiae fieri prohibete. Incantationes super mortuos nocturnis temporibus a vulgo fieri consuetas sub obtestatione Dei omnipotentis vetate. Cum excommunicatis nolite communicare; nec quis vestrum eis vel in eorum praesentia celebrare praesumat. Quod etiam plebi nuntiate, et quod nullus ex plebe uxorem domum ducat nisi prius nuptiae temporibus ab Ecclesia permissis publice fuerint celebratae. Quod nullus ad raptam vel consanguineam accedat, aut alterius sponsam ducat, omnibus prohibete. Porcarios et alios pastores saltem Dominica die faciatis vocari 610 ad missam. Patrinos ut filios suos Symbolum et orationem Dominicam doceant aut doceri faciant exhortamini. [Col. 0460A] Sacramentum eucharistiae, sanctum chrisma, et oleum catechumenorum, ac sanctum seu infirmorum in Ecclesia in loco mundo condecenti et securo sub sera et fida custodia diligenter servate. Quisque vestrum expositionem Symboli et orationis Dominicae juxta orthodoxorum Patrum traditiones penes se habeat, easque, ac orationes missarum, et Epistolas, Evangelia, et Canonem bene intelligat, ex quibus praedicando populum sibi commissum sedulo instruat et maxime non bene credentem. Introitum missae, orationes, Epistolam, Graduale, Evangelium, Symbolum, et caetera non secreta, alta et intelligibili voce proferat. Secreta vero et Canonem morose et distincte submissa voce legat. Psalmorum verba et distinctiones regulariter cum canticis consuetis intelligibiliter pronuntiet. Symbolum Athanasii de Trinitate et fide catholica memoriter teneat. Exorcismos et orationes ad catechumenos faciendas ac reliquas preces super masculum [Col. 0460B] et feminam pluraliter vel singulariter respective distincte proferat. Ordinem baptizandi et ad succurrendum infirmis, reconciliationis, et commendationis animae, et in agendis exsequiis defunctorum, juxta modum canonicum observet. Exorcismos et benedictiones salis et aquae pertinenter legat. Cantum diurnum et nocturnum sciat. Computum etiam minorem ad inveniendum litteram Dominicalem, tempus intervalli diei Paschae et majorum mobilium festorum non ignoret. Ut per haec et alia bona opera una cum populo vobis credito perpetua beatitudine perfruamini, praestante Domino nostro Jesu Christo, cui est honor et gloria in saecula saeculorum.



611 IV. ADMONITIO SYNODALIS NOVISSIMA, AB EPISCOPO LEGENDA POST EVANGELIUM.
Ex Pontificali Romano.

[Col. 0460C] Fratres dilectissimi et sacerdotes Domini, cooperatores ordinis nostri estis. Nos, quamvis indigni, locum Aaron tenemus, vos autem locum Eleazari et Ithamari. Nos vice duodecim apostolorum fungimur, vos ad formam septuaginta duorum discipulorum estis. Nos pastores vestri sumus, vos autem pastores animarum vobis commissarum. Nos de vobis rationem reddituri sumus summo pastori Domino nostro Jesu Christo, vos de plebibus vobis commendatis. Et ideo, fratres dilectissimi, videte periculum vestrum. Admonemus itaque et obsecramus fraternitatem vestram ut quae vobis suggerimus, memoriae commendetis, et opere exercere studeatis. In primis admonemus ut vita et conversatio vestra sit irreprehensibilis. In domibus vestris mulieres non cohahitent. Omni nocte ad nocturnas horas surgite. Officium vestrum horis certis decantate. Nullus nisi jejunus missam celebret, et non in vestibus communibus, sed sacris, et nitidis, amictu, alba cingulo, manipulo, [Col. 0460D] stola, et casula, quae ad alios usus non serviant. Missas religiose celebrate. Corpus et sanguinem Domini nostri Jesu Christi cum omni reverentia et tremore sumite. Corporalia mundissima sint. Vasa sacra propriis manibus abluite, et extergite diligenter. Nulla femina ad altare Domini accedat, nec calicem Domini tangat. Altare sit coopertum mundis linteis, saltem tribus diversis; et desuper nihil ponatur nisi reliquiae ac res sacrae et pro sacrificio opportunae. Missale, Breviarium et Martyrologium unusquisque habeat. Ecclesiae vestrae sint bene coopertae et mundae. In sacristiis sive secretariis aut juxta altare majus sit locus praeparatus ad infundendum aquam ablutionis corporalium 612 et vasorum sacrorum ac manuum postquam sanctum chrisma aut oleum catechumenorum vel infirmorum tractaveritis; ibique pendeat vas cum aqua munda pro lavandis manibus sacerdotum et aliorum qui rem sanctam et officium divinum sunt peracturi, et [Col. 0461A] prope linteum mundum ad illas abstergendum. Atria ecclesiae sint bene munita. Nullus sine scitu et consensu nostro per potestatem saecularem ecclesiam obtineat. Nullus ecclesiam ad quam intitulatus est dimittat et ad aliam quaestus gratia se transferat. Nullus plures ecclesias sine titulo et contra sacrorum canonum dispositiones nancisci praesumat. Nullatenus etiam una ecclesia inter plures dividatur. Nullus extra ecclesiam in locis non consecratis celebret. Nullus alterius parochianum absque proprii sacerdotis licentia ad communionem recipiat. Nullus in alterius parochia absque proprii sacerdotis licentia missam celebret. In celebratione quisque calicem et oblata, non circulo aut digitorum vacillatione, ut quidam faciunt, sed junctis et extensis digitis cruce signet; sicque benedicat. Calix et patena sint aurei vel argentei, non aerei aut aurichalcei, vitrei, vel lignei. Quisque presbyter clericum habeat vel scholarem qui cum eo psalmos cantet, Epistolam et lectionem legat, et in missa respondeat. Ipse quoque [Col. 0461B] presbyter infirmos visitet et reconciliet, et juxta Apostolum propria manu communicet, oleo sancto inungat. Nullus praesumat tradere communionem laico aut feminae ad deferendum infirmo. Nullus pro baptizandis infantibus, sive adultis aut infirmis reconciliandis, aut mortuis sepeliendis, praemium, vel munus exigat. Per negligentiam vestram nullus infans sine baptismo et adultus sine communione pereat. Nullus vestrum sit ebriosus aut litigiosus. Nullus arma ferat. Nullus canum aut avium jocis inserviat. Nullus in tabernis bibat. Quisque vestrum quantum sapit de Evangelio, Dominico et caeteris festivis diebus suae plebi annuntiet. Verbum Domini praedicate. Curam pauperum, peregrinorum, viduarum et orphanorum habete, ipsosque peregrinos ad prandium vestrum vocate. Estote hospitales, aliis exinde bonum exemplum praebentes. Singulis diebus Dominicis, ante missam, aquam qua populus aspergatur 613 benedicite: ad quod vas proprium [Col. 0461C] habete. Vasa sacra et vestimenta sacerdotalia nolite negotiatori aut tabernario in pignus dare. Minus digne poenitentem cujuscunque rei gratia ad reconciliationem non adducite, neque ei reconciliationis testimonium perhibete. Usuras non exigite. Nec facultates vestras post ordinationem vestram acquisitas alienate, quoniam ecclesiae sunt. Nullus etiam res, possessiones, aut mancipium ecclesiae vendere, commutare, aut quocunque ingenio praesumat alienare. Nullus decimam alterius recipiat. Nullus poenitentem carnem manducare aut vinum bibere invitet, nisi pro eo tunc eleemosynam fecerit. Quisque fontes baptismales lapideos habeat bene mundos; quos si non habere poterit, vas aliud ad hoc opus solum deputatum teneat. Omnibus parochianis vestris Symbolum, et Orationem Dominicam insinuate. Jejunia Quatuor Temporum et alia Ecclesiae mandata significate observanda. Ante Quadragesimam quarta feria populum ad confessionem invitate, [Col. 0461D] et confessis juxta qualitatem criminum poenitentiam injungite. Tribus temporibus in anno, id est, Nativitate Domini, Pascha, et Pentecoste, omnes fideles accedere ad communionem corporis Domini nostri Jesu Christi admonete, et ne omittat quin saltem in Pascha communicet. Certis temporibus conjugatos abstinere ab uxoribus exhortamini. Nullus vestrum rubeis aut viridibus aut laicalibus vestibus utatur. Diem Dominicam et caeteras festivitates absque opere servili a vespera in vesperam celebrari docete. Cantus et choreas mulierum in atrio ecclesiae prohibete. Incantationes super mortuos nocturnis horis a vulgo fieri consuetas sub contestatione Dei omnipotentis vetate. Cum excommunicatis nolite communicare; nec quis vestrum in corum praesentia celebrare praesumat, quod etiam plebi nuntiate. Et nullus ex plebe uxorem domum ducat, nisi prius nuptiae temporibus ab Ecclesia permissis publice fuerint celebratae. Quod nullus ad raptam vel consanguineam [Col. 0462A] accedat, aut alterius sponsam ducat, omnimodis prohibete. Porcarios et alios pastores saltem Dominica die faciatis venire ad missam. Patrinos ut filiolos Symbolum et orationem Dominicam doceant, aut doceri faciant, 614 exhortamini. Sacramentum eucharistiae, sanctum chrisma, et oleum catechumenorum, ac sanctum, seu infirmorum, in ecclesia, in loco mundo, condecenti, et securo, sub sacra et fida custodia diligenter servate. Quisque vestrum expositionem Symboli et Orationis Dominicae juxta orthodoxorum Patrum traditiones penes se habeat, easque atque orationes missarum, et Epistolas, Evangelia, et Canonem bene intelligat, ex quibus praedicando populum sibi commissum sedulo instruat, et maxime non bene credentem. Introitum missae, orationes, Epistolam, Graduale, Evangelium, Symbolum, et caetera non secreta, alta et intelligibili voce proferat. Secreta vero et Canonem morose et distincte submissa voce legat. Psalmorum verba et distinctiones regulariter cum canticis [Col. 0462B] consuetis intelligibiliter pronuntiet. Symbolum sancti Athanasii de Trinitate et fide catholica memoriter teneat. Exorcismos et orationes ad catechumenos faciendos ac reliquas preces super masculum et feminam pluraliter vel singulariter respective distincte proferat. Ordinem baptizandi, et ad succurrendum infirmis, reconciliationis, et commendationis animae, et in agendis exsequiis defunctorum, juxta modum canonicum observet. Exorcismos et benedictiones salis et aquae pertinenter legat. Canticum diurnum et nocturnum sciat. Computum etiam minorem ad inveniendum litteram Dominicalem, tempus intervalli diei Paschae et majorum mobilium festorum non ignoret. Volumus autem, fratres dilectissimi, quatenus quae nostra percepistis traditione bonis studeatis operibus adimplere, praestante Domino nostro Jesu Christo, cui cum Patre et Spiritu sancto est honor et gloria in saecula saeculorum



615 V. ORDO AD CELEBRANDUM SACROS ORDINES SECUNDUM LIBRUM FRATRIS DANIELIS CARMELITAE MOTENSIS EPISCOPI.
Ex veteri codice ms. Bibliothecae regiae.
[Col. 0462C]

Episcopus, indutis plenis pontificalibus, cum debito ministrorum ordine missam dicturus, ad altare procedat. Et dicta prima collecta, vocentur ordinandi hujusmodi per se vel per alium. Ad titulum sanctae Mariae de Domo, ostiarii, lectores, exorcistae, acolythi, ordinandi procedant. Et sic fit ad omnes gradus ordinandos. Et sedens super sedem suam legat vel per aliam legi faciat prohibitionem istam.

Auctoritate Domini nostri Jesu Christi et Ecclesiae interdicimus publice et prohibemus districte in virtute Patris, et Filii, et Spiritus sancti, et sub poena [Col. 0462D] excommunicationis et anathematis, ne aliquis patiens aetatis defectum vel natalium ad sacros ordines ausu temerario accedere nunc praesumat. Nullus nisi a nobis receptus. Nullus servus, nisi libertati a suo domino restitutus. Nullus per falsas litteras et sine licentia sui episcopi vel praelati. Nullus qui contraxit cum aliqua per verba de praesenti. Nullus apostata. Nullus excommunicatus. Nullus per saltum. Nullus bigamus. Nullus irregularis. Nullus Simoniacus. Nullus epilepticus, vel aliquo membro mutilatus, vel corpore enormiter vitiatus, vel aliqua infirmitate incurabili praegravatus. Item qualecunque aliud legitimum habuerit impedimentum, nisi prius fuerit secum misericorditer dispensatum. Item ne quis ad susceptionem illius ordinis se ingerere praesumat qui non fuerit canonice examinatus. Et ne uno ordine suscepto, alium sine licentia debita recipere praesumat, et absque fraude quacunque.



616 VI. VETUS CONFESSIO POENITENTIUM.
Ex veteri codice ms. bibliothecae Colbertinae.
[Col. 0463A]

Incipit confessio poenitentium.

Multitudinem criminum et enormitatem scelerum meorum expavescens, et de tua pietate atque ineffabili misericordia confidens, tibi Creatori et Redemptori meo, qui veniam et indulgentiam post reatum per puram et lacrymabilem confessionem assequi promisisti, confiteor quia in peccatis natus, atque in peccatis per omne tempus vitae meae cogitando, loquendo, et operando hactenus sum conversatus. Operibus enim ac pompis diaboli, quibus in baptismo abrenuntiaveram, iterum ipso suadente me subdidi, et postmodum turpiter semper et desidiose vixi.


De superbia.

Ac primo omnium de superbia, quae radix omnium [Col. 0463B] malorum est, mores et vitam atque actus meos pessime inquinavi, et per superbiam contra Deum et contra religionem ac propositum meum in verbis, in cogitationibus, in operibus, in desideriis, in incessu, et in caeteris omnibus modis, quos enumerare non valeo, graviter me in conspectu Dei deliquisse confiteor.


De inani gloria,

De inani gloria etiam multis modis me deliquisse et quotidie delinquere confiteor, pro qua assidue in peccatis meis mundi gloriam et saeculares dignitates ac delectationes ultra modum amplector et concupisco, et per eam in caeteris vitiis quae ex illa nascuntur, id est, in inobedientia mandatorum Dei, et seniorum ac magistrorum jussionibus inobediendo, et in jactantia animum 617 in multis vanitatibus extollendo, et in hypocrisi aliud corde retinendo, et aliud ore manifestando, et in contentione inutiliter contra rationem intendendo, et in [Col. 0463C] pertinacia in his quae non oportet procaciter persistendo, et in novitatum praesumptionibus novas et ante inconsuetas res praesumendo, graviter me peccasse confiteor.


De invidia.

De invidia vero, per quem diabolus primum hominem decepit, et per quam mors in orbem terrarum introivit, prae omnibus hominibus reum me et sceleratum esse confiteor: quia aliorum bonis invidendo, et de eorum utilitatibus dolendo, animos saepe contristavi, et in quibuscunqe potui, illorum prosperitatibus nocui. Et si nocere non potui, invidiose tamen tuli. Et per eam in caeteris vitiis quae ex illa oriuntur, in odio, contra multos inimicitias et odia in corde retinendo, et in exsultatione, in adversis proximorum de contrarietatibus et impedimentis illorum exsultando, multipliciter me peccasse regnosco et confiteor.


[Col. 0463D] De ira.

De ira quoque multoties me peccasse et reum esse scio et confiteor, quia illatas ab aliis leviter injurias aequo animo, ut debueram, non sustinui, sed ad iracundiam et vindictam, in quantum potui, et meum et aliorum animos provocavi, et per hanc in caeteris vitiis quae ex illa oriuntur, id est, in rixis ad jurgia et contentiones non solum me sed et alios excitando, et in tumore mentis contra aliorum levissimas et humiles querelas animum superbe inflammando, et in contumeliis calumnias aliis inferendo, et indignationis de his quibus non oportebat indignando, et in blasphemiis multos sine causa iracundiae blasphemando, satis graviter in conspectu Dei me deliquisse recognosco et confiteor.


De tristitia.

De tristitia etiam non mediocriter me peccasse scio 618 et confiteor; quia inutiliter et sine causa plerumque me contristavi; et cum de peccatis [Col. 0464A] meis tristis et moerens esse debui, de vanis et nihil utilitatis habentibus rebus tristitiam habui. Et per hanc in caeteris vitiis quae ex illa nascuntur, id est, in malitia, malam voluntatem contra multos habendo, et in pusillanimitate, vigorem et fortitudinem animi prae tristitia amittendo, et in desperatione, de pietate et misericordia Dei desperando, et in torpore circa Dei praecepta, intentionem ac studium in mandatis Dei non habendo, et in vagatione mentis erga illicita, otiositatem sectando, et rebus illicitis mentem occupando, multoties me peccasse confiteor.


De ventris ingluvie

De ventris vero ingluvie satis periculose et damnabiliter me peccasse et quotidie me peccare confiteor, quia ultra modum et supra quam necessitas et indigentia corporalis exposcat, in sumendo cibum et potum ventrem hactenus ingurgitavi, et quotidie ingurgitare non omitto, et unde mihi et [Col. 0464B] aliis multis indigentibus satisfacere potui, solus prae nimia edacitate et ingluvie consumpsi. Et ideo per hanc in caeteris vitiis quae ex illa oriuntur, id est, in inepta laetitia, de vanitatibus laetando et gaudendo, et in scurrilitate, jocis et risibus studendo et delectando, et in multiloquio, ea quae ad utilitatem non pertinent multipliciter loquendo, et in hebetudine sensus, mentis intelligentiam prae nimia cibi et potus voracitate amittendo, multum graviter me peccasse confiteor.


De avaritia.

De avaritia etiam gravissime reum me esse confiteor, quia contra praeceptum Dei et habenda nimis concupivi et concupisco, et habita nimis avare retinui et retineo, et proximorum necessitatibus et indigentiis non ita subveni et ministravi sicut debui et potui. Et per hanc in caeteris vitiis quae ex illa oriuntur, id est, in proditione aliorum, et maxime senioris secreta et occulta prodendo ac manifestando, [Col. 0464C] et in fraude, 619 aliorum res furtim auferendo, et in concupiscendo, et in fallaciis mendacia inveniendo et proferendo, et in perjuriis, nomen sanctum Dei ac sanctorum illius invocando et perjurando, et in inquietudine, quietum et tranquillum animum non habendo, et in obduratione cordis contra misericordiam, eleemosynarum scilicet largitionem in pauperibus ut debueram et potueram non erogando, satis graviter me peccasse et quotidie peccare confiteor.


De luxuria.

De luxuria quoque ultra omnes homines, et ultra quam mens humana comprehendere possit, me reum esse et sceleratum confiteor; quia postquam ad illam aetatem perveni qua hoc malum perpetrare potui, aut perpetrare volentibus consentire, nimis suadente diabolo turpiter semper et luxuriose ac sodomitice vixi, et templum corporis mei de opere iniquitatis et scelere sodomitico, alios ipse maculando, et me commaculare [Col. 0464D] volentibus consentiendo, turpissime et dictu ipso nefandissime ut miserrimus et flagitiosissimus inquinavi. Et per hanc in caeteris vitiis quae ex illa nascuntur, id est, in caecitate mentis, ea scilicet quae utilia et necessaria erant non intelligendo, et in inconsideratione, leviter et lasciviose atque inconsiderate multa faciendo, et in inconstantia, stabilitatem et constantiam in operibus bonis non habendo, et in praecipitatione, praecipato animo et inconsulte multa operando, et in amore, ultra quam debui delectationes et desideria carnis meae et voluntates proprias quaerendo et adimplendo, et in odio Dei, praeceptis ejus resistendo, et eum ut Deus diligendus est non diligendo, et in affectu praesentis saeculi, amorem videlicet et desiderium in saecularibus et carnalibus studiis ultra quam oportebat infigendo, et in horrore ac desperatione futuri saeculi, de futura scilicet vita non cogitando nec decertando.

[Col. 0465A] Et non solum in his, sed etiam in aliis omnibus quae hic memorata non sunt, graviter et infelicissime in conspectu Dei me peccasse et deliquisse confiteor, ac nisi divina mihi misero subveniat misericordia, omnimodis 620 me cogitatione, locutione, opere ac voluntate perditum esse scio. Et ideo ante quam terra cum Dathan et Abiron me absorbeat, et ante quam ignis coelestis cum Sodomitis me exurat, ad te Dominum Deum et creatorem meum, qui non vis mortem peccatoris, sed ut convertatur et vivat, confugio, et ad te, qui latroni in cruce credenti, et publicano ac meretrici confitentibus pepercisti, veniam et indulgentiam humiliter exposco. Ne confundas, piissime, faciem meam, non derelinquas me in manibus quaerentium animam meam; sed respice propitius et exaudi me miserum et peccatorem clamantem et confugientem ad te. Aperi sinum pietatis ac januam misericordiae tuae, et resuscita mortuum in peccatis, vivifica sepultum [Col. 0465B] in delictis, et ne abjicias quem ad imaginem tuam creare et pretioso Filii tui sanguine redimere dignatus es. Tu poenitentibus veniam promisisti, tu majus gaudium esse in coelis super uno peccatore poenitentiam agente quam super nonaginta novem justis asseruisti, tu per sanctum prophetam tuum nobis promisisti quod in unaquaque die peccator conversus fuisset, dimittenda ei essent peccata sua. Quapropter sponsiones tuas teneo, de promissionibus tuis gaudeo, cum tota spe ac securitate ad immensam clementiam tuam confugio. Parce malis meis, peccatis meis, et sceleribus. Major est misericordia tua quam miseria mea. Exaudi, Domine; placare, Domine, attende et fac. Inclina, Deus meus, aurem tuam, et audi orationem meam. Aperi oculos tuos, et vide contritionem meam. Quamvis peccator sim, tamen creatura tua sum, unigeniti Flii tui sanguine redemptus sum. Non sum tibi vilis ad salvandum qui non fui vilis ad redimendum. Sed miserere propitius et indulge. Per eumdem.


[Col. 0465C] Alia oratio.

O lux mentium Deus, expelle a me stultitiae noctem, et dona mihi sapientiae diem. Orire veritatis sol justitiae, de profundissimis naturae tuae sinibus omnem intellectum superantibus appare in aethere animi mei, super terram cordis mei. Exstingue phantasias 621 corporum et phantasmata vanarum cogitationum mearum. Crea prolem intelligentiarum mearum in utero mentis meae. Effunde Spiritum tuum super aquas informitatis meae, ut conversus ad te, conformis Filii tui, videam te per te, et omnia sub te. O tu, purissima veritas, tu vide te in me, tu intellige te in me. Per me ipsum nihil video nisi vana et fluxa et caduca, nihil video nisi falsa et corporea plasmata. Per me nihil sum nisi mors et abyssus tenebrosa et imperfecta. In te sum quantum sum, in te vivo quantum vivo, in te intelligo quantum intelligo. Quia tu es summa intelligentia, essentia [Col. 0465D] summa, vita summa, Pater, et Filius, et Spiritus sanctus, unitas triplex, trinitas simplex, infinita in se sine fine, Deus unus, in saecula saeculorum. Amen.



VII. MISSA PRO TRIBULATIONE.
Ex veteri codice ms. bibliothecae Colbertinae.

Hora competente fiant litaniae, cantu rei concordante. Deinde missa: Reminiscere miserationum. Psalmus: Ad te, Domine, levavi animam meam. Deus meus, in te confido.


Oratio.

Deus, qui contritorum non despicis gemitum, et moerentium non spernis affectum, adesto nostris precibus, quas pro tribulatione effundimus, easque clementer suscipiens, tribue ut quidquid contra nos diabolicae atque humanae moliuntur adversitates, ad nihilum redigantur, ut nullis insectationibus laesi, [Col. 0466A] sed erepti de omni tribulatione et angustia, laeti in Ecclesia tua sancta gratias jugiter referamus. Per Dominum.


Graduale: Adjutov. Versus: Quoniam non. 622 Lectio Danielis prophetae.

In diebus illis oravit Daniel dicens: Domine Deus, ne despicias populum tuum, neque auferas misericordiam tuam a nobis propter Abraham dilectum tuum et Isaac servum tuum et Israel sanctum tuum, quibus locutus es pollicens quod multiplicares semen eorum sicut stellas coeli et sicut arenam quae est in littore maris. Quia, Domine, imminuti sumus plus quam omnes gentes, sumusque humiles in universa terra hodie propter peccata nostra; et non est in tempore hoc princeps et propheta et dux, neque sacrificium, neque oblatio, neque incensum, neque locus . . . . . . . Caetera desunt.





VIII. LITTERAE JONAE EPISCOPI AUGUSTODUNENSIS DE DOTE ET CONSECRATIONE ECCLESIAE MONTIS BUZNINI.
Ex veteri chartulario ecclesiae Augustodunensis.
[Col. 0466B]

In nomine Domini et Salvatoris nostri Jesu Christi, Jonas, praeveniente divina misericordia Augustodunensis episcopus. Notum sit omnibus fidelibus sanctae Ecclesiae tam praesentibus quam futuris quia venerabilis vir Reimbodo cum filio suo, cujus vocabulum est Lifericus, tactus divina clementia, cum consultu praedecessoris nostri Althei episcopi capellam in pago Augustudunense, in vicaria Isiotrense, in loco qui dicitur Montem Buzninum, ex propriis rebus aedificantes, atque ad perfectum usque perducentes, deprecati sunt nostram benevolentiam qualiter eamdem capellam, eorum opere constructam, ecclesiastico ordine ad persolvendum jugiter divinum officium solemniter consecraremus. Nos ergo benevolam eorum 623 intentionem et humillimam petitionem considerantes, legibus canonicis dotem requirere [Col. 0466C] procuravimus, unde digne domus Dei sustentaretur. Quod devotissima voluntate juxta nostri hortaminis constitutum adimplentes, pro Dei amore et sanctorum ipsius veneratione de rebus proprietatis suae, secundum quod ratio dictabat, eidem loco nobiliter contulerunt, sicut inferiora demonstrant. Quorum rationabili et laudabili petitione percepta, ecclesiastico ordine consecrare in opus Dei omnipotentis censuimus, atque in honore et veneratione sancti Sebastiani martyris et caeterorum sanctorum, Idibus Octobris Deo auctore solemni officio dedicavimus. Ego itaque Ragamboto, cum filio meo Hilferico, juxta consilium et considerationem Domini et venerabilis jamdicti Jonae episcopi, praefatam capellam pro amore Dei et animae nostrae remedio rebus proprietatis nostrae dotamus atque in perpetuo dotatam esse volumus. Quamobrem ad usus et ministerium praefatae basilicae, quam pro Dei amore construximus et consecrare rogavimus, donamus atque in perpetuo do . . . . . esse [Col. 0466D] volumus, hoc est, in circuitu basilicae, ante introitum ipsius, campum ad unum modium qui est subter fossatum, pertingentem usque ad mortuam guttam, et ad partem orientalem terram arabilem cum prato et superposito ad modios V, salvato atrio ipsius ecclesiae. Similiter mansum quem Bernoinus tenet, cum jamdicto servo et conjuge sua vocabulo Bertildis ac prole eorum, cum omnibus suis terminationibus, donamus in integrum, et alium mansum in ipso pago vel in ipso agro in villa nuncupante Villaris, quem de Altmaro per titulum venditionis Hilferico avo nostro conquirente nobis obvenit, cum ancilla nomine Leobertane et prole ejus, pari ratione eidem loco cedimus cum omnibus adjacentiis suis et supraposito, et quicquid ad eum aspicit, aut aspicere videtur. Cedimus etiam et pratum ad honorem praefatae capellae de Abulmaro conquisitum. Haec omnia superius nominata in honorem Dei omnipotentis et veneratione sanctorum ejus, quorum memoria et virtus ibi recolitur, [Col. 0467A] ad usus et supplementum jam saepius nominatae basilicae cedimus, atque de jure nostro in jure et proprietate ipsius et rectorum 624 ejus transfundimus, et perpetualiter deservitura concedimus. Et ut ab omni dominatione temporali ac infestatione haeredum omni tempore libera et quieta in Domini servitium valeat permanere, perfecta et plenissima voluntate tam capellam quam et res ad ipsam aspicientes matri ecclesiae sancti Nazarii, et rectorum ipsius contradimus, et jure ecclesiastico subjectam atque aeternaliter mancipatam esse decernimus; ita ut in omni ordinatione et dominatione faciat inde episcopus et ministri ejus legibus ecclesiasticis veluti de aliis rebus eidem matri ecclesiae collatis. Ea videlicet conditione, ut dum nos vel unus legalium heredum propinquior superstites apparuerimus, non tam jure dominationis et haereditatis quam defensionis et protectionis in mundeburdum omni tempore vitae nostrae habere valeamus, persolventes partibus sancti Nazarii [Col. 0467B] ipso die Coenae Domini, quando chrisma conficitur, libram cerae annis singulis. Dum vero nos aut quilibet ex successoribus haeredum nostrorum praefatam capellam cum omni integritate rerum suarum ad honorem ecclesiae possidendo conservaverit, et custodiendo possederit, censumque synodalem partibus sancti Nazarii tempore fixo persolverit, nulla sit licentia episcopo aliqua forte stomachatione vel cupiditate commoto jus haereditatis nostrae vel successorum nostrorum alienare, aut in suos usus retorquere, aut perturbare. Si quis vero, quod futurum esse non credimus, si nos ipsi aut quilibet ex haeredibus nostris, vel ulla emissa persona, contra hanc nostrae donationis dotationem tergiversando aliquam calumniam generare domui Dei et inferre voluerit, vel ejusdem ecclesiae res dividere, aut in suo diabolica cupiditate inflammatus retorquere tentaverit, aut de suprastatuto censu tardus aut negligens apparuerit, tunc legaliter reddere cogatur; vel si noluerit, partibus matris ecclesiae, aut cui litem intenderit, [Col. 0467C] auri libram una cum cogenti fisco exsolvere compellatur, et insuper quod repetit, nullum obtineat effectum, cum stipulatione subnexa. Et ut haec donationis et dotationis nostrae chartula, quam promptissimis animis matri ecclesiae sancti Nazarii contradidimus, plenissimam et perfectam atque inconvulsam omnibus temporibus obtineat firmitatem, 625 non solum manu nostra subterfirmavimus, sed et religiosorum ejusdem canonicorum seu nobilium fidelium laicorum manibus corroborandam tradidimus.





IX. EPISTOLA LAMBERTI EPISCOPI CENOMANENSIS AD HILDEBRANDUM EPISCOPUM SAGIENSEM.
Ex veteri codice ms. bibliothecae Colbertinae.

Sacris semper meritis venerando Hildebrando pontifici magnifico Lambertus nullis meritis episcopus aeternam in Domino felicitatem. Notum facimus vestrae paternitati qualiter quidam erroneae factionis detestabilis, nomine Raino, nonam et decimam ecclesiae [Col. 0467D] nostrae temerario ausu retinere et fraudare praesumit. Super quibus ausibus et factis atrocibus non solum semel et bis sed et frequenter a nobis et a nostra Ecclesia eum constat esse admonitum. Sed nec admonitionibus parere nec Ecclesiae nostrae satisfacere ullo modo voluit. Unde nos ex divina auctoritate cum sanctis et gloriosis martyribus Gervasio et Protasio et omnibus sanctis praedictum sacrilegum Rainonem cum omni domo sua ab Ecclesiae liminibus et coetu Christianorum excommunicatum et anathematizatum habemus, donec ab his nefandis actibus conquiescat, et Ecclesiae nostrae satisfaciat. Unde his nostrae parvitatis litteris vestram beatitudinem admonere praesumimus, ut sicut a nobis est generaliter excommunicatus, ita et a vobis et ab binni Ecclesia vestra seclusus et excommunicatus habeatur. Modum autem excommunicationis, qualiter . . . . . . . . . [Col. 0468A] inditus, vestram nullatenus carere credo paternitatem. Opto sanctitatem vestram prosperis successibus in Christo semper valere.





626 X. TESTAMENTUM RICULFI EPISCOPI HELENENSIS.
Ex chartulario ecclesiae Helenensis.

In nomine Domini nostri Jesu Christi, anno Verbi incarnati 915, indictione 3, Riculfus Dei gratia sedis Elenensis episcopus donator ad domum sanctae Eulaliae virginis et martyra Christi matrem ecclesiarum Russilionensium sive Confluentium necnon Valle Aspiri, successoresque mei ibidem Domino militantes. Ideo dono ego Riculfus gratia Dei Elenensis sedis episcopus praefatae ecclesiae vestimentis sacris quae acquisivi, et libris, seu et calices, cum patenis et rebus quae in cultu Dei pertinent, quorum per nomina vocabula illorum: id est, cruces duas aureas cum gemmis pretiosis, capsam eburneam unam, calices [Col. 0468B] argenteos, unum cum auro cum patena, et alium sine patena, et alium calicem quotidianum; Sion argenteum optimum unum, incensarios II, cum catenis argenteis, candelabros cum argento quatuor, conchas aereas II, ad chrisma conficere urceolo I, cum aquamanile, ansatum aereum I ad aqua benedicta, scrindos paria 1 ad vestimenta sacra salvandum, pectenem eburneam unam, tabulas eburneas duas, caligas et sandalias paria duo, amictos cum auro quatuor, albas quinque, tres claras, et planas duas, roquos quatuor, unum purpureum cum auro, et alium palleum Graeco, et alios duos in Graecia factos, zonas quinque, una cum auro et gemmis pretiosis, et alias quatuor cum auro, stolas quatuor cum auro, una ex illis cum tintinnabulis, et manipulos sex cum auro, unum sex iis cum tintinnabulis, casulas episcopales optimas tres, unam dioprasiam, et alias duas de orodonas, annulum aureum unum cum gemmis pretiosis, et vuantos paria unum, camisas ad Textum [Col. 0468C] et Missalem quatuor, unum cum auro purpureum, et alios palleos corporales quatuor, palleos quatuor, e brosdo unum, dalmaticas tres, capas 627 duas, una purpurea, et alia bition, toalias olicias duas, una cum argento vel clavellos spaniscos duos, altare argenteum unum, facistergio uno, cessino pallio uno. Librorum quoque numerum per vocabula ipsorum, id est, Textum Evangeliorum unum, Missales tres. unum quoque Missale et Lectionarium in uno volumine, alium vero Missale cum Antiphonario in uno volumine, Smaragdum unum, Traditiones evangelii et epistolas libros duos, librum Rabanum unum, Expositum in Evangelium et Epistolas, Eptaticum unum, Expositum super Genesis librum unum, libro Salomon uno, libro Machabaeorum uno, librum Job, et Tobiae, et duodecim Prophetas minores in uno volumine, libro uno Tobiae, Judith, Esther in uno volumine libro uno, Martyrologium optimum unum, Psalterium unum, Canones duos, quaterniones de canones, librum Augustinum unum contra quinque [Col. 0468D] haereses, Orationarios libros duos, Cyclum unum, Sententiarum de diversis causis librum unum, libros legis duos, unum Romanum, alium Gothorum, quaterniones optimos super Genesis et Regum et Machabaeorum et Prophetarum luculentissime expositum in uno volumine, ad ecclesiam consecrandam quaterniones duos, ad visitandum infirmum quaterniones duos, ad ordinationes ecclesiasticos quaternione uno, Medicinale unum. De his itaque rebus, et de aliis per testamentum, quod detestatum habeo, dono praefatae ecclesiae sanctae Eulaliae in Comitatu Russilionensium sive Confluentium atque Valle Aspiri, quicquid in iis locis acquisivi, aut auxiliante Deo acquirere potuero, tam ex comparatione quam ex commutatione, etc.---Facta scriptura donationis istae V Idus Decembris anno XVIII regnante Carolo rege filio Ludici [(341) 1Kb] .



628 XI MANUMISSIO CONSTANTIAE.
Ex Chartulario monasterii Usercensis.
[Col. 0469A]

Qui debitum sibi nexum relaxat servitutis, retributorem Dominum in futuro judicio pro mercede sua sibi esse sciat. Ob hoc igitur ego infra denominatus Rainardus, considerans casum fragilitatis meae, ideo absolvo quamdam vernaculam meam nomine Constantiam, pro amore Dei, et pro remedio animae meae, et pro remedio animae patris mei et matris meae, de omni jugo servitutis, ut post hunc diem in quatuor angulis terrae licentiam et potestatem habeat faciendi qualemcunque seniorem eligere voluerit in omnibus, et sibi ambulet, et sibi vivat, et libera et absoluta maneat omnibus diebus vitae suae. Sane si quis, ego ipse, aut ullus ex haeredibus vel propinquis meis, aut ulla aliqua immissa persona, contra hanc absolutionem ullam calumniam generare [Col. 0469B] praesumpserit, in primis iram Dei omnipotentis incurrat et sanctorum omnium, simulque cum Dathan et Abiron in inferno participationem habeat, et absolutio ista firma et stabilis permaneat omni tempore. Facta absolutio ista in mense Martio, regnante Carolo rege. S. Rainardi, qui absolutionem istam fieri vel affirmare rogavit.





XII. TESTAMENTUM DOMNI ADEMARI VICECOMITIS SCALARUM ET ABBATIS TUTELENSIS.
Ex Chartulario ecclesiae Tutelensis.

. . . . In primis ergo relinquo et reddo sancto Martino et monachis in antedicto monasterio sibi servientibus 629 abbatiam veterem, quae, sicut jam dictum est, a proavo patris mei mihi successerat, ecclesiam scilicet sancti Juliani juxta idem monasterium constructam, ecclesiam sancti Petri de castro ipsius villae, ecclesiam sancti Martini de Laguena, [Col. 0469C] ecclesiam sanctae Fortunatae, ecclesiam Mariae de Lagarda, ecclesiam sancti Amantii, ecclesiam sancti Boniti del Verni, ecclesiam sancti Marcialis Faurcensis, ecclesiam sancti Boniti de Avalosa, ecclesiam sanctae Mariae de Selliaco, ecclesiam sancti Juliani de Porcaria, ecclesiam sancti Laurentii de Gorsa, cum ipsis curtis, cum villis, cum pratis, cum silvis, et cum omnibus quae ad ipsam abbatiam pertinebant. Haec omnia cum injuste nec sine crimine possiderem, Deo et sanctis ejus satisfaciens sponte reliqui. Ut vero misericors et omnipotens Deus et mihi et omnibus meis parentibus praesentibus, praeteritis, et futuris, tam istius quam reliquarum veniam conferre dignetur culparum, et ut praefatus sacer locus in suum ad integrum restitui possit statum, de proprio jure optima quaeque atque chariora eidem decrevi deleganda, cum legitimum utique non haberem filium. Ex quibus primum omnium est Scalas castrum meum, cum omni caslania, et cum universis [Col. 0469D] fevalibus, et cum Ecclesiis, et cum curte mea de Cannaco, cum villis circumquaque sitis, et cum curtis, et cum silvis, et cum aquis, cum ingressibus et exitibus omnibus, servis quoque et ancillis. Vicariam quoque Navensem, et vicariam Spaniacensem, et totum quod habeo in vicaria Beennatensi, et ecclesiam sancti Pardulfi, et Placiacum, et ecclesiam de Acuto monte, et ecclesiam sancti Martini quae est inter Dustrem et Dordonia, et ecclesiam de Albuciaco cum mansis et cum vineis de Murell, et castrum meum Mulsedonum cum omni ipsius caslania et cum ecclesia sancti Martini subter eum posita. Et in vicaria Argentadense curtem meam Longor, cum vineis de Cortoiolo, et paxerias, pratis, campis, et villam meam Grandem campum. Et alodum quem pater meus acquisivit de comite Raimundo [supra lineam de Perteus] in vicaria Spaniacensi seu Faurcensi, et Marcum, et Abilensem, et ecclesiam sancti Boniti, et villam quae est in vicaria Brivensi Pauliacum [Col. 0470A] dictam cum vineis et cum omnibus ad ipsam pertinentibus, et 630 villam quae vocatur Marcus cum vineis et omnibus nihilominus ad se pertinentibus, et in ipsa vicaria mansum meum ubi Eliseus visus est manere, cum vineis, cum pratis, et omnibus ad se pertinentibus, et villam quae dicitur Clarafaga, et Biareni, et villam quae vocatur Vallis, et villam quae dicitur Grandis rivus et villam quae vocatur Betelanita, et villam quae dicitur Bedenas, et Capellam quae Novavilla dicitur, cum ipsa curte, et totum quod ad ipsam curtem pertinet, et unum mansum in villa de Confulento, et villam quae dicitur Colia in vicaria Spaniacensi, et ecclesiam de Branceliis, et ecclesiam sancti Juliani de Garriga, et unum mansum in vicaria Tornensi in villa Montilio dicta, quae omnia in comitatu Lemovicensi sunt sita, dono sancto Martino et monachis ejus Tutelensibus. In comitatu vero Caturcensi similiter post mortem meam et Gauzberti fratris mei et Gauzlae uxoris [Col. 0470B] meae dono sancto Martino et monachis in monasterio Tutelensi sibi servientibus castrum meum Foliosum, quod est in vicaria Casiliacensi, et curtem meam Vairiacum, cum ecclesia sancti Stephani quae olim vocata est sancti Boicii, et ecclesiam sancti Martini, seu ecclesiam sancti Germani, necnon et ecclesiam sanctae Mariae de Macerias, et Cambonem, cum vineam de Faga, et quatuor mansos de Ampulliaco, et plantadam meam quae est juxta sanctum Michaelem, et cum vineis de Celsiaco, cum villis et silvis, cum aquis, cum exitibus et ingressibus, cum servis et ancillis et cum liberis, et cum omnibus ad ipsum castrum vel ad ipsam curtem pertinentibus. castrum etiam bellum, et ecclesiam de Calesso, et mansos de Cambonanc, et Mairacum, et Buxarias, et Matronam, et Vichirac, atque Vogaironum, et Longorem, cum ipsis vineis de Cortoiolo, cum vitis ad piscandum, et Croissiam curtem meam cum ecclesia et cum omnibus appendiciis ejus, et ecclesiam [Col. 0470C] de Mairinaco, et Pardinis, et Becedam, et ecclesiam sancti Medardi, et Cloiols, et fossam Amalgerii, et villam quae dicitur Vilaris, et aliam villam quae dicitur Mons Joviniani, et Vedrivineas, et mansos de Juliaco, sita in praedicto comitatu Caturcensi, nihilominus sancto Martino dimitto et ecclesiae Tutelensi. 631 Hoc quoque sciendum, quia in bosco de Borma de curte de Vairiaco concessa est ad fevum pars quaedam vicariis a Borma cognomen trahentibus ad aedificandum tantum praesidium propter tuitionem atque defensionem rerum sancti Martini circumquaque existentium, non ad aliquod quasi jus proprium ibi sibi vindicandum, cum ecclesia sancti Petri de Borma similiter cognominata et quibusdam rebus ad ipsam pertinentibus, et quidquid habent in riparia et in aqua machinas aptas piscium captionibus.

Haec igitur omnia, tam scilicet hactenus injuste possessa, quam jure haereditario ad me pertinentia, ego Ademarus reliqui sive donavi sancto Martino et [Col. 0470D] servientibus sibi monachis pro salute animae meae, et uxoris meae Gauzlae, patris et matris meae, et omnium propinquorum et amicorum meorum tam in hoc saeculo adhuc degentium quam etiam ab hoc jam migratorum, praeterea pro rege nostro Rodulfo, atque seniore nostro Ebalo comite [de Perteus], quibus concedentibus haec omnia perfecimus, postremo specialiter pro illis qui praedicti loci atque habitatorum ipsius tutores et defensores fuerint. Ipse quoque ego Ademarus vicecomes sentiens mihi appropinquare terminum praesentis vitae, videns etiam me legitimum non habere filium cui jure meas amplas dimitterem possessiones, Deo aspirante coepi tractare qualiter rebus quibus temporaliter usus fueram in praesenti saeculo, aeternaliter uti possem in futuro. Quod taliter mihi eventurum indubie confido, si quod temporali haeredi dimittere nequeo, sanctae Ecclesiae, Christi videlicet sponsae, reliquero; ut cum ipse judex vivorum et mortuorum ad judicandum [Col. 0471A] venerit, pro temporali suae sponsae sustentatione aeterna me donare dignetur mercede. Hac igitur de causa dimitto Deo et sanctae ejus Ecclesiae, pro salute animae meae, sicut jam supra dictum est, et pro animabus omnium propinquorum et amicorum meorum sive seniorum, ipsorum quoque qui hujus mei scripti defensores fuerint, haec universa quae subter habentur descripta. Ex his sunt, post rebus superius descriptis, curtis mea Tauriacus cum ipsa ecclesia, et quod habeo in Molle, et terras meas de Bulciaco, quae sunt de Vairaco, et quodcunque in 632 Gintraco et in Salle, quod de Sigiberto sacerdote conquistavi, et villa mea Maisit, et mansus meus ubi manet Adalrandus in Laustanicas, curtis etiam mea Madriniacus et Pariacus cum ipsis Ecclesiis, et Vernias, et Mespelium, et Cassanias, et Potentins, et Coozono, et Presangas, et villa mea Caminus cum Ecclesia, et Laus, et unam vineam in Rofiniaco, alodus quoque meus Blaviniacus, et [Col. 0471B] mansi duo in Nantiliaco, et vinea in Pardinas quae fuit Donadei, et quod habeo in Altudere et in Dezenato, et plantadam meam ad Pogium, cum ipsis capmansis, et cum vinea quam de Arnaldo acquisivi, necnon et Ecclesiam sancti Albini, et Taurins, et Cassanias, et unus mansus in Laustangas usi visus est manere Berdandus, et mansi qui sunt in Brancato, et vineam meam in Donzenaco, et mansum de Brasc, quem de Rotberto comparavi, et vineam de valle Mauriana, et unum mansum in Calzfurno, et unam vineam in Lineriaco, et alodum meum in vicaria Cambolivense, et silvam Malaevallis, et villam de Ribaus, cum silvam de Monbresme, et mansum ubi Ingelbertus manet prope de Vairaco, et unum mansum in Argentado, et Camelarias, et Cuculonia, et Vinzacum, et mansos tres in Dauza et Pedania, cum vineam quam Bernardus plantavit, et Valannonus, et Alix.

Haec quoque inter quosdam meos relinquo propinquos et amicos, hoc est, Floriacum et Montelium, [Col. 0471C] et vineam meam Scopiac, et vineae meae in Detnato et Damella, et mansi mei de Angulo et Taraiasa, et unum mansum in Spaniaco, et unam vineam in Blandina, et alodum meum de Montaniaco, cum vineis quas de Witardo acquisivi, et unam vineam in Quincono, et mansum meum de Rete, et alodum in Verniolas, et alodum meum de Scorbinio.

Quamvis igitur ego Ademarus diversis temporibus diversis ecclesiis et hominibus tam propinquis quam amicis et fidelibus meis multa vel dicto vel scripto fecerim aut mutaverim dona, hoc tamen testamentum scriptum volo ut ratum et firmum atque immutabile maneat et perseverat in saeculo. Amen.

Sunt autem monachi in munburdo regis ad locum salvum faciendum, non ad aliquid persolvendum nisi solas orationes.

633 Caeterum contestor et adjuro omnes propinquos atque successores meos cunctosque illius coenobii vicinos tam praesentes quam futuros per tremendum [Col. 0471D] sanctae Trinitatis nomen et meritum beati Martini et sancti Laudi, qui ibi deportatus est, ut nullus vel monachos vel quaslibet eorum res inquietare aut sub potestate saeculari ullo modo redigere praesumat. Quod si qui haereditatem Dei possidere tentaverint, maledicantur per universum orbem terrarum, dicaturque de illis: Deus meus, pone illos ut rotam et sicut stipulam ante faciem venti, et confundantur in saeculum saeculi. Non sint cohaeredes Christi, nisi resipuerint, sed participes Pharaonis, qui ait: Dominum nescio, et Israel non dimittam. Principes vero quibus haec scriptura praesentata fuerit per judicium vivorum atque mortuorum contestor ut hanc omnimodis defendere studeant, memores quia maledictus est omnis qui transfert terminos, id est, constitutiones, patrum suorum.

Ut autem haec auctoritas firmior perseveret senioris nostri Ebali [comitis de Perteus] hanc auctoritate firmari rogavimus.

[Col. 0472A] S. Ebali comitis et Willelmi filii ejus.

S. Ademari, qui haec fieri rogavit.

S. Odolrici vicecomitis de sancto Cirico.

S. Gauzberti vicecomitis.

S. Rotberti.





XIII. LITTERAE RODHMUNDI EPISCOPI AUGUSTODUNENSIS DE CAPELLA CENTISSAE DATA DUOBUS CLERICIS.
Ex veteri chartulario ecclesiae Augustodunensis.

In nomine Domini Dei aeterni et Salvatoris nostri Jesu Christi. Rodhmundus ejusdem propitiante 634 miseratione humilis Eduorum antistes. Omnibus notum facere volumus Dei et sanctae Ecclesiae fidelibus praesentibus atque futuris quoniam cum apud praedictam urbem resideremus, adierunt conspectum nostrum praelati ejusdem nostrae Eeclesiae, Udolmannus decanus, Radaldus abbas et praepositus, et Almarus archidiaconus, precantes serenitatem [Col. 0472B] nostram, et ostendentes nobis qualiter habebant quamdam capellam, quam consentire volebant duobus fratribus clericis Girardo et Wichardo, si tamen nostrum mererentur habere assensum. Quae siquidem capella est sita in comitatu Belnensi, in villa Centissa, sacrata in honore sancti Germani confessoris Christi. Unde ad resistendas saecularium versutias suam dispositionem nostrae inscriptionis auctoritate corroborari exoptabant. Jussimus itaque hujus nostrae inscriptionis testamentum fieri; cujus auctoritate decernimus et decernendo allegamus ut praedictam sancti Germani capellam per consensum canonicorum ejusdem nostri loci praelibati duo clerici fratres Girardus canonicus et Wichardus diebus quibus advixerint teneant, regant, possideant, ea ratione, ut synodalia persolvant debita, et censum quinque solidorum mense Martio usibus canonicorum inferre non negligant. Ut autem hujus nostrae cessionis largitio pleniorem in Dei nomine obtineat firmitatem, manibus propriis firmavimus, [Col. 0472C] et fidelibus nostris ad roborandum tradi jussimus. Acta Augustiduno feliciter in Domino. Amen.

    Rodmundus sanctae Eduensis Ecclesiae peccator episcopus subscripsi.
    Girardus cardinalis archidiaconus subscripsi.
    Udolmannus humillimus diaconus subscripsi.
    Radaldus abbas et praepositus subscripsi.
    Gerardus abbas subscripsi.
    Almarus archidiaconus subscripsi.
    Teutho abbas subscripsi.
    Hugo humilis levita et praecentor subscripsi.
    Arnulfus abbas subscripsi.
    Heldegrimus archipresbyter subscripsi.
    Geraucus archipresbyter subscripsi.
    Warnerius scholasticus subscripsi.
    635 Heriveus subscripsi. Rodmundus subscripsi.
    Constantius Scholasticus subscripsi. Optadus subscripsi. Boso sacerdos subscripsi. Teotbertus [Col. 0472D] sacerdos subscripsi.
    Ego Vuido levita ad vicem Suavi cancellarii scripsi et subscripsi.
    Data III Kal. Augusti, indictione 12, anno primo regnante Lothario rege.







XIV. CONCORDIA MONACHORUM TUTELENSIUM ET AURELIACENSIUM.
Ex chartulario ecclesiae Tutelensis.

Notum sit omnibus monasteriorum fratribus, videlicet Aureliacensis et Tutelensis, tam praesentibus quam futuris, quia invicem habuerunt querimonias Raimundus Aureliacensis abbas et Bernardus Tutelensis abbas. Joannes abbas, qui propinquus beati Geraldi dignoscitur fuisse, simul utrasque ecclesias tenuit, et quasdam possessiones sui juris, quae sibi a parentibus contigerant, ecclesiae beati Martini Tutelensis monasterii dedit, scilicet presbyterale ministerium [Col. 0473A] ecclesiae sancti Amancii de Faurcio, et tres mansos in eadem curte, mansum Geraldi, et mansum Frudini, et mansum Rotgerii, et quindecim debitales porcos in eadem curte, freda regalia quae Joannes habebat annuatim de manu regis Francorum in Tutelensi castro. Dedit et alios quinque mansos in parochia de Argentado. Has res superius nominatas dedit ecclesiae beati Martini et monachis ibidem Deo famulantibus Joannes abbas, hac quidem conditione, ut unoquoque anno in festivitate beati Geraldi tres libras piperis aut pigmenti Tutelenses fratres Aureliacensibus persolverent. Eo quidem vivente, ut patres nostri soliti sunt referre, reddebatur absque ulla contradictione. Post mortem vero ipsius orta est saepissime lis. Tandem facta est pax hoc modo. Ego 636 Raimundus Aureliacensis abbas, cum consilio fratrum meorum, hoc Tutelensibus fratribus grave fore cognoscens, rogatu illorum atque humili prece, Bernardo abbati fratri nostro et filio [Col. 0473B] nostraeque congregationis monacho suisque successoribus omne annuale censum remitto.



XV. [(342) 4Kb] EXCOMMUNICATIO RAGENARDI COMITIS SENONENSIS RENOVATA ADVERSUS GAUZFRIDUM ET GEILONEM CANONICOS SENONENSES.
Ex veteri Libro Pontificali ecclesiae Senonensis, qui nunc exstat penes clarissimum virum Antonium Vionem Herovallium.

Immensus dolor nos urget ad gemitum, ac indicibilis moestitia commovet ad fletum, quando illos quos passio Christi a jugo diaboli redemit, et a sordibus peccatorum sacer baptismus purificavit, et Ecclesiae catholicae corpori sociavit, nunc iterum se ipsos sponte antiquo hosti subdere videmus, et non solum membris Christi persecutionem inferre, sed etiam contra ipsum totius creaturae auctorem et dominum bellum moliri. Qui enim sacrosanctae Ecclesiae [Col. 0473C] structores atque defensores esse debuerunt, modo venenato diaboli furore vexati, atque ferina rabie [Col. 0474A] concitati, omni timore Domini postposito, et remedio poenitentiae neglecto, ecclesias in Dei honore ac perpetuae virginis Mariae sanctique Stephani dicatas lacerare ac sine pastore esse non pertimescunt, violenter usurpantes ea unde sancta Dei debet restaurari Ecclesia. Admonemus etiam et admonendo adjuramus ut incorrigibiles, et qui pestiferis et flagitiosis moribus sunt irretiti, sicut a bonis moribus sunt alienati, ita et a consortio fidelium fiant extranei. Igitur cognoscat universalis Ecclesia hostes saevissimos et tyrannos improbos, adversarios et persecutores pessimos sanctae Dei Ecclesiae, 637 Gauzfridum atque Geilonem Ragenardum et Rodmundum ejus filium, eorumque Canonicos, praeceptorum commilitones ecclesiasticarum rerum pervasores, Dei contemptores, sanctorum canonum transgressores, pastoris sui contradictores, [Col. 0474B] quos ab ipso summo pastore Christo, et beatissima ejus matre Maria, atque beato Petro apostolorum principe, cujus, quamvis indignus, auctoritate et magisterio fungor, nisi citissime se emendaverint et satisfaciendo commissa fideliter restituerint, eos cum omnibus sanctis in coelo meritis viventibus et in terra miraculis fulgentibus obligamus, et a nobis secundum potestatem nostrae pravitati concessam ligandi atque solvendi excommunicamus atque anathematis gladio transfigimus. Deinde excommunicamus G. a. u. z. f. r. i. d. u. m., G. e. i. l. o. n. e. m., Grobertum diaconem, qui meum injuste usurpat archidiaconatum, Vuangerium, Arricum, postea vero Ansellum, item Ansellum, Hugonem, Ansegisum, Balduinum,. . . . . . . . Hos et omnes qui postquam archiepiscopalem suscepi benedictionem, sanctum Sennensis ecclesiae locum ingredi non permiserunt more antecessorum meorum, desistentes a veritate, adhaerentes mendacio, insuper anathematizamus per [Col. 0474C] Patrem et Filium et per Spiritum sanctum et per auctoritatem nobis a Deo concessam, ut nullam Christianorum [Col. 0475A] habeant portionem, ecclesiamque Dei non ingrediantur, neque missa eis ab aliquo celebretur, nisi eidem poenae voluerit subjacere. Nulla pro eis vel pro illorum offensis, nisi satisfecerint, fiat oblatio vel commemoratio. Non thuris neque incensi, sed neque sacri luminis, carne viventes vel morientes portionem accipiant, sed cum pravis et contra Deum tumentibus sanctosque lacerantibus. Fiat pars et haereditas eorum ignis indeficiens et cruciatus perpetuus. Maledicti sint in civitate, maledicti in agro. Amen. Maledicti sint in domibus, maledicti sint in villis. Amen. Maledicti in saltibus, maledicti in aquis. Amen. Maledicti sint in vicis, maledicti in plateis et in omnibus locis. Amen. Nisi correcti existant, multiplici maledictione induantur. Amen. A nemine sacerdotum in articulo 638 mortis visitentur, neque in coemeteriis Christianorum sepeliantur, sed velut cadavera foetida projiciantur. Amen. Maledicta sint horrea eorum, et maledictae sint reliquiae illorum. [Col. 0475B] Amen. Maledicti sint ingredientes et egredientes. Amen. Percutiet eos Dominus egestate, febri, et frigore, et aestu, et persequatur donec pereant. Amen. Sicut haec lucerna exstinguitur in oculis hominum, sic exstinguantur lucernae eorum in perpetuum. Amen.





640 XVI. LITTERAE RICHARDI ARCHIEPISCOPI BITURICENSIS DE CONSECRATIONE ECCLESIAE VIPPLENSIS.
Ex chartulario monasterii Capellae in dioecesi Bituricensi, cap. 36 et 86.

Ex parte Dei omnipotentis, et Filii, et Spiritus sancti, et omnium sanctorum. Noscant omnes catholicae Eccclesiae filii me Richardum Bituricae sedis archiepiscopum ad quamdam villam mei archiepiscopatus Vippleis nomine devenisse, ut in majori ejusdem villae ecclesia, videlicet parochiali, in honore sancti Martini constituta, altare consecrarem [Col. 0475C] et concilium ibidem facerem. Ut vero ecclesiam praefatam, in qua altare erat, in manu ministrorum Dei ponerem et a laicorum manibus eripere valerem, altare consecrare vel etiam stolam collo superponere nolui quousque laici qui hujus ecclesiae et superioris huic vicinae oblationum participes exstiterant, se amplius nihil accepturos inde in praesentia mea et omnium circumastantium promisissent. Quo perpetrato, eamdem ecclesiam et aliam huic adjacentem Deo et sancto Dionysio et priori Hugoni et monachis de Capella, quibus Radulfus de Paciaco jam dederat hoc quod in eadem ecclesia tam intus quam extra habebat, annuente Hunbaldo Uriacensi, a quo secundum laicorum veterem consuetudinem movere ecclesia dicebatur, et Rotgerio archidiacono et Gosfrido archipresbytero et caeteris tam clericis quam laicis coram quamplurimis circumastantibus, qui consecrationis conciliive causa convenerant ex parte Dei et S. Petri S. Stephani [Col. 0475D] et ex nostra auctoritate archiepiscopali virga attribui, et etiam de reliquiis ejusdem ecclesiae e puteo eadem die extractis quamdam partem quam ad suam deferret ecclesiam, priori Hugoni de Capella in memoria hujus doni ego tradidi, et de nostro proprio sigillo hanc 641 chartam sigillari praecepi. Hoc factum est in tempore Philippi regis, vicesimo et nono anno sui regni. S. Richardi archipraesulis. S. Hunbaldi Uriacensis. S. Amblardi Guillebaldi. S. Rotgerii archidiaconi. S. Gosfredi archipresbyteri. S. Andreae archidiaconi. S. Petri de Giis. S. Radulfi clerici. S. Rotgerii capellani. S. Bernardi clerici. S. Aimerici clerici. S. Petri lo Grogn. S. Rotgerii Malevizini. S. Aimerici de Guiranda. S. Araldi de la Coldra. S. Radulfi Malevizini. S. Hunbaldi de Agia. S. Dalmacii Chabri, et aliorum plurimorum qui interfuerunt. S. Benedicti sancti Gildasii monachi, qui hanc chartam scripsit.





XVII. JUDICIUM AGANONIS EPISCOPI AUGUSTODUNENSIS ADVERSUS RAGINARDUM.
Ex veteri chartulario ecclesiae Augustodunensis.
[Col. 0476A]

In nomine Domini nostri Jesu Christi Dei aeterni. Agano Dei gratia Eduorum episcopus. Divinae praeceptionis monent cunctos eloquia ut quoties res ecclesiastica a quoquam detinetur, aequitate debeat imminente restitui. Quocirca noverit omnium sanctae Dei Ecclesiae fidelium atque nostrorum unanimis universalitas quia dum in aestivo tempore per Beliniacum transiremus, in nostri itineris transitu obvios habuimus homines potestatis illius vocibus luctuosis coram praesentia nostra conquerentes super Raginardo fratre nostro, qui eos novis et inauditis legibus justificabat, de nimiis redditionibus, de magnis exactionibus, quas quotidie exigebat, sed et de malis consuetudinibus quas in diebus suis in potestate elevaverat, angustiae multae, misericordia [Col. 0476B] nulla, et non erat qui adjuvaret, multaque a clericis nobiscum euntibus de injuriis ab eo de die in diem illatis, de illicitis superpositionibus, seu et diversis oppressionibus a servientibus suis inmissis, nostris intimata sunt auribus. Unde 642 quia praeclarus dies Pentecostes evoluto anni circulo imminebat, illique solemnitati multos optimates, sed et fere totius regionis principes apud Augustidunum interesse noveramus, piissimumque Burgundionum ducem, Hugonem scilicet, catervatim adfuturum non ignorabamus, dignum duxit nostra paternitas illos clamores interdum patienter differre quousque omnibus ad praedictum diem congregatis, nobisque donno et religiosissimo Patri nostro Rocleno sanctae Cabillonensis sedis praesuli conjunctis, una cum ejus pio consilio importabile jugum malitiae nostra compassione a communi fieret auctoritate levigatum; ut populus Dei nobis ab eo commissus sub nostra protectione lege et justitia et dignitate sibi conservata [Col. 0476C] respiraret, liceretque ei quiete justeque vivere sanctique Nazarii et clericorum suorum utilitatibus secure et fideliter vacare. Superna igitur largiente pietate corporaliter atque in Dei nomine in praedictae festivitatis vigilia nostrae humilitati sua se reverentissima sociavit persona. Ille namque prius pro divini amoris respectu et beatissimi Nazarii martyris veneratione, ejus sacratissimi templi deliberaverat optata visitare limina, Deique aspirante gratia magnum istius itineris perficiendi nosque videndi desiderium quia implere meritus fuerat, gaudebat. Et dum ab ejus sacro ore dulcibus rigaremur verborum sitientes fluentis, suisque sacris admonitionibus paterno more instrueremur, ejus sanctitati intimare curavimus ea quae ad communis profectus augmentum essent, si nostra justi vigoris censura corrigerentur, et ad ejusdem communionis detrimentum pertinerent, si pari negligentia quae corrigenda erant incorrepta remanerent. Proinde idem clarissimus [Col. 0476D] Pater atque beatissimus pastor ea quae suae sacrae simplicitati erant incognita per nostrum veridicum cognoscens relatum, nobiscum alto coepit pertractare consilio qualiter consensu communi oppressiones injustae et superpositiones illicitae sua consociali et nostra coepiscopali ducalique abolitione essent evacuatae. Nam justum apparuit omnium fidelium nostrorum industriae ut quia pietate divina tantae dignitatis personae, principes videlicet Christianae militiae, concordi bonae voluntatis studio erant unitae, quidquid impie rectorum 643 pravorum caeca subditis hominibus intulerat cupiditas, adhibita justitiae linea fieret quantocius correptum, et omnia bona in Dei nomine consequerentur, nostroque felicissimo indulto mansura atque confirmata consisterent. Transactae autem noctis vigiliis celebratis, illucescente jamdicto Pentecostes die, nobisque ex more post primam diei horam in unum coadunatis, ibi ferme omnis clericorum praelibati martyris Nazarii conglobata [Col. 0477A] multitudo vocibus vividis nostrae pietatis clementiam sibi flagitavit obnixe adfuturam, dicens potestatem Beliniacum legis et justitiae et pietatis beneficio esse privatam, atque tot oppressionibus et superpositionibus a supradicto Raginardo adeo esse affectam ut jam ferre tam diuturnum ac intolerabile non posset malum. Quorum clamoribus inmensis et miseriis nostra commota serenitas, divinum etiam formidantes judicium, si nostra non mitigarentur auctoritate, licet in tanta die non saecularibus sed divinis officiis vacandum esset, tamen praecepimus ut praefatus Raginardus cum suis, sed et fideles et seniores nostri, huic negotio interessent, in capitulum venirent; in quorum praesentia clericorum querelas promisimus nos esse audituros. Quibus illo ventis, etiam nobilissimi vicinarum urbium viri pro hac re nostris sunt accersiti consiliis. Igitur nobis una cum venerabilibus clericis, et cum religioso coepiscopo, necnon et cum nostris dilectis optimatibus, in capitulo sancti Nazarii residentibus, praesente etiam duce [Col. 0477B] Burgundiae cum suis castoreatis proceribus, clericorum querelae in medium sunt prolatae iterum atque iterum dicentium praefatam villam et habitatores ejus nimio fasce malarum consuetudinum, assiduitate exactionum quas semper praelibatus Raginardus exigebat, gravari et pene confundi, quando ex unoquoque manso ab habitatore possesso porcus et agnus, gallina et pullus, fenum et annona, denarii, necnon et ea quae necessaria erant, solebant extorqueri. Ad id enim homines potestatis jam redigebantur, et in tantum de eorum vitae periculo agebatur, ut omnes clamitarent, sicut vita hominum semper querula est, se ad nimiam paupertatem aut prorsus ad omnem exinanitionem substantiae perventuros; praesertim cum et tyrannica praedonum 644 rabies eos sine cessatione afflictaret, et a senioribus suis, in quorum beneficiis commanebant, pro simili census redditione gravarentur; sed et peccatis exigentibus tam peste animalium quam sterilitate terrae misera et horribilis [Col. 0477C] usquequaque declamatio ferebatur. Ventilata autem utrorumque causa, et partis utriusque ratione audita, licet omnium unus esset clamor, singulorum tamen clamores nostra voluimus discutiendos esse praesentia. Cognita autem rei veritate, quae consuetudines justae, et quae injustae, tandem invenimus homines sancti Nazarii a nefanda jamdicti Raginardi suorumque oppressione tanta perpessos fuisse mala ut lex et justitia nominetenus non veraciter in eos teneretur; et non solum justitia facti erant extranei, sed nec in his malis nullus modus contendebatur servari. Deinde quidquid illis injuste a praedicto salvatore cognovimus fuisse superpositum, pro communis lucri mercede absolventes, irritum fecimus, et malas consuetudines, ne amplius redderentur, nostra communi auctoritate prohibuimus; justamque consuetudinem omnibus rite conservandam reddendamque statuentes denominavimus, et si fieri posset ut ex hoc toto, hoc est, et ex justis et ex [Col. 0477D] injustis consuetudinibus, remissionem illis faceret, nos optaremus. Sed quia crebro dictus frater noster nobis in hoc consentire noluit, longa tandem deliberatione communique consultu, ipsis acclamantibus et expetentibus, unum, quod ponimus, remedium praestitimus; ut summa videlicet illa nimis importabilis minueretur, injustitiae annullarentur, et per singulos mansos singulis habitatoribus frequentatos sex denarios et unum obolum duosque avenae sextarios singulis annis rependerent; atque ita nec potestati nostrae nimia esset profligatio, nec superius dicto Raginardo omnis usquequaque videretur destitutio. Paratis autem fere omnibus hominibus sancti Nazarii jurare istam veram et justam consuetudinem esse, et nec plus nec minus, nisi quantum dictum est superius, eum in potestate habere, juravit Giroardus decanus et major domus, unus pro omnibus, in sex denariis cum uno obolo et in duobus avenae sextariis, ut dictum est, consuetudinem totam contineri, [Col. 0478A] nec magis vel minus a quoquam sibi debere reddi. 645 Quo sacramento convictus et confusus Raginardus simul cum suis, quos pro se paraverat, et quid contra hoc diceret non habens, consilio nostro et fratrum suorum occupationes malas, exactiones pravas, et caetera his similia, praeter rectam consuetudinem, pro salute animae suae parentumque suorum sancto Nazario reliquit, donum libenter fecit, super altare ejus suppliciter posuit, omnem calumniam et quidquid malarum consuetudinem in potestate consueverat relinquens, clericorum voluntati per omnia consentiens. Dederunt autem ei clerici sponte sua trecentos denariorum solidos, quia placitum istud bene se servare et fideliter tenere promisit, quia uxorem suam, filios, et successores suos donum istud laudare fecit. Hujus ergo donationis firmitatem ad usus praedictorum canonicorum mancipatam nostrae auctoritatis scripto confirmamus, atque sub interdictionis excommunicatione, [Col. 0478B] ne quis hoc privilegium violare audeat, pontificali regimine prohibemus; statuentesque decernimus hujus decreti auctoritate ut hoc quod perditum fuerat et redditum nunc possidet ecclesia, sine cunctatione perpetuis temporibus possidere debeat, et sicut antiquitus fuit, ita in ipsius dominio omni tempore inviolabiliter permaneat. Si quis autem praesumptor temerarius, quod minime fore credimus, adversus hoc decretum auctoritate nostra munitum recalcitrare forte tentaverit, primum quidem ut a coepta citius resipiscat injuria eum obtestamur, deinde vero, si noluerit, anathematis vinculo ligamus, et Satanae in interitu carnis tradimus. Qui vero custos ejus exstiterit, aeternis gaudiis perfruatur, et praemiis cum angelis in coelestibus potiatur. Ut autem hujus nostri testamenti cirographum a nemine violetur, robustius solidetur, et majori stipulatione stabiliatur, signi nostri cognitione illud subter signavimus, et fidelium nostrorum tam clericorum quam laicorum insignium manibus et signis [Col. 0478C] corroborari curavimus. Actum apud Eduam urbem publice. Hoc autem privilegium factum est in mense Maio, in ipsa die Pentecostes, prima feria, indictione quinta, Aganone praesule, Hugone duce, Philippo rege, Gregorio universali pontifice.

646 Signum A. P. S. R. Callibonensis episcopi. S. Hu. ducis. S. Ho. fratris ejus. S. P. Glananensis. S. V. de Colchis. S. A. de Insula. S. Hu. de Monte Sancti Johannis. S. B. de Monteforti. S. G. Bruni. S. Vv. de Archis. S. Vv. decani. S. Hu. abbatis. S. S. praepositi. S. Vv. archidiaconi. S. N. praecentoris.

Heldierius commentarius ad vicem Sevini cancellarii scripsit.





XVIII LITTERAE RICHARDI ARCHIEPISCOPI BITURICENSIS DE FISCO PRESBYTERALI ECCLESIAE DE LANATICO.
Ex chartulario monasterii Capellae, cap. 37 et 177.

[Col. 0478D] Quoniam ea quae praesenti tempore constituuntur, succedentibus temporibus solent oblivioni tradi, et ex oblivione contentiones oriri, propter sopiendas posterorum altercationes oportet ut facta praesentis temporis litteris tradantur, et sic ad notitiam futurorum transmittantur. Quapropter ego Richardus Ecclesiae Bituricensis humilis minister notificamus quoniam accedentes ad nostrae sublimitatis praesentiam, videlicet Hunbaldus Uriacensis dominus, et Willelmus Albus, et Galterius frater ejus, supplici devotione in manu nostra reliquerunt presbyteralem fiscum et ecclesiam de Lanatico, quam ipse Hunbaldus et fiscales sui secundum consuetudines laicorum diu tenuerant, et de hoc quod injuste possederant, culpabiles se Deo et nobis reddiderunt. Nos vero, quibus est ad honorem Dei ecclesias ordinare, monasteria amplificare, consilio ministrorum et clericorum nostrorum, et voluntate et deprecatione Hunbaldi Uriacensis, hanc ecclesiam cum suo [Col. 0479A] presbyterali fisco reddidimus monasterio. Capellae, quia jus suum fuerat, sicut testificantur authentica privilegia regum Francorum et pontificum. Quo facto, fecimus convenire in 647 praesentiam nostram quatuor legitimos viros ejusdem ecclesiae parochianos, qui erant majores natu totius parochiae, scilicet duos ejusdem presbyteros Dacbertum et Rotgerium, et duos laicos, Leodegarium Vizonem et Aimericum de Porta. Hos nempe quatuor deprecati sumus, et sub anathemate eos conjuravimus, ut discernerent presbyteralem fiscum ab aliis terris, quod et ipsi bono animo fecerunt jussu et consilio domni Humbaldi et nostrae auctoritatis. Dixerunt namque et ostenderunt esse de presbyterali fisco omnia prata cum hortis et domibus quae sunt subtus villam inter duas vias, et terram quae est a pratis usque ad cursum aquae, et omnes plateas quae sunt a porta villae usque ad plateam Bernardi Balbi, et domum Geraldi Malepelli, et grangem et hortum [Col. 0479B] retro domum ipsius Geraldi, et hortum Bernardi Culicocti, et grangem et aream et domos quae intra eamdem aream continentur usque ad furnum, et domum Martini, et hortum de Lenatico, et domum et aream Archembaldi Petit, et tres eminadas terrae quae sunt inter Capellam et Lenaticum in una valle, et sextaradam terrae super Segreie pratum, ubi sabuchus est, et olcham de Lenpaut, et sextaradam terrae ad quadruvium, et olcham subtus quadruvium. Est autem de eodem fisco omnis decima de Monte Vilano, et tota decima de Tristangis, et de Calvello usque ad publicam viam quae descendit a suspensis, et medietas decimae de Cocto et de Cortada. Hoc totum quod est ostensum et enumeratum, est de presbyterali fisco. Haec autem facta ut essent firma et in perpetuum permansura, adjudicavimus cartam fieri et ex nostro proprio sigillo sigillari. Hoc factum est apud Capellam sancti Dionysii in die Ascensionis Domini, tempore Philippi Francorum regis. S. Richardi archiepiscopi. S. Hunbaldi [Col. 0479C] Uriacensis. S. Deae uxoris suae. S. Ugonis prioris. S. Geraldi monachi. S. Iterii archidiaconi Burbunensis, etc.



648 XIX. DONUM ECCLESIAE DE LENATIA DATUM MONASTERIO DE CAPELLA IN DIOECESI BITURICENSI.
Ex chartulario ejusdem monasterii, cap. 101.

In nomine Patris, et Filii, et Spiritus sancti. Noverit omnium Christianorum dilectio Hunbaldum Uriacensem Deo et sancto Dionysio et monachis de Capella attribuisse ecclesiam de Lenatia et fiscum ejusdem ecclesiae ita integre sicut sacerdotes Dacbertus et Rogerius de eadem ecclesia tenebant, et etiam totum tenorem quem pro ecclesia habebant annuentibus Blancis de Domairac, scilicet Amelio Blanco, et fratre suo Guillelmo, et Hunbaldo, et Galterio, et annuentibus illis de Patciaco, et Willelmo fratre suo, et Geraldo, qui ex supradictis tenebant Blancis. Quem [Col. 0479D] tenorem, ut melius sciatur, denominatim dicere oportet. Scilicet omnia prata, et terram inter duas vias subter villam usque ad aquam existentia, cum hortis et domibus, et omnes plateas quae sunt a porta usque ad plateam Rogerii de Trugnac, et grangem et hortum Vizorum, et hortum Joannis de Lenacia, et grangem et aream et domos quae intra eamdem aream continentur usque ad furnum, sicut Rotgerius capellanus tenebat, et domum Boerelli et hortum, et grangem et aream Stephani de Terail, sicut continetur illic, et sagnam et terram quae supra villam est, sicut Rotgerius presbyter tenebat, et sextariam terrae supra Segrechiae pratum, ubi sabuchus est, et olcham quae est subter cadruvium, et hortum Clavelli. Hoc totum quod enumeratum est, de presbyterali fisco est. Nunc vero dona quae ecclesiae data sunt in eleemosyna enumeremus. Eminatam terrae quae est apud pratum Caprarii, eminatam vineae ad montem Rubeum. Dimidiam eminatam quam dedit [Col. 0480A] sancto Sulpicio mater Araldi de Quadruvio. Tres eminatas terrae in frumental juxta viam. Unam sextaratam terrae ad 649 Rocam inter duo loca. Unam terrae planteam ad Pirum Molar. Unam sextaratam a Prospe inter duo loca. Cartalatam terrae ad Boniol. Dimidiam cartalatam ad Podium. Testes sunt isti. S. Hunbaldi Uriacensis. S. uxoris illius. S. Ugonis monachi. S. Rotgerii Capellani. S. Amblardi Galdet. S. Johannis de sancto Caprasio. S. Petri de sancto Caprasio S. Leodegari Vizi de Lenatia. S. Geraldi de Lenatia.



XX. CONCORDIA DE ECCLESIA DE CASIMANSI PRO MONASTERIO DE CAPELLA IN DIOECESI BITURICENSI.
Ex chartulario ejusdem monasterii, cap. 38 et 96.

Majores nostri multa propter vetustatem oblivioni tradita et de rebus suis imminuta videntes, scripturae testimonio commemoranda esse statuerunt. Unde et nos prudentiae eorum assentientes, restitutionem ecclesiae de Casimansi, quae facta est ante tempus [Col. 0480B] Richardi archiepiscopi, qui potentiam laicorum ab ecclesiis privavit. . . . . testamento patefieri volumus. Notum sit igitur omnibus quod Hunbaldus de Paciaco et Raibodus de Berra et alii qui hanc supradictam ecclesiam sibi usurpaverant, sicuti in diebus illis fiebat, rectum sancti Dionysii recognoscentes, qui dono regum Francorum requirebat, praetermissa omni calumnia reddiderunt. Quin etiam praedictus Richardus, qui penitus ecclesias, uti jam dictum est, de manu laicorum extraxit, sciens istam a regibus praenominatis sancto Dionysio datam prece et imperio Alexandri papae, sub quo ipse permansit, ex integro monachis de Capella habere permisit. Postea vero, tempore Aldeberti archiepiscopi, Dacbertus archipresbyter de sancto Desiderato, qui eam manu laicorum habebat, videns se non posse detinere nisi gratia prioris et aliorum monachorum, qui ecclesiastica 650 sententia recuperaverant, et de potestate calumniatorum eripuerant, absque retinaculo [Col. 0480C] dimisit. Volens autem ipsam ab illis cum amore, dum viveret, habere, impetravit a Radulfo priore, qui tunc temporis aderat, prece supradicti archiepiscopi quatenus eam in vita sua consilio suorum illi concederet, retinens tamen partem de redditibus ecclesiae propter recognitionem, videlicet VI: solidos de feodo presbyterali in Pascha, et in crastina die processionem, et medietatem oblationis in festo sanctae Mariae de Augusto, et tertiam partem in festo omnium sanctorum, et in crastina die Natalis Domini similiter, et totum in festo Purificationis praeter panes. Hoc autem factum est tali pacto uti post obitum Dacberti monachi ecclesiam immunem haberent; excepto quod si aliquis sacerdos in genere suo succederet qui idoneus ad tale officium haberetur, nutu eorumdem monachorum capellanus inde efficeretur, habens eadem quae capellani antecedentes habuerunt. Quo pacto idem Dacbertus quamdam domum in ipsa villa ecclesiae necessariam cum [Col. 0480D] appendiciis ejus monachis post discessum suum contulit habendam, in qua Rotgerius Baratonus duos censuales nummos habebat, quos et ipse Dacbertus in feodo tenebat. Verumtamen jussit quod si ipsi possent, eodem modo tenerent. Alioquin, reddendo illos, liberam domum haberent. Dedit etiam et quandam vineam in eadem villa. Quapropter Radulfus prior calicem auri et argenti illi dedit. De hac conventione tres chartae factae sunt; quarum una per chirographum divisa, altera pars archipresbytero, altera priori est tradita praeter quam unusquisque aliam integram habuit. Hoc autem est actum apud Capellam tempore Philippi Francorum regis et Aldeberti Bituricensis archiepiscopi.





651 XXI. PASCHALIS II EPISTOLA AD NORIGAUDUM EPISCOPUM AUGUSTODUNENSEM.
Ex veteri chartulario ecclesiae Augustodunensis.

Paschalis episcopus servus servorum Dei dilecto [Col. 0481A] fratri Norigaudo episcopo ejusque successoribus canonice substituendis in perpetuum. Quoniam divini dispensatione judicii ad hujus officii gradum, licet indigni, promoti sumus ut apostolorum principis vices in Ecclesiae regimine teneamus, elaborandum nobis est et annitendum omnino ut in constituendis ecclesiasticis negotiis ejus monita et institutiones devotione fidelissima et fide devotissima imitemur. Cujus fides praecipua et dilectio spectata Deo exstitit adeo ut in ejus singulariter fidei stabilitate immobili pretioso sanguine suo redemptam suam Dei Filius statuere et confirmare voluerit Ecclesiam dicens: Tu es Petrus, et super hanc petram aedificabo Ecclesiam meam. Cui etiam tantam potestatis praerogativam concessit ut ejus arbitrio in coelo et in terra vel liganda solverentur vel solvenda solverentur. Quam potestatis suae successionem ipse beato Clementi et per eum omnibus concessit qui ejus sedi juste praesidere et Ecclesiam Dei canonica studuerint ordinatione disponere. Cujus nos fidei auctoritate [Col. 0481B] muniti, tibi, dilecte frater Norigaude, omnibusque tibi canonice successuris confirmamus omnia quae ad Eduensem Ecclesiam, in qua te canonice credimus ordinatum, pertinere videntur, tam in ecclesiis, parochiis, caemeteriis, presbyteris, cunctisque ecclesiasticis ordinibus, quam etiam praediis aliisque omnibus possessionibus mobilibus et immobilibus quae acquisita sunt vel juste acquiri poterunt, ut haec omnia tibi tuisque successoribus ita libere possidere liceat sicut antecessor tuus in uno die ante suum obitum quiete et juste ac possedisse probantur. Illud autem apostolica 652 auctoritate statuimus, ut nulli presbytero vel viventi vel morienti, seu ad aliam religionem vel ad quietam vitam transeunti, liceat res quas a die ordinationis suae in ecclesia in qua est ordinatus conquirere poterit, auferre vel minuere; sed intacta ea et illibata in ipsa in qua conquisita sunt permittat ecclesia remanere. Illos etiam qui a vobis excommunicati, vel ab officiis divinis pro suis [Col. 0481C] fuerint excessibus remoti, ne aliquis in communionem recipere, vel in officiis praesumat restituere, eadem auctoritate prohibemus. Statuimus quoque ut pro sepulturae quidem loco vel spatio nullum penitus ab aliquo pretium exigatur. Pro redemptione vero peccatorum, morientes in ecclesia in qua fidei sacramenta acceperunt eleemosynam dare secundum apostolica decreta statuimus omnino et confirmamus. Si quis autem ad alia vivens sive moriens se conferre voluerit, de eo quod pro salute animae suae dare disposuerit, secundum apostolica decreta matrici ecclesiae partem relinquat. Si qua sane ecclesiastica saecularisve persona contra hanc nostrae constitutionis paginam praesumptuose venire tentaverit, hujusmodi, ut sacrilegii reum, a liminibus sanctae Dei Ecclesiae arcendum judicamus et confirmamus. Cunctis autem eidem ecclesiae justa servantibus sit pax Domini nostri Jesu Christi; quatenus et hic fructum bonae actionis percipiant, et apud bonorum retributorem [Col. 0481D] praemia aeternae pacis inveniant. Amen. Amen. Scriptum per manum Joannis scriniarii sacri Lateranensis palatii.

Ego Paschalis episcopus catholicae Ecclesiae subscripsi.

Ego Walterius indignus Albanensis Ecclesiae subscripsi.

Ego Albertus cardinalis tituli sanctae Savinae subscripsi.

Ego Bernardus indignus cardinalis tituli sancti Grisogoni subscripsi.

Ego Albericus Dei gratia humilis presbyter tituli Apostolorum ad Vincula roborando subscripsi.

Ego Augustinus indignus cardinalis de titulo sanctorum quatuor Coronatorum subscripsi.

Datum Laterani per manum Leonis scriptoris XVIII Kal. Maii, indictione octava, anno Dominicae incarnationis [Col. 0482A] 653 millesimo centesimo, pontificatus autem domni Paschalis secundi papae primo.



XXII. CONCORDIA MONACHORUM SANCTI BERTINI IN SITHIU CUM PAROCHIANIS DE CALAYS.
Ex chartulario monasterii sancti Bertini.

Noverit universitas vestra quod ita convenit inter nos et parochianos nostros magistros ecclesiae de Calays, quod leprosi ejusdem parochiae proprium habebunt sacerdotem, quem de consilio presbyteri parochialis et assensu burgensium de Calays ibi instituemus; praestabitque sacramentum quod fidelis erit ecclesiae sancti Bertini et ecclesiae parochiali. Quod ut melius facere possit, magistri eorumdem leprosorum annuos redditus decem librarum et assignarunt; quibus debet esse contentus, nec aliquid sibi usurpare quod pertineat ad jus parochiale. Si quis autem iter faciens ad eamdem domum causa audiendi missam [Col. 0482B] diverterit et aliquid obtulerit, hoc non capellani, sed leprosorum est. Et si quis parochianorum de Peterse vel de Calays ibi saepe ad missam venerit, admonitus a presbytero suo si hoc non emendaverit, publice excommunicabitur, et hoc quod obtulerit capellanus leprosorum cum juramento presbytero parochiali restituet, et eum de caetero non recipiet. A nemine quoque idem capellanus pretium accipiet ut ei septenarium vel tricenarium aut anniversarium concedat. Et hoc corporali juramento promittet. Quod si horum praevaricator vel infamis persona inventus fuerit, eum amovebimus, et alium praedicto modo loco ejus substituemus. In coemeterio itaque leprosorum praedictorum nemo nisi leprosus, vel qui cum eis votum solemne faciens per aliquantum tempus habitum religionis sanus portaverit, poterit sepeliri. De iis quae infra ambitum habitationis suae, quae 654 circiter sex mensuras terrae continet, coluerint vel nutrierint, decimas solvere non tenebuntur, [Col. 0482C] Actum anno Domini 1202.



XXIII. MANUMISSIO NICOLAI DE MARISIACO.
Ex archivo regio Parisiensi.

Philippus Dei gratia Francorum rex. Notum facimus universis praesentibus et futuris quod nos dilectum nostrum Nicolaum filium Joannis de Marisiaco et Mariae de Faverolis ipsius uxoris, exhibitorem praesentium, hominem nostrum de corpore existentem, ut tonsuram clericalem obtinere valeat, tenore praesentium manumittimus intuitu pietatis. In cujus rei testimonium praesentibus litteris nostrum fecimus apponi sigillum. Actum apud Valles Comitissae, anno Domini millesimo trecentesimo duodecimo, mense Junii.



XXIV. FORMULAE VETERES ABSOLUTIONIS POENITENTIUM.
Ex veteri codice ms. bibliothecae Regiae.
[Col. 0482D]

Absolutio a poena et a culpa tempore domini Gregorii undecimi.

Dominus noster Jesus Christus per suam misericordiam te absolvat. Et ego te absolvo a vinculis excommunicationis, a participatione excommunicatorum, et ab omnibus sententiis generalibus a jure vel ab homine seu etiam a canone latis, et ab 655 omnibus transgressionibus, et ab omnibus peccatis tuis de quibus es vere contritus et confessus, vel quae tibi in memoriam non occurrunt. Dispenso etiam tecum super irregularitate, si quam incurristi immiscendo te divinis qualicunque sententia ligatus, auctoritate apostolorum Petri et Pauli, et domini nostri papae Bo., et sanctae matris Ecclesiae. Et eo tibi plenam indulgentiam omnium peccatorum tuorum, quantum Dominus vult et claves sanctae matris [Col. 0483A] Ecclesiae se extendunt, in nomine Patris, et Filii, et Spiritus sancti. Amen.


Item alia forma absolutionis.

Praemisso Confiteor et Misereatur, dicat absolvens:

Et ego auctoritate omnipotentis Dei et Domini nostri Jesu Christi et beatorum Petri et Pauli apostolorum ejus ac domini nostri papae, etc., tibi praesenti in sinceritate fidei catholicae, corde contrito et ore plene confesso, omnium excommunicationum, suspensionum et interdictorum ac irregularitatum inde contractarum, et omnium peccatorum tuorum [tibi do] plenam indulgentiam, quantum claves sanctae matris Ecclesiae Romanae se extendunt, et etiam auctoritate mihi commissa, in nomine Patris, et Filii, et Spiritus sancti. Amen.


Item alia forma.

Auctoritate omnipotentis Dei et Domini nostri Jesu [Col. 0484A] Christi, et beatorum Petri et Pauli apostolorum ejus, et domini nostri papae Bo., et etiam auctoritate qua ego fungor, ego absolvo te a vinculo excommunicationis, si quam incurristi per participationem, vel per levem manuum injectionem, et ab omnibus generalibus sententiis, non tamen per dictum dominum nostrum papam Bo. specialiter reservatis, sed generaliter promulgatis sive ab homine sive a jure, et a sententia suspensionis et interdicti. Et dispenso tecum in irregularitate, si quam inde contraxisti, celebrando 656 divina, vel immiscendo te divinis. Et restituo te sacramentis Ecclesiae et communioni fidelium cum divinis orationibus. Et eadem auctoritate ego absolvo te ab istis peccatis mihi confessis et ab omnibus aliis de quibus non recolis, de quibus, dum recoles, confiteri proponis, et negligentiis tuis, in nomine Patris, et Filii, et Spiritus sancti. Amen.




[Col. 0483]
REGINONIS PRUMIENSIS ABBATIS DE HARMONICA INSTITUTIONE.





MONITUM.
(Apud Gerbert., Script. eccles., de musica.)

Edimus ad fidem duorum apographorum unius ejusdemque codicis bibliothecae Paulinae Lipsiensis: quorum alterum mecum communicavit P. Jo. Bapt. Martinius ord. S. Francisci minor. Bononiensis; alterum debeo humanitati Frid. Wilh. Marpurg Berolinensis, industriae vero ac curae Cl. Andreae Belii professoris et bibliothecarii Lipsiensis. Manuscriptum vero ipsum seu autographum cernere haud licuit, ut, quid agendum esset de Tonario huic ad Ratbodum Trevirensem archiepiscopum epistolae adnexo, deliberarem, dum ejus descriptionem, ob peregrinas veterum notarum musicarum notas, haud erat qui in se susciperet. Interim, quidquid ad manus nostras venit lectoris hic oculis subjicimus.



SYNOPSIS.

[Col. 0483A] 1. Occasio ratioque Tonarii huic epistolae subnexi.---2. Anomaliae modorum seu octo tonorum.---3. Octo toni seu modi musici.---4. Tonus et musica naturalis atque artificialis.---5. Musica in motu corporum coelestium.---6. Naturalis musica ejusque effectus---7. Musica artificialis primum in instrumentis.---8. Musicae etymon.---9. Quid vox, quid sonus.---10. Consonantiae et intervalla. [Col. 0484A] ---11.Juxta Pythagorae inventum.---12. De septem liberalibus disciplinis.---13. Chordarum seu intervallorum nomina.---14. Tetrachorda.---15. Et consonantiae quas continent.---16. Consonantiarum nomina et genesis;---17. Toni item et minorum intervallorum.---18. Musici practici et theoretici discrimen.---19. Syllabae Nonannoeane, etc.



INCIPIT EPISTOLA DE HARMONICA INSTITUTIONE MISSA AD RADBODUM ARCHIEPISCOPUM TREVIRENSEM A REGINONE PRESBYTERO.
[Col. 0483]

[Col. 0483A] Excellentissimo domino RADBODO, sanctae Treverensis Ecclesiae archiepiscopo, REGINO devotum obsequium in perpetuum.

1. Cum frequenter in Ecclesiae vestrae dioecesibus cuorus psallentium psalmorum melodiam confusis [Col. 0484A] resonaret vocibus, propter dissonantiam toni, et pro hujuscemodi re vestram venerationem saepe commotam vidissem, arripui Antiphonarium, et eum a principio usque in finem per ordinem diligenter revolvens, antiphonas, quas in illo adnotatas reperi, [Col. 0485A] propriis, ut reor, distribui tonis; divisiones etiam tonorum, id est differentias, [(343) 1Kb] quae in extrema syllaba in versu solent fieri, ut decens et conveniens fiat concinentia, sicut a majoribus nobis traditae sunt, et sicut ipsa harmonicae disciplinae experientia monstravit, distinctis ordinibus inserere curavi. Adjiciunt autem quidam et alias divisiones, quas superfluas [al. esse] arbitramur. Sed ne a superstitiosis musicis reprehendamur, eas subtus aut supra in margine adnotare studuimus, periti cantoris judicio relinquentes, utrum eas necessarias, an [al. superfluas] supervacuas opinari velit. Non solum autem antiphonas per congruos tonos distinxi, verum etiam introitus ad missas et communiones: necnon et responsoria, quae nocturnis horis in [al. Dei] divinam [Col. 0485B] laudem canuntur, consonantibus sibi tonorum convenientiis associare summo studio elaboravi.

2. Scire autem oportet peritum cantorem, quod non omnis tonorum consonantia in quibusdam antiphonis facile cognoscatur. Sunt namque quaedam antiphonae, quas nothas, id est, degeneres et non legitimas appellamus, quae ab uno tono incipiunt, alterius sunt in medio, et in tertio finiuntur: quorum dissonantiam et ambiguitatem in breviario operis subsequentis suis in locis patefecimus. Sed tamen ut evidentior ratio clarescat, nonnullas exempli causa hoc in loco inserimus. Ante me non est formatus Deus. Ex quo facta est vox. Ex Aegypto vocavi. Ad te, Domine, levavi animam meam. Sion, renovaberis. O mors, ero mors tua. Vade jam et noli peccare. Hae [Col. 0485C] praedictae antiphonae a septimo tono incipiunt, et quaedam in primo, aliae in quarto finiuntur tono. Similiter antiphonae: Ne reminiscaris; tulit ergo paralyticus, a tertio tono inchoant, sed quarto finiuntur. Ita: Quare detraxistis; multa quidem et alia signa, a tertio tono incipiunt, sed sexto finiuntur. Qui odit animam suam; et respicientes, a tertio incipiunt, sed octavo finiuntur. Quod uni ex minimis meis, a septimo incipit, sed primo finitur: et multa his similia. Verum non solum antiphonae his ambiguitatibus et dubietatibus tonorum permistae sunt, sed etiam nonnulli introitus ab uno incipiunt tono, sed alio finiuntur: siquidem, Deus, in adjutorium meum intende, ab octavo incipit tono, sed [Col. 0485D] septimo finitur. Similiter: Accipite jocunditatem, et Deus dum egrederetur, ab octavo incipiunt, sed quarto finiuntur. Repleatur os meum; et charitas Dei, a tertio incipiunt, et quarto finiuntur. Judica, Domine, nocentes me, a quarto incipit, sed septimo finitur. Victricem manuum tuam, a tertio incipit, sed octavo finitur. Eduxit Dominus populum suum, a quarto incipit, sed finitur octavo. Ecce oculi Domini, a tertio incipit, sed quarto finitur. Loquetur Dominus, a tertio incipit, sed quarto finitur. Justus non conturbabitur, incipit a secundo, sed [Col. 0486A] finitur primo. Dicit Dominus sermones, incipit tertio, finitur primo; et his similia. Illud autem summopere prudens cantor observare debet, ut semper magis principium antiphonae, introitus, vel communionis attendat in toni sonoritate quam finem. Et e contrario in responsoriis magis consideret finem et exitum in toni consonantia quam initium.

3. Inveniuntur vero in naturali musica, id est, in cantilena quae in divinis laudibus modulatur, quatuor principales toni, qui ita graeco vocabulo nuncupantur: authenticus protus, authenticus deuterus, authenticus tritus, authenticus tetrardus. Ex quorum fontibus alii quatuor manant, qui ita vocantur: plaga [(344) 1Kb] proti, plaga deuteri, plaga triti, plaga tetrardi. Nam ab authentico proto nascitur [Col. 0486B] vel derivatur plaga proti. Sic et a caeteris tribus exordium capiunt reliqui tres, sunt [al. suntque] quidem, ut ita dicam, eorum membra. Possunt autem ita interpretari: authenticus protus, id est, auctoritas prima, subauditur, in naturali musica. Authenticus deuterus, id est, auctoritas secunda. Authenticus tritus, id est, auctoritas tertia. Authenticus tetrardus, id est, auctoritas quarta. Plaga proti, id est, pars primi toni. Plaga deuteri, id est, auctoritas [melius: pars] secundi toni. Plaga triti, id est, pars tertii toni. Plaga tetrardi, id est, pars quarti toni. In quibus octo tonis non solum omnis harmonia spiritualis melodiae, verum etiam omnis naturalis cantilena continetur atque comprehenditur.

[Col. 0486C] 4. Sed multi audiunt tonum, et fortassis ignorant quid sit tonus, aut quare dicatur tonus, aut quam longe inter se differant tonus naturalis musicae et tonus artificialis. Siquidem toni naturalis musicae sunt quatuor principales. Toni vero artificialis musicae sunt quinque, et duo semitonia, quae tamen semitonia integrum non implent tonum: non enim aequis partibus dividi possunt. Est denique unum majus et alterum minus, ac idcirco aequas non recipiunt sectiones. Constant autem hi quinque toni cum duobus semitoniis in tribus consonantiis musicae perfectionis, videlicet in diapente, diatessaron et diapason: item ex quatuor principalibus tonis naturalis musicae alii quatuor oriuntur, et veluti a fontibus rivuli manant, et a radice arboris rami [Col. 0486D] procedunt, ita quodammodo ab ipsis originem ducunt. Nihil horum fit in artificiali musica; nam neque tonus alium tonum ex se gignit, neque unus ex illis alium auctoritate praecellit, sed omnes inter se aequis [al. dimensionibus] divisionibus partiuntur; scilicet sesquioctava proportione, exceptis semitoniis. Illud etiam attendendum, quod in naturali musica omnes octo toni integri sunt atque perfecti, quamvis auctoritate inter se differant, nullumque recipiant semitonium, nec diesin, nec apotomen, [Col. 0487A] aut tristemoria, aut tetrastemoria [(345) 34Kb] : siquidem in his partibus tonus artificialis musicae dividitur.

Ex hac itaque dissonantia apparet, quod illi saepe dicti octo, qui dicuntur toni, non tam toni dicendi sunt quam modi, vel differentiae seu tropi consonantiarum musicae modulationis; qui pulchra varietate harmonicae delectationis ex gravibus acutisque sonis misti, quasi quibusdam floribus respersi blandam atque convenientem reddunt melodiae suavitatem. Huc accedit, quod omnis musicae disciplinae peritia arithmeticis regulis metitur atque coarctatur. Fit enim aut duplis aut quadruplis, aut sesquialteris, seu sesquitertiis vel sesquioctavis numerorum proportionibus. Quae dimensiones, ut arbitror, difficile [Col. 0487B] reperiri possunt in supradictis tonis. Oportet enim ut omnes integri atque perfecti toni inter se differant aequis dimensionibus, id est, octava sui parte. Quae distantia inter octonarium et novenarium numeros potest demonstrari. Continet quippe novenarius totum octonarium numerum intra se, et insuper ejus octavam partem, id est, unum. Et hanc differentiam appellant musici intervallum, arithmetici vero sesquioctavam proportionem. Dicitur autem intervallum soni acuti gravisque distantia.

Tonus itaque aut transcendit alium tonum, aut transcenditur ab alio tono octava sui parte. Sed quae tonorum aut supradictarum consonantiarum ratio sit, vel quemadmodum ipsae consonantiae musicae [Col. 0487C] reperiantur, vel qualiter ad invicem coaptentur, seu ab invicem sejungantur, in subsequentibus manifestius demonstrabimus. Interim supra memoratae disputationi sub mediocri intelligentia credulitas adhibenda est; tunc indubia fides erit, cum manifesta demonstratione ea, quae ambigua videbantur, revelata fuerint. Et quia de naturali et artificiali musica hactenus mentio facta est, a minus perito musico quaeri potest, quae distantia sit inter musicam naturalem et artificialem? Ad quod respondendum est, quia, quanquam omnis harmonicae institutionis modulatio una eademque sit in consonantiarum sonis; tamen alia est musica naturalis, alia artificialis. Naturalis itaque musica est quae nullo instrumento musico, nullo tactu digitorum, nullo [Col. 0487D] humano impulsu aut tactu resonat, sed divinitus aspirata sola natura docente dulces modulatur modos: quae fit aut in coeli motu, aut in humana voce. Nonnulli adjiciunt tertium, videlicet in irrationabili creatura, sono vel voce.

5. In coeli motu musicam inesse a pythagoricis hac argumentatione deprehenditur. Quomodo, inquiunt, potest fieri, ut tam velox coeli machina tacito silentique cursu moveatur? Etsi ad nostras aures ille sonus non pervenit, nullo modo tamen potest fieri, ut motus tam velocissimus sono careat, [Col. 0488A] praesertim cum tanta coaptatione et convenientia sint conjuncti stellarum cursus, ut nihil ita coniunctum atque connexum possit intelligi. Namque alii excelsiores, alii inferiores feruntur, atque ita omnes aequali incitatione volvuntur, ut per dispares inaequalitates ratus cursuum ordo ducatur. Unde conjicitur, in coeli motu ratum modulationis ordinem inesse. Consonantia siquidem, quae omnem modulationem regit musicae, absque sono fieri non potest. Sonus vero absque aliquo impulsu vel ictu non redditur. Rursus pulsus non fit, nisi praecesserit motus.

Motuum vero alii sunt velociores, alii tardiores: et si tardus ac varius fuerit motus, graves sonos efficit: sin vero celeres ac spissi, acutos necesse est reddi sonos. In re enim immobili nullus unquam [Col. 0488B] fit sonus. Idcirco definiunt musici sonum ita: sonus est percussio aeris indissoluta usque ad auditum. Ex pluribus itaque motibus tam acumen quam gravitas constat.

Ex hac igitur conjectura dicunt astrologi vel musici inter extimam sphaeram et circulos septem planetarum omnes musicas consonantias impleri. Nam a Saturno usque ad sphaeram coelestem, aiunt acutissimum fieri sonum, a terra usque ad lunarem circulum gravissimum, licet quidam aliter sentiant. Denique a Saturno usque ad sphaeram graviorem sonum, a terra vero usque ad lunarem circulum acutiorem fieri asserunt; idcirco quia, quod strictius et brevius, necesse est ut acutius resonet, sicut [Col. 0488C] e contra, quod longius, gravius. Inter circulum vero Saturni et Lunae per totam amplitudinem planetarum varietas diversorum tonorum et omnes musicae perficiuntur consonantiae. Quae omnia figurate Martianus in libro, quem de nuptiis Philologiae et Mercurii conscribit, in nemore Apollinis fuisse confingit, videlicet qui ipse est sol moderator musicae coelestis. Nam, inquit, eminentiora culmina, id est rami altiores, perinde distenta, id est valde extenta, acuto sonitu, id est subtili et gracili resultabant, id est resonabant.

Quidquid vero terrae confine et propinquum fuerat, ramos videlicet inclinatiores et humiliores ac terrae viciniores quatiebat, id est, impellebat, repercutiebat rauca gravitas. At media, id est, mediae [Col. 0488D] partes ipsius silvae, conjuncta sibi spatia concinebant duplis succentibus. Concentus est similium vocum adunata societas; succentus vero est, varii soni sibi maxime convenientes, sicut videmus in organo. Duplis, inquit, succentibus, ac sesquialteris, necnon sesquitertiis. Hic tres tangit consonantias, scilicet diapason, diatessaron et diapente. Octavis enim sine discretione, id est, sine intervallo juncturis, id est, consonantiis. Hic tonum tangit, licet intervenirent limmata, id est, semitonia. Hic tangit duo semitonia. Ex quibus omnibus summa totius [Col. 0489A] musicae consistit. Sed haec omnia suo in loco manifestius demonstrabuntur.

Nec illud omittendum, quod etiam nervi, id est, chordae coelesti musicae comparantur. Nam hypate meson a musicis Saturno est attributa. Parypate Joviali circulo consimilis est. Lichanos meson Marti tradidere. Sol meson obtinuit. Triten synemmenon Venus habet. Paranete synemmenon Mercurius regit. Nete autem lunaris circuli tenet exemplum. Haec secundum Boetium [(346) 1Kb] . Porro Cicero contrarium ordinem facit. Nam in Somnio Scipionis ita asserit, et natura fert, ut extrema ex altera parte graviter, ex altera autem acute sonent. Quam ob causam summus ille coeli stellifer [al. cursus] currus, cujus conversio est concitatior, acuto et excitato movetur [Col. 0489B] sono, gravissimo autem hic lunaris atque infimus. Nam terra nona immobilis manens una sede semper haeret. In hoc igitur loco Cicero terram quasi silentium ponit, scilicet immobilem. Post hanc, qui proximus a silentio est, dat lunae gravissimum sonum, ut sit luna proslambanomenos, quae chorda gravissime resonat; Mercurius hypate hypaton, Venus parypate hypaton, Sol lichanos hypaton, Mars hypate meson; Jovis parypate meson, Saturnus lichanos meson, sphaera coelestis mese. Luna ergo Mercurio comparata tonum resonat. Eadem Luna cum Marte diapente consonantiam creat, cum sole diatessaron, cum sphaera coelesti diapason. Ecce habes in coeli motu totius musicae summam. Igitur haec pauca de coelesti musica sufficiant. Si quis autem [Col. 0489C] haec plenius scire desiderat, legat secundum librum Macrobii egregii philosophi, in supradicto Somnio Scipionis. Hoc unum addimus, non solum gentilium philosophos, verum etiam Christianae fidei strenuos praedicatores in hac coelesti harmonia assentire.

6. His omissis ad contemplandam humanam musicam transire oportet. Omnibus hominibus et omnibus aetatibus, omnique sexui naturaliter musicam esse conjunctam, nulli, qui semetipsum intelligit, dubium est. Quae enim aetas, aut qui sexus musicis non delectatur cantilenis? Proprium quidem humanitatis est, oblectari animum dulcibus modis, exasperari contrariis. Namque infantes ac juvenes, necnon etiam senes ita naturaliter affectu quodam spontaneo [Col. 0489D] modulationibus musicis implicantur, ut nulla sit omnino aetas, quae expers sit delectatione dulcis cantilenae. Etsi sunt nonnulli, qui docte ac suaviter aliis canere non possunt, sibi tamen aliquid insuaviter suave canunt.

Sciendum praeterea, quod mores hominum per musicam cognoscuntur. Lascivus quippe ac petulans animus lascivioribus delectatur modis, aut frequenter eos audiens emollitur atque effeminatur. E contra durior atque ferocior mens vel asperioribus gaudet, vel asperioribus incitatur. Neque enim fieri potest, ut mollia duris, dura mollibus adnectantur aut gaudeant, sed amorem delectationemque similitudo [Col. 0490A] morum, ut dictum est, conciliat. Nam quae asperiores sunt gentes, durioribus delectantur modis; quae vero mansuetae ac pacificae, lenioribus.

Ita denique omnis morum habitus cantibus gubernatur et regitur, ut et ad bellum progressui et item receptui canatur cantu tubae excitante et rursus sedante virtutem animi. Dat cantus somnos, adimitque, necnon curas et sollicitudines immittit et retrahit. Iram suggerit, clementiam suadet, corporum quoque morbis medetur. Vulgatum quippe est, quam saepe iracundas mentes cantilena represserit, quam multa in corporum vel animarum afflictionibus miranda perfecerit. Denique, ut Cicero auctor est, cum vinolenti adolescentes, tibiarum cantu illiciti, mulieris pudicae fores frangerent, ut ejus pudicitiam [Col. 0490B] violarent; intellexit Pythagoras, sono Phrygii modi adolescentium animos ad libidinem esse incitatos. Nam ea hora stellarum cursus inspiciebat, statimque accurrens admonuit tibicinam, ut mutaret modum, et spondaeum caneret. Quod cum illa fecisset, tarditate modorum et gravitate canentis, illorum furens petulantia consedit.

Sed quod de gentilium libris proferimus, ex nostris affirmare possumus. Namque cum Saulem regem spiritus malus exagitaret, David psalterium arripiens dulcibus et suavibus modis ferocitatem ejus pectoris mitigabat. Quid de Elisaeo propheta dicimus? Qui cum a rege interrogatus intellexisset illa hora spiritum prophetiae in se non esse, praecepit sibi psaltem adducere, cumque coram eo psalleret, repente descendit [Col. 0490C] in eum Spiritus, et prophetavit.

Itaque sicut pro certo patet, quod in bello pugnantium animi cantu tubarum accenduntur; ita non est dubium, quod conturbationem mentis modestior ac suavior carminum modus possit temperare. Ex his omnibus perspicue et indubitanter apparet, ita nobis musicam naturaliter esse conjunctam, ut ea, nec si velimus quidem, canere possimus. Quocirca erigenda est mentis intentio, ut id, quod naturaliter in nobis est insitum, scientia quoque possit esse comprehensum.

Nunc restat, ut tertium genus musicae naturalis videamus, quod supra meminimus in irrationabili creatura esse. De hoc itaque talis philosophorum opinio est. Et non mirum, inquiunt, si inter homines [Col. 0490D] musicae tanta dominatio est; cum aves quoque, ut lusciniae, ut cygni, aliaeque cantum veluti quadam disciplina musicae artis exerceant; unde Virgilius de cygnis ait: dant per colla modos; et caetera. Nonnullae vero aves terrenae vel aquatiles invitante cantu in retia vel aucupia sponte decurrunt. Nec minus est illud intuendum, quod pastoralis fistula pastum gregibus, progressum atque quietem imperet. Sed et in mari Sirenes cantus edere dulces feruntur. Jure igitur musica capitur omne quod vivit, quia coelestis anima, qua animatur universitas, originem sumpsit ex musica, ut Platoni et ejus sectatoribus placet. Haec de naturali musica succinctim perstrinximus.

[Col. 0491A] 7. Restat ut de artificiali breviter videamus. Artificialis musica dicitur, quae arte et ingenio humano excogitata est, et inventa, quae in quibusdam consistit instrumentis. Et haec similiter in tria genera dividitur, videlicet in tensibile, inflatile, et percussibile. Tensibile fit intensione chordarum, ut puta in lyra, cithara, harpa, et hujusmodi. Inflatile autem, quod spiritu vel vento impellitur, ut in tibiis, musis, fistulis, organis, et his similibus. Percussibile vero est, quod fit in quibusdam concavis aereis vasis, et aliis instrumentis, cum pulsu et quadam percussione feriuntur, atque inde diversi efficiuntur soni, ut in cymbalis, tympanis, et caetera. Omni autem notitiam hujus artis habere cupienti sciendum est, quod, quanquam naturalis musica longe praecedat artificialem, [Col. 0491B] nullus tamen vim naturalis musicae recognoscere potest, nisi per artificialem. Igitur quamvis a naturali nostrae disputationis sermo processerit, necesse est, ut in artificiali finiatur, ut per rem visibilem invisibilem demonstrare valeamus.

8. His summatim praelibatis jam ratio exposcit, ut ipsam musicam diligentius contemplemur. Ac primo dicendum, unde dicatur musica? Musica dicitur a musis, quod instrumentum [(347) 1Kb] omnibus musicis instrumentis veteres praeferendum dignum duxerunt, sive quod primum, ut aiunt, a natura inventum est; sive potius, quod in ipso omnis musica perfectio continetur. Nam in superioribus foraminibus omnes consonantiae, et toni demonstrari possunt: duobus inferioribus semitonia majus ac minus. [Col. 0491C] Dicitur autem a musa musica, sicut a gramma grammatica, et a rhetoreon (), id est, elocutionis copia, rhetorica, et ab arithmo, id est, numero, arithmetica, et a ge (), id est, terra, geometria, et ab astro, id est, stella, astrologia.

9. Sed antequam partes musicae institutionis discernamus, primum de voce et sono aliquid dicamus. Quanquam itaque omnis vox sonus sit, non tamen omnis sonus recte vox dici potest. Ea igitur creatura, quae vitali spiritu aspiratur, vocem reddit; quae vero pulsu, ictu vel flatu impellitur, sonum. Omnis autem vox aut syneches [(348) 14Kb] est, id est continua, qua loquentes aut lectionem legentes, verba continuatim percurrimus: aut diastematice [(349) 18Kb] , id est cum intervallo suspensa, quam canendo suspendimus, [Col. 0491D] in qua non sermonibus, sed modulis inservimus; de qua modo sermo versatur.

10. Sciendum autem, quod ex voce aut tono procreatur consonantia. Sed et hoc attendendum, quod in his vocibus aut sonis, quae nulla inaequalitate discordant, nulla omnino consonantia est. Diffinitur autem ita consonantia consonantia est dissimilium inter se vocum in unum redacta concordia. Aliter: consonantia est acuti soni gravisque mistura, suaviter uniformiterque auribus accidens. Et contra [Col. 0492A] dissonantia est duorum sonorum sibimet permistorum ad aurem veniens aspera atque injucunda percussio. Consonantiam vero licet aurium sensus dijudicet, ratio tamen perpendit. Quotiens enim duae chordae intenduntur, et una ex his gravius, altera acutius resonat, simulque pulsae reddunt permistum quodammodo et suavem sonum, duaeque voces in unum quasi conjunctae coalescunt, tunc fit ea quae dicitur consonantia. Cum vero simul pulsis sibi quisque contraire nititur, nec permiscent ad aurem suavem atque unum ex duobus compositum sonum, tunc est quae dicitur dissonantia.

Sunt autem numeri, qui consonantias creant, aut per quos ipsae consonantiae discernuntur, tantummodo sex, id est epitritus, hemiolius, duplaris, triplaris, [Col. 0492B] quadruplus, et epogdous. Est autem epitritus, cum de duobus numeris major habet totum minorem, et insuper ejus tertiam partem, ut sunt quatuor ad tria. Nam in quatuor sunt tria, et tertia pars trium, id est unum. Et is numerus vocatur in arithmetica sesquitertius, deque eo nascitur symphonia, id est consonantia, quae in musica appellatur diatessaron.

Hemiolius est, cum de duobus numeris major habet totum minorem, et insuper ejus medietatem, ut sunt tria ad duo. Nam in tribus sunt duo, et media pars eorum, id est unum. Et appellatur hic numerus sesquialter in arithmetica, et de eo fit symphonia, quae nuncupatur Diapente. Duplaris numerus est, cum de duobus numeris minor in majore bis [Col. 0492C] numeratur, ut sunt quatuor ad duo; et ex hoc duplari nascitur symphonia, cui nomen est Diapason.

Triplaris est, cum de duobus numeris minor ter in majore numeratur ut sunt tria ad unum, et ex hoc triplari oritur symphonia, quae nuncupatur diapason cum diapente. Quadruplaris numerus est, cum de duobus numeris minor quater in majore numeratur, ut sunt quatuor ad unum: qui numerus facit symphoniam, quam dicunt bis Diapason.

Epogdous est numerus, qui intra se habet minorem, et insuper ejus octavam partem, ut novem ad octo, quia in novem et octo sunt, et insuper octava pars eorum, id est unum. Appellant autem hunc numerum arithmetici sesquioctavum. Parit vero hic [Col. 0492D] numerus sonum, quem tonum musici vocavere. Sonum vero tono minorem veteres quidem semitonium vocitare voluerunt: sed non ita accipiendum est, ut dimidius tonus putetur, quia nec semivocalem in litteris pro medietate vocalis accipimus. Deinde tonus per naturam sui in duo dividi sibi aequalia non poterit. Cum enim ex novenario numero constet, novem autem nunquam aequaliter dividantur, tonus in duas dividi medietates recusat. Sed semitonium vocaverunt sonum tono minorem, quem tam parvo intervallo distare deprehensum est, quam hi duo [Col. 0493A] numeri inter se distant, id est ducenta quadraginta tria, et ducenta quinquaginta sex. Hoc semitonium Pythagorici quidam veteres diesin nominabant, sed sequens usus sonum se minorem diesin constituit nominandum. Plato semitonium limma vocitavit.

Hae sunt partes in quibus omnis musica resolvitur. Sunt igitur quinque symphoniae, id est consonantiae: diatessaron, diapente, diapason, et diapente, et bis diapason. Consistunt itaque omnes musicae consonantiae aut in duplici, aut in triplici, aut in quadrupla, aut in sesquialtera, aut in sesquitertia numerorum proportione. Vocatur autem, quae in numeris est sesquitertia, diatessaron in sonis: quae in numeris sesquialtera, diapente appellatur in vocibus; quae dupla in numeris, diapason in consonantiis; [Col. 0493B] tripla vero diapente ac diapason; quadrupla autem bis diapason.

Agnoscat autem diligens lector quod consonantiae consonantiis superpositae alias quasdam consonantias effecere. Nam diapente et diatessaron junctae diapason consonantiam creant. Huic vero, id est diapason, si diapente jungatur, fit consonantia quae ex utrisque vocabulis nuncupatur, diapason scilicet et diapante. Cui si diatessaron additur, fit bis diapason.

Illud praeterea sciendum quod, si diapason et diatessaron jungantur, nullam efficiant consonantiam. Statim enim in superpartiente inaequalitatis genere cadit, nec servat vel multiplicitatis ordinem, vel superparticularitatis simplicitatem. Qualiter vero hoc [Col. 0493C] approbari possit, longum est hoc loco inserere. Quisquis autem id plenius scire desiderat, legat secundum Boetii librum de institutione harmonica. Hoc tamen unum breviter commemorasse sufficiat, quod ab inaequalibus numeris concordia fit consonantiarum. Quae vero sunt inaequalia numerorum genera quinque inter se modis dissentiunt in sua inaequalite. Aut enim alterum ab altero multiplicitate transcenditur, aut singulis partibus, aut pluribus, aut multiplicitate et parte, aut multiplicitate et partibus. Si quis autem has inaequalitatum species considerare desiderat, primum Boetii in Arithmetica librum legat.

Notandum autem quod ex supradictis quinque [Col. 0493D] inaequalitatum generibus duo tantum ad harmonicas formandas consonantias assumuntur, id est, multiplex et superparticularis. Multiplex ille numerus dicitur qui minorem numerum duplo aut quadruplo in se continet. Et ex hoc formantur diapason consonantiae. Superparticularis vero ille numerus dicitur qui minorem numerum totum in se habet, et insuper ejus medietatem, aut tertiam aut octavam partem. Et ex hoc procreantur diapente et diatessaron consonantiae, necnon etiam tonus. Proinde scire convenit, non posse perfecte fieri musicum, nisi antea fuerit arithmeticis regulis pleniter institutus.

His lucidandi gratia praemissis, praefatas consonantias per tonos discutiamus. Diatessaron consonantia constat de duobus tonis et semitonio, et fit [Col. 0494A] ex epitrito, id est, sesquitertio. Diapente consonantia constat ex tribus tonis et semitonio, et fit de hemiolio, id est, de semis et tono. Nam Graeci semis hemi, holon totum dicunt. Diapason consonantia constat de sex tonis, et fit de duplari numero; siquidem ex diapente et diatessaron fit symphonia diapason. Nam supra monstratum est, diatessaron ex duobus tonis et semitonio, diapente ex tribus tonis et semitonio constare, id est, ex quinque tonis et duobus semitoniis. Verum diapason et diapente constat ex novem tonis et semitonio, et fit de triplari numero. Bis diapason continet duodecim tonos, et fit ex quadruplo. Haec juxta assertionem Macrobii de tonis diximus: verum Cassiodorus in saecularibus litteris quindecim tonos esse affirmat, [Col. 0494B] secundum numerum chordarum quae ponuntur in bis diapason consonantia; quos demonstrabimus in subsequentibus cum, de chordis et earum nominibus coeperimus tractare.

11. Sciendum vero quod saepe dictae consonantiae nequaquam sunt humano ingenio inventae, sed divino quodam nutu Pythagorae sunt ostensae. Denique cum idem philosophus ardentis esset ingenii, diuque aestuans inquireret, quanam ratione firmiter et constanter consonantiarum [al. monumenta] momenta perdisceret, accidit ut praeteriens fabrorum officinas pulsos malleos exaudiret, ex diversis sonis unam quodammodo convenientiam personantes. Igitur ad id, quod [al. diu] quaerebat, attonitus accessit ad opus, diuque considerans arbitratus est diversitatem [Col. 0494C] tonorum ferientium vires efficere. Et ut hoc appareret, mutari inter se malleos imperavit. Quibus mutatis sonorum diversitas ab hominibus recedens malleos sequebatur. Tunc omnem curam ad pondera eorum examinanda convertit. Et inventus est unus, qui major erat, duodecim ponderum, alter novem ponderum, tertius octo, quartus sex. Igitur hi mallei, qui duodecim et sex ponderum erant, diapason in duplo consonantiam personabant. Malleus duodecim ponderum ad malleum novem, et malleus octo ponderum ad malleum sex ponderum secundum epitritam, id est, sesquitertiam proportionem diatessaron consonantiam concinebant. Novem autem ad octo in sesquioctava proportione resonabant tonum. [Col. 0494D] Igitur Pythagoras domum reversus varia examinatione perpendit quod in supradictis dimensionibus tota consisteret symphoniarum ratio, nunc quidem aequa pondera chordis aptans, earumque consonantias aure dijudicans; nunc vero in longitudine calamorum vel fistularum duplicitatem medietatemque vel caeteras proportiones aptans, saepe etiam cymbala diversis formata ponderibus secundum supra comprehensum modum malleolo percutiens. Ex his omnibus integerrimam fidem diversa experientia collegit, et nihil sese invenisse diversum valde delectatus est. Itaque quia in jam saepe notatis consonantiis divino munere cognitis totius harmonicae disciplinae summa consistit, oportet ut animo atque auribus sint notae. Frustra enim haec ratione et scientia colliguntur, [Col. 0495A] ut insignis auctor Boetius testatur, nisi fuerint usu atque exercitatione notissima.

12. Septem quippe sunt liberales disciplinae, quarum tres, id est, grammatica, rhetorica et dialectica, ratione et naturali sensu colliguntur, non oculo videntur, aut digito monstrantur, quia earum vis in sermone est, sermo autem, id est, humana locutio, audiri potest, videri non potest. Reliquae quatuor, id est arithmetica, geometrica, musica, et astrologia nequaquam animo ad liquidum percipiuntur, nisi oculo videantur et digito demonstrentur.

13. Quamobrem nobis utile et pernecessarium videtur ut primo de chordis et earum nominibus parumper disseramus, et unicuique chordae suum [Col. 0495B] subjiciamus tonum, ut cum de supradictis consonantiis aliquid apertius et manifestius coeperimus tractare, mittere possimus sobrium cantorem ad praefatas chordas, ut ibi oculo inspiciat, et digito contrectet, quod a nobis verbo et scripto aure percipit. De inventione autem chordarum, vel qualiter a diversis per diversa tempora additus sit numerus earum, brevitatis causa praetermittimus. Disponantur itaque per ordinem nervi, in quibus perficitur et demonstratur bis diapason consonantia hoc modo:

    Proslambanomenos, et Prosmelodos.
    Hypate hypaton.
    Parypate hypaton.
    Lichanos hypaton.
    [Col. 0495C] Hypate meson.
    Parypate meson.
    Lichanos meson.
    Mese.
    Paramese.
    Trite diezeugmenon.
    Paranete diezeugmenon.
    Nete diezeugmenon.
    Trite hyperboleon.
    Paranete hyperboleon.
    Nete hyperboleon.


Nomina suprascriptarum chordarum, quia Graeca sunt, interpretatione indigent. Proslambanomenos igitur interpretatur acquisitus vel adauctus: siquidem quia mese non erat loco media, ut utrumque [Col. 0495D] diapason conjungere possit, sed magis hypatis accedebat; idcirco super hypatas hypaton addita est haec una chorda. Unde et ab aliquibus prosmelodos dicitur, id est, ad melodiam adjuncta aut addita. Hypate hypaton, id est, principalis principalium, subauditur chordarum. Nam haec prima semper fuit, antequam proslambanomenos adderetur, eratque chorda gravissimum sonum resonans, unde quidam sic interpretantur: hypate hypaton vocatae sunt, quasi maximae magnarum, aut gravissimae gravium. Parypate hypaton dicitur tertia chorda, quasi juxta hypaten posita, id est collecta. Potest autem interpretari subprincipalis principalium. Lichanos hypaton idcirco vocatur, quod lichanos Graece index digitus; [Col. 0496A] Graecus a lingendo lichanon appellat: et quemadmodum in canendo ad eam chordam, quae erat tertia ab hypate, index digitus, qui est lichanos, inveniebatur, idcirco ipsa quoque lichanos appellata est.

14. Hoc itaque tetrachordum, quia longioribus et grossioribus chordis formatur, et graviorem sonum reddit, appellatur principale. Has sequitur hypate meson, id est, principalis mediarum, subauditur chordarum. Parypate meson, id est, subprincipalis mediarum, sive juxta principalem mediarum posita. Lichanos meson, id est, tertia mediarum: deinde mese octavo loco ponitur: mese interpretatur media: ideo, quia inter septem et septem semper est media, sive quia finis est praecedentis diapason, et principium [Col. 0496B] subsequentis, et pro duabus chordis accipitur. Denique cum octava chorda ad primam diapason consonantiam resonet, non hac de causa sexdecim chordae in bis diapason reperiuntur, sed tantummodo quindecim, quia mese, ut diximus, locum supplet sextae decimae chordae. Paramese, id est, juxta mediam posita. Trite diezeugmenon, trite, id est, tertia a mese; diezeugmenon, id est, disjunctarum, sive divisarum, subauditur chordarum. Nam cum duo tetrachorda uno medio nervo interveniente consociantur, hoc Graece nuncupatur synemmenon, id est conjunctum. Hinc et synaphe dicitur, id est conjunctio, quotiens duo tetrachorda unius medietas termini continuat atque conjungit. E contra diezeuxis appellatur, quae disjunctio dici potest, quotiens [Col. 0496C] duo tetrachorda separantur, et pleno tono inter se differunt. Paranete diezeugmenon dicitur, eo quod juxta Nete, id est ultimam disjunctarum, sit locata. Hanc siquidem sequitur nete diezeugmenon, id est, inferior aut ultima disjunctarum. Trite hyperboleon, id est tertia excellentium, subauditur chordarum. Paranete hyperboleon, id est juncta Nete, hoc est, ante ultimam excellentium posita. Nete hyperboleon, ultima excellentium interpretatur. Denique hae tres ultimae et novissimae chordae acutissimum et graciliorem caeteris chordis reddunt sonum; unde et excellentes appellantur.

15. Nunc videamus, qualiter in his quindecim chordis omnes consonantiae reperiantur. Proslambanomenos a secunda chorda, quae est hypate hypaton, [Col. 0496D] integro distat tono. Ipsa quoque proslambanomenos a mese octava est, et resonat cum ea, id est, cum mese, diapason consonantiam. Eademque proslambanomenos ad quartam chordam, id est, ad lichanos hypaton, resonat diatessaron consonantiam. Quae lichanos hypaton ad mesen resonat diapente symphoniam, estque ab ea quinta chorda. Rursus mese a paramese distat tono; item eadem mese ad neten diezeugmenon, quae quinta chorda est a mese, facit diapente consonantiam, quae symphonia diapason et diapente vocatur. Praedicta nete diezeugmenon ad neten hyperboleon quartam chordam facit diatessaron consonantiam. Rursus proslambanomenos ad neten hyperboleon, id est, prima chorda [Col. 0497A] cum quintadecima resonat bis diapason consonantiam.

Ecce habes in quindecim chordis omnes tonos et omnes consonantias. Diligentius autem intuenti musicae disciplinae subtilitatem, non amplius quam quinque tetrachorda reperiuntur, id est, hypaton, meson, synemmenon, diezeugmenon, hyperboleon. Possunt autem ita interpretari, ut accipiamus hypatas principales, mesas medias, synemmenas conjunctas, diezeugmenas disjunctas, hyperboleas excellentes. Quae omnia hoc in loco prolixius est demonstrare. Non enim totius harmonicae institutionis plenitudinem proposuimus in hac epistola explanare, cum ejus perplexam subtilitatem vix valuerit insignis auctor Boetius in quinque libris explicare. [Col. 0497B] Illud tantum notamus, quod praedicta tetrachorda quina in viginti octo chordis extenduntur.

16. Haec de chordis, et earum nominibus praemissis: jam tempus est, ut de consonantiarum vocabulis, earumque vocibus propter minus intelligentes paulo planius et apertius disseramus. Quanquam enim omnia, quae ad musicam pertinent, ex maxima parte superius commemoravimus, tamen quia nomina Graeca sunt, expositorem requirunt. Diatessaron igitur Graece ex quatuor Latine dici potest: non ea ratione, quod ex quatuor constet numeris vel partibus, cum fiat de hemiolo, id est, ex semis et toto; sed quia ex quatuor sonis vel vocibus certo spatio inter se distantibus conficitur. Est itaque diatessaron consonantia vocum quidem quatuor, [Col. 0497C] intervallorum trium. Quid sit intervallum, supra monstratum est, id est, soni acuti gravisque distantia. Cum itaque major vox minorem vocem, vel major sonus minorem sonum totum in se continet, et insuper tertiam partem minoris vocis aut toni, diatessaron consonantiam creat, fitque semper in quarta chorda; denique a proslambanomenos ad lichanos hypaton resonat diatessaron, ut supra monstratum est.

Diapente interpretatur ex quinque, dia Graece ex, praepositio est, pente, quinque. Diapente dicitur, eo quod ex quinque vocibus aut sonis perficiatur; estque vocum quidem quinque, intervallorum vero quatuor. Igitur quando major vox minorem vocem tota sui praecedit quantitate, et insuper superatae [Col. 0497D] vocis medietatem transcendit, sive in acumine sive in gravitate, haec symphonia diapente dicitur, fitque semper in quinta chorda. Nam lichanos hypaton ad mesen, diapente consonantiam resonat.

Diapason interpretari potest ex omnibus. ex omnibus enim semitoniis, tonis et consonantiis fit. Siquidem ex diapente et diatessaron constat diapason. Igitur quando major vox minorem vocem dupla sui quantitate superat, sive in extensione acuminis, sive in remissione gravitatis, haec talis symphonia appellatur diapason, fitque semper in octava chorda. Nam proslambanomenos ad mesen, diapason consonantiam resonat, estque principalior atque honorabilior caeteris consonantiis. Porro diapason et diapente [Col. 0498A] consonantia formatur, cum major vox vel sonus minorem vocem vel sonum tripla sui quantitate transcendit in acumine aut gravitate, fitque semper in duodecima chorda. Denique proslambanomenos ad neten diezeugmenon diapason et diapente consonantiam resonat. Bisdiapason consonantia dicitur, quando major vox vel sonus minorem vocem vel sonum quadrupla sui quantitate excedit in acumine, aut gravitate; fitque semper in quinta decima chorda. Nam proslambanomenos ad neten hyperboleon bis diapason consonantiam resonat.

17. Tonus vero vocatur, quando major vox aut tonus minorem vocem aut sonum totum possidet, et insuper ejus octavam partem, fitque semper in secunda chorda. Nam proslambanomenos ad hypaten [Col. 0498B] hypaton tonum resonat. Idque sciendum est, quod dicitur epogdous in arithmetica, tonus appellatur in musica. Epogdous autem dicitur, quasi epiogdous, id est superoctavus. Dividitur autem tonus in duobus semitoniis: non quod omnino semitonia ex aeque sint media, sed quod semum dici solet, quod ad plenam mensuram non pervenit. Atque ut id facillime comprobetur, sit sesquioctava proportio octo et novem. Inter hos nullus medius numerus naturaliter incedit. Multiplicemus ergo eos per binarium. Bis octo fiunt sedecim, bis novem fiunt decem et octo. Inter sedecim autem et decem et octo unus numerus naturalis invenitur, id est, decem et septem. Disponantur ergo hi tres numeri in ordinem, id est, sedecim, decem et septem, et decem et octo. Igitur [Col. 0498C] sedecim ac decem et octo collati sesquioctavam retinent proportionem, ac ideo faciunt tonum. Sed hanc proportionem septimus decimus numerus, qui inter hos est medius, non in aequalia partitur. Comparatus enim ad sedecim habet in se tonum, sedecim, et insuper ejus sextam decimam partem, id est, unum. Rursus si decem et septem, et decem et octo comparentur, in decem et octo decem et septem inveniuntur et insuper septima decima pars, id est unus. Non igitur iisdem partibus et minorem superat, et a majore superatur. Est enim minor pars septima decima, major sextadecima. Sed utraeque partes semitonia nuncupantur, unum majus, alterum minus. In quibus autem numeris haec semitonia reperiantur, vel demonstrentur, poteramus hoc in [Col. 0498D] loco abundanter ac multipliciter inserere, diversorumque auctorum diversas opiniones annotare, quod duabus ob causis mittimus: sive ne epistolaris sermo in libri transeat magnitudinem, et nobis illud objiciatur: Currente rota amphora coepit institui, cur urceus exit? sive ne difficultatem magis creemus, et sensus legentium potius obtundamus, quam evidentibus documentis informemus. Licet enim harmonicae institutionis minima pars sit semitonium ejusque membra, tamen omnibus difficilioribus difficillimum est, et laboriosa indiget expositione. In re igitur naturaliter obscura qui in exponendo pluraquam necesse est, superfundit, addit tenebras, non adimit densitatem. Hoc unum nosse sufficiat, quod [Col. 0499A] dimidium semitonium diesis dicitur, estque quarta pars toni; similiter tetrastemoria quarta pars toni, tritemoria tertia pars nuncupatur. Major itaque pars toni, id est, semitonium majus apotome vocatur a Graecis, a nobis vero potest appellari decisio. Naturale est enim, ut quotiens aliquid secatur ita, ut aequis partibus non dividatur, quanto minor pars dimidio minorem, tanto major pars dimidiam superexcedat. Si igitur ad semitonium addatur apotome, fit semitonium majus.

Constat ergo integer tonus ex apotome ac semitonio. Porro semitonium ab apotome differt commate. Ac idcirco nihil est aliud apotome, nisi semitonium minus et comma. Si igitur duo semitonia minora de tono quis auferat, comma fit reliquum. [Col. 0499B] Est autem comma ultimus sonus auditui subjacens. Philolaus autem Pythagoricus minora spatia tonorum talibus diffinitionibus includit: Diesis, inquit, est spatium quo major est sesquitertia proportio duobus tonis. Comma vero est spatium, quo major est sesquioctava proportio duabus diesibus, id est, duobus semitoniis minoribus. Schisma est dimidium commatis, diaschisma vero dimidium dieseos, id est, semitonii minoris.

Ex quibus illud colligitur, quanquam tonus quidem dividitur principaliter in semitonium minus atque apotomen; dividitur etiam in duo semitonia et comma: quo fit, ut dividatur in duo diaschismata et comma. Integrum vero dimidium toni, quod est semitonium, constat ex duobus diaschismatibus, [Col. 0499C] quod est unum semitonium minus, et schisma quod est dimidium commatis. Quanquam enim totus tonus ex duobus semitoniis minoribus et commate conjunctus est, si quis id integre dividere velit, faciat unum semitonium minus, commatisque dimidium. Sed unum semitonium minus dividitur in duo schismata; dimidium vero commatis unum schisma. Recte igitur dictum est, integre dimidium tonum in duo diaschismata atque unum schisma posse partiri. Quo fit, ut integrum semitonium minora semitonia uno schismate differre videatur: Apotome autem a minore semitonio duobus schismatibus differre; differt enim commate. Sed duo schismata unum perficiunt comma.

Hoc totum idcirco posuimus, ut difficultatem semitoniorum [Col. 0499D] ostenderemus, quae magis numerorum proportionibus, quam sonorum varietate exprimi et demonstrari possunt. Si quis vero tantae profunditatis ac perplexae subtilitatis curiosus investigator existit, legat saepe dicti Boetii tertium librum de harmonica Institutione, et ibi fortassis non solum ejus curiositati satisfiet, verum etiam suum experiri poterit ingenium. Si enim ad haec capienda idoneus inventus fuerit, noverit, nihil sibi difficile in septem liberalibus disciplinis.

Omissis ergo, quae paucorum intellectus capit, ea dicamus quae multorum sensus colligere potest. Sciendum itaque est, quod quanquam octo sint toni, qui diapason consonantiam complent, tamen [Col. 0500A] non sunt amplius, quam septem dissimiles soni, tono inter se distantes, quia octavus idem est, qui et primus in duplo. Nonus idem est, qui et secundus in duplo; sic et in caeteris. Horum conscius Virgilius dicit:

Est mihi disparibus septem compacta cicutis
Fistula.

Ex septem igitur disparibus cicutis fistula fit, quia ex septem dissimilibus vocibus aut sonis tota perficitur consonantia. Unde et quidam septem tantum volunt tonos.

Quod vero Martianus introducit novem musas in Nuptiis philologiae diversa carmina cantantes, ad harmoniam coelestem pertinet, quae novem ordines habere dignoscitur, scilicet propter septem planetas, [Col. 0500B] octavamque sphaeram coelestem, et nonam terram. Sed octo omnes consonantias resonant; nona, id est, terra, perpetuo silentio tacet, quia immobilis est. Hinc est, quod cum octo musae subvectae in circulis coelestibus essent, nona, id est, Thalia in terra remansit. Nam cum Urania sphaeram coelestem, Polymnia Saturni, Euterpe Jovis, Erato Martis, Melpomene Solis, Terpsichore Veneris, Calliope Mercurii, Clio Lunae circulos subintrassent, ut ibi dulces resonarent modos: sola Thalia derelicta in ipso florentis campi ubere, id est, in circulo terrae resedit, eo quod vector ejus, id est, deportator cygnus impatiens oneris, et etiam subvolandi, id est, cum nollet eam ferre et subvolare, id est, sursum volare, petiit alumna stagna, id est, nutritoria et sibi cara. Thalia [Col. 0500C] autem interpretatur quasi theton lia, id est, ponens germina, quod pulchre terrae congruit, quae germinat herbam virentem et proferentem semen. Quidam autem dicunt, quod novem musae idcirco dicuntur, quia humanae vocis officia novem sunt. Omnis enim sermo his novem rebus formatur. Primo appulsu quatuor dentium, repercussione duorum labrorum, plectro linguae, cavo gutturis, respiratione pulmonis. Si enim ex his aliquid defuerit, vox perfecta non erit.

18. Sed ecce dum tonos ostendere conamur, per vastissimam et profundissimam musicae institutionis silvam longius evagati sumus, quae tantae caliginis obscuritate involvitur, ut a notitia humana recessisse videatur. Namque cum perpauci sint, qui ejus [Col. 0500D] vim et naturam certa ratione perpendant, tamen quod de ea intelligunt, manuum opere ad liquidum demonstrare non possunt. Rursus cum multi sint, qui eam digitis operentur, vel vocis sono promant, ejus tamen vim atque naturam minime intelligunt. Denique si roges citharoedum sive lyricum, vel alium quemlibet (ut) instrumentorum musicorum notitiam, aut consonantias ostendat, cognationem chordarum, qualiter illa chorda ad aliam rata numerorum proportione societur; nullum tibi penitus ex his dabit responsum. Solum hoc confitebitur, quod haec ita faciat, sicut a magistro accepit et didicit. Cum igitur a scientibus et a nescientibus se musica ex permaxima parte abscondit, quasi in profundo obtecta [Col. 0501A] jacet. Hinc aiunt fabulam Orphei et Eurydicis esse confictam. Siquidem Orpheus Eurydicem nympham amavit, quam sono citharae mulcens uxorem duxit. Hanc Aristeus pastor dum amans sequitur, illa fugiens in serpentem incidit, et mortua est. Quod cum maritus cognovisset, eam sono citharae de inferno ad superos conatus est revocare; sed minime valuit. Orpheus dicitur quasi oreon phone, id est, optima vox. Eurydices interpretatur profunda dijudicatio. Orpheus ergo vult revocare de inferno Eurydicem sono citharae, sed non praevalet, quia humanum ingenium conatur profunditatem harmonicae subtilitatis penetrare, et eam certis rationibus dijudicare et discernere, et ad lucem, id est, ad scientiam revocare; sed illa, humanam cognitionem [Col. 0501B] refugiens, in tenebris ignorantiae latet.

Interea sciendum est, quod non ille dicitur musicus, qui eam manibus tantummodo operatur, sed ille veraciter musicus est qui de musica naturaliter novit disputare, et certis rationibus ejus sensus enodare. Omnis enim ars, omnisque disciplina honorabiliorem naturaliter habet rationem, quam artificium, quod manu atque opere artificis exercetur. Multo enim majus est scire quod quisque faciat, quam facere quod ab alio discit. Etenim artificium corporale quasi serviens famulatur; ratio vero quasi domina imperat. Tanto igitur praeclarior est scientia musicae in cognitione rationis, quantum corpus superatur a mente. Unde fit, ut cum ratio operandi actu non egeat, manuum opera nulla sint, nisi ratione ducantur. [Col. 0501C] Huc accedit, quod ita dicamus: corporales artifices non ex musica disciplina, sed ex ipsis potius instrumentis accepere vocabula. Nam citharoedus ex cithara dicitur, lyricus ex lyra, tibicina a tibia, caeterique suorum instrumentorum vocabulis nuncupantur. Musicus autem non ab aliquo instrumento, sed ab ipsa musica nomen accepit.

Is itaque musicus est, qui ratione perpensa canendi scientiam non servitio operis, sed imperio speculationis assumpsit. Quisquis igitur harmonicae institutionis vim atque rationem penitus ignorat, [Col. 0502A] frustra sibi nomen cantoris usurpat, tametsi cantare optime sciat. Neque enim ille qui lectionem legit, sed qui lectionem exponit, magister appellatur. Et licet pueri psalmorum verba memoriter decantent, ab eorum tamen scientia alieni existunt, quia eorum sensus mysticos penetrare nesciunt. Itaque sicut non sufficit in visu eruditis viris colores formasque conspicere, nisi etiam, quae sit horum proprietas, investigaverint: sic non sufficit cantilenis musicis animum oblectari, nisi etiam, quali inter se junctae sint sonorum vel vocum proportione, discatur.

Haec ex multis pauca perstrinximus, ne musicis ac peritis cantoribus de nostra imperitia risum praeberemus. Nequaquam autem haec legenda Walcaudo proponimus, aut ad talia discenda ejus animum [Col. 0502B] provocamus; frustra enim lyra asino canitur Sed scientes, vos egregium atque perfectum esse cantorem, cum vestra excellenti prudentia, et cum aliis peritis cantoribus nostra fit sermocinatio et disputationis ratio. Hujus epistolae verba vobis tantum, et perpaucis aliis musicis, si quando ea legitis, colloquantur: caeteros vero ita submovemus, ut qui capere intellectu nequiverint, ad ea etiam legenda videantur indigni.

19. Caeterum ne aliquid intactum, quod ad susceptum negotium pertinet, praeteriisse videamur, illud in calce ponimus, quod supra suo in loco, si memoriae non defuisset, oportuerat commemorare. Quaeritur a nonnullis, quid significent illa verba, per quae tonorum sonoritatem in naturali musica discernimus? [Col. 0502C] id est: Nonannoeane et Noeais, et Noioeane, et his similia, et utrum intepretari eorum sensus possit? Ad quod respondendum, quod omnino nullam recipiunt interpretationem; neque enim quidquam significant: sed ad hoc tantum a Graecis sunt reperta, ut per eorum diversos ac dissimiles sonos tonorum admiranda varietas aure simul et mente posset comprehendi. Sed jam prolixus sermo finem praestolatur.

Excellentiam vestram superna Providentia omni sanctae suae Ecclesiae profuturam per multa annorum curricula incolumem conservare dignetur! Reverendissime Papa.




ANNO DOMINI DCCCCXV.
BERTARIUS VIRDUNENSIS SACERDOS. GESTA EPISCOPORUM VIRDUNENSIUM Auctoribus BERTARIO et Anonymo, monachis S. Vitoni.
(Apud Pertz., Monumenta Germaniae Historica, Script. t. I, p. 36, ex editione D. G. Waitz.)




[Col. 0501]
D. G. WAITZ PRAEFATIO.

[Col. 0501D] Virduenensis episcopatus historiam plures diversi temporis conscripserunt monachi, quorum primi [Col. 0502D] Bertarius et continuator ejus jam hoc loco edendi, Laurentius vero et qui eum secutus est alii tomo [Col. 0503A] sunt inserendi. Bertarius, presbyter [(349[1]) 1Kb] et canonicus S. Vitoni [(349[2]) 1Kb] , episcopo Hattoni, qui annis 846-878 Ecclesiae Virdunensi praefuit, conjunctus [(349[3]) 1Kb] , ab ejus successore Berhario »in humanis, et in divinis libris« eruditus [(349[4]) 1Kb] , etiam Dadoni, qui huic successit, familiaris [(349[5]) 1Kb] fuit. Nam cum ejus tempore principalis ecclesia Virdunensis incensa librique et Vitae sanctorum essent combusta, Bertarius »licet infirmitate et tristitia attritus« brevem episcoporum Historiam componere suscepit, quam Dadoni inscripsit [(349[6]) 1Kb] . Qui cum primis anni 880 diebus episcopus sit electus [(349[7]) 1Kb] , tricesimus septimus annus, quo incendium illud contigerat [(350) 1Kb] , in annum cadit 916 vel 917, et paulo post Bertarium Historiam suam conscripsisse verisimile est, quam [Col. 0503B] tamen non ultra Arnulfi regis tempora deduxit.---Fontibus uberioribus destitutus, nonnisi brevissimam [(351) 1Kb] rerum Virdunensium notitiam potuit exhibere, quippe qui fabulas, quales in posterioris aevi scriptoribus de primis episcopis Virdunensibus legimus, aut nesciisse aut sprevisse videatur. Plures tamen sanctorum Vitas antiquiores consuluit, Dionysii [(352) 1Kb] , Servatii [(353) 1Kb] , Lupi Trecensis [(354) 1Kb] et Maximini Miciacensis [(355) 1Kb] . Ipse »Gesta Francorum« affert [(356) 1Kb] , sed hoc nomine non opus vulgo ita inscriptum, in quo haec minime leguntur [(357) 1Kb] , sed Gregorii Turonensis indicavit Historiam. Sed etiam ab hac in quibusdam discrepat [(358) 1Kb] , neque omnia quae ille de episcopis Virdunensibus narrat, repetiit [(359) 1Kb] , ita ut, quamvis interdum ipsa Gregorii [Col. 0503C] verba exscripserit [(360) 1Kb] , ejus narrationem potius memoria tenuisse quam librum evolvisse videatur. Fortunati carmina ad episcopum Agericum scripta operi suo inseruit [(361) 1Kb] . Etiam episcoporum catalogum ad manus habuisse videtur [(362) 1Kb] , eorum Vitas vero, quas exstare audierat, aegre desideravit [(363) 1Kb] ; diplomata quoque in ecclesiis servata saepius consuluit [(364) 1Kb] .---Quae Hattonis, Bertharii et Dadonis tempore gesta sunt, ipse vidit, [Col. 0504A] sed etiam haec brevissime perstringit, de Dadone paucis tantum lineis conscriptis, fortasse eo permotus quod ipse Dado horum episcoporum suique temporis notitiam reliquerat, cujus fragmentum a Wasseburgio servatum quod hic inseratur dignum duxi [(365) 1Kb] .

»Anno ab incarnatione Domini nostri Jesu Christi octingentesimo nonagesimo tertio, regnante vero domino Arnulpho gloriosissimo rege anno quinto, nostrae autem ordinationis decimo tertio, indictione nona [(366) 1Kb] , ego Dado Virdunensis Ecclesiae episcopus coepi tractare in animo meo varios praesentis saeculi casus, et priorum pontificum facta ad memoriam reducere, et eorum a nostrae Ecclesiae fidelibus sedulo ac salubriter investigare. Idcirco etenim facta orthodoxorum praesulum litteris adnotavi, ut eorum memoria sit nobiscum aeterna, quorum nomina in coelo credimus aeternaliter esse scripta.

[Col. 0504B] »Dominus igitur Hatto antecessor noster fuit temporibus Lotharii imperatoris, et item Lotharii filii ejus, ei pervenit usque ad annum primum Caroli regis. Qui pontifex venerandus multa memoria digna contulit Ecclesiae; de quibus pauca stylo commendare commodum duximus. Obtinuit namque apud regem Lotharium res per multa loca jacentes, id est in comitatu Virdunensi Alberevillam, etc. Idem etiam venerabilis episcopus istam novam basilicam inchoavit; sed a successore ejus, avunculo videlicet nostro domino Berhardo episcopo, honorifice perfecta est. Qui etiam temporibus Caroli regimen istius ecclesiae suscepit, et usque ad tempus Ludovici Germanici regis eam feliciter gubernavit. Nam, ut pauca de felicibus ejus actibus ad memoriam reducamus, iste inclytus pastor dominus Bechardus, avunculus videlicet noster, in ecclesiasticis disciplinis ultra quam credi vel fieri possit ferventissimus exstitit, et episcopale ministerium et religiosam [Col. 0504C] vitam admodum diligens, quam plurima isti Ecclesiae contulit, quae nunc zelo ejus aeternaliter testimonium perhibent. Dedit, etc. In basilica etiam sancti Petri et sancti Vitoni posuit canonicos octo, et dedit illis res quae ad ipsam Ecclesiam pertinent, sicut eas tunc in suo dominatu habebat, decimam quoque arietum, qui ad nostrum opus ex Brasensi centena congruis temporibus accipiuntur. Dedit etiam ad ipsum altare unum sacerdotale vestimentum auro ornatum, platenam scilicet, id est ex dirotano cum guttis, etc. Pallium quoque unum super ipsius sancti patroni posuit glebam, etc.

[Col. 0505A] Nos etiam, qui divina dispositione ejus successor et tempore [1779 1Kb] domini Lodoici regis post avunculum nostrum istam Ecclesiam gubernandam suscepimus, et post mortem ejusdem dominum Carolum fratrem ipsius imperatorem suscepimus, et usque ad tempus domini Arnulphi gloriosissimi regis, nepotis scilicet eorum, jam pervenimus, quidquid mihi commissae ecclesiae in rebus et familiis, in omnibus ornamentis ecclesiasticis, Domino adjuvante, addere potui, huic operi addere saluberrimum duxi. Dedit, etc. Haec omnia solemni more supradictae ecclesiae dominus Carolus imperator delegavit, atque ad habendum perenniter concessit. Arnulphus quoque gloriosissimus rex dedit in proprium per auctoritatis suae praeceptum supradictae ecclesiae abbatiam, quae vocatur Montisfalconis, quae est in honore sancti Germani constructa et in comitatu Dolinensi est sita, cum omnibus et sibi pertinentibus,« etc.

Cum catalogus episcoporum Virdunensium, cui [Col. 0505B] Dado haec addidisse dicitur, deperditus esse videatur, Bertarii breve historiae compendium eo majoris est faciendum. Pauca tantum suo aevo Laurentius illius operi addenda invenit. Hugo Flaviniacensis, Bertarii narratione fundamento posita [(367) 1Kb] , multa quidem undique collegit et uberiorem rerum Virdunensium segetem posteris tradidit, sed plerumque falsa, fabulosa et historiae nomine indigna consarcinavit. Etiam Vitae S. Pauli scriptor Bertarium antiquitatis non spernendae auctorem laudat, sed et negligentiae arguit, quippe qui non omnia sibi comperta scripserit [(368) 1Kb] .---Bertarius quo anno obierit non constat. Fortasse etiam sub Barnoino, qui anno 925 episcopatum suscepit, in vivis erat. Hoc enim apud Wasseburgium polyptici Virdunensis ipsius tempore [Col. 0505C] confecti initium legimus:

»Fratribus Virdunensis ecclesiae sub canonica auctoritate in domo beatae virginis Christo servientibus salus continua. Cum multae tribulationes temporibus nostris istud Virdunense praegravarent episcopium, maxime tamen duo immanissimi casus, nostris pravis exigentibus meritis, a proprio dejecerunt statu. Quorum unus accidit, quando tempore venerabilis memoriae Dadonis episcopi ignis exosus totam pene civitatem concremavit, et ecclesiam sanctae Mariae solotenus prostravit. Et proh dolor! omnia ornamenta ecclesiastica, cum armario et apostolicorum privilegiis et episcoporum decretis et chartarum rerum ecclesiasticarum instrumentis atque scriptis, vulgo pulegiis nominatis, flamma consumpsit. Ad cumulum vero tanti mali, succedente in eodem loco nepote domini Dadonis, venerabili episcopo Barnoino, primo ejus ordinationis anno, crudelissima gens Hungarorum improvisa ipsum [Col. 0506A] adiit episcopum, et incensis pene omnibus villis, homines extra oppida repertos aut neci dedit aut captivitati destinavit. His gravibus duabus pressa calamitatibus, congregati simul ejusdem venerabiles et majores natu canonici, scilicet Ewenardus praepositus, Bertarius decanus, cum archidiaconus Leutfredo et Odilone, et cum paucis villanis, qui in fratrum villis de praedicta vastatione remanserant, ne institutio antiqua et redditus villarum atque census earum prorsus ignorando aboleretur, ad communem utilitatem praesentium et futurorum solerti indagatione hoc pulegium super res canonicorum condere operae pretium duxerunt. Pulegium autem, ut mihi videtur, nil aliud significat aut latialiter sonat quam publica lex vel popularis lex. Si quis rectius hoc commentatus fuerit, ego Sarovardus cancellarius jussis praeceptorum meorum obtemperans, qui huic operi me praefecerunt, intellectui ejus humiliter concedo.«

[Col. 0506B] Si Bertarius decanus hic memoratus idem est qui historiographus [(369) 1Kb] , quem jam Hattonis tempore adultum vidimus, senex diem obierit necesse est. Sepultus est in coemeterio sancti Vitoni [(370) 1Kb] .

Historiam a Bertario incoeptam monachus S. Vitoni [(371) 1Kb] usque ad annum 1047, Theoderico episcopo sedente [(372) 1Kb] continuavit. De primis saeculi X temporibus nihil fere compertum habuisse videtur, postea vero res Virdunenses, quamvis non copiosa et per partes deducta, satis accurata tamen narratione exposuit, et quae ab aliis audivit [(373) 1Kb] aut ipse vidit, florido dicendi genere usus, retulit, sed pariter atque Bertarius rerum gestarum tempora adnotare [(374) 1Kb] prorsus fere neglexit. Fontes scriptos [Col. 0506C] praeter diplomata ecclesiis concessa se habuisse, nusquam indicat, neque alia historiae Virdunensis monumenta ipsius tempore exstitisse, verisimile est. Laurentius ejus narrationem postea excepit, Hugo Flaviniacensis partim descripsit, partim auxit. Etiam qui Vitam S. Richardi abbatis composuit [(375) 1Kb] ex hoc opere plura hausisse videtur [(376) 1Kb] . Cum enim ipse minime Richardum viderit, sed se scripturum esse dicat »quae ab ipsis qui ea viderunt et certissime cognoverunt fideli narratione didicimus,« post Richardi tempora vixisse videtur; continuationis scriptor vero duobus tantum post illius obitum annis Historiae finem imposuit, ita ut Vita illa uti nequiverit.

In hoc opere edendo usus sum codice.

[Col. 0507A] 1) Virdunensi n. 3, mbr., fol. maximi, olim S. Vitoni Virdun., cui 6 folia s. XII, exeuntis inserta sunt, quae fol. 159-162 Bertarii et continuatoris Historiam inter se conjunctam et nullo titulo distinctam continent. Hunc librum optimum, ab urbis Virdunensis bibliothecario viro clarissimo Clouet ejusque filio viro doctissimo et humanissimo, gymnasii et seminarii professore, qui summa liberalitate et singulari urbanitate laboribus meis favit, mecum communicatum, ipse Virduni constitutus accuratissime cum editis contuli et textum genuinum ex ipso restitui.

2) Virdun. n. 36, mbr., s. XIII, fol. min., f. 116 sqq. idem Bertarii et continuatoris opus continet, sed valde mutatum [(377) 1Kb] , erroribus et mendis depravatum, [Col. 0508A] ita ut verbis emendandis vix singulis quibusdam locis adhiberi potuerit. Codex, qui monasterii S. Pauli fuisse videtur, ad finem quaedam de ecclesia S. Agerici, monasterio illi subtracta, addit, quae praetermittere nolui.

Bertarii Historiam a Wasseburgio saepius allatam primus D'Achery Spicileg. vol. XII, p. 251) a Barth. Senocq Virdunensi ex codice S. Vitoni descriptam sibique transmissam edidit ipsique continuationem subjecit. Inde Calmet (Hist. Loth. tom. I, Probatt. p. 194) et de la Barre in secunda Spicilegii editione (II, p. 234) utrumque opus repetiverunt. Gallica versio, a J.-J. Caiot confecta, anno 1775 Virduni prodiit [(378) 1Kb] .




[Col. 0507]
INCIPIT EXCERPTUM DOMNI BERTARII [1780 1Kb] SACERDOTIS IN GESTIS PONTIFICUM S. VIRDUNENSIS ECCLESIAE AD DOMNUM DADONEM EJUSDEM SEDIS ANTISTITEM.

[Col. 0507B] Reverentissimo et sanctissimo seniori meo domno [1781 1Kb] DADONI, Virdunensis Ecclesiae [1782 1Kb] inclyto episcopo, BERTARIUS [1783 1Kb] vester presbyter devote pro vobis orando felicitatem aeternam in Christo.

Quoniam vestro tempore per triginta et sex annos vestro bono studio et inclyta fama nobis multa venerunt prospera, nunc autem, peccatis nostris exigentibus, principalis ecclesia nostra igne succensa, libri et memoriae sanctorum Patrum nostrorum [1784 1Kb] ex magna parte eidem flammae sunt traditae, ne autem penitus oblivioni traderetur antecessorum vestrorum sacrosancta memoria, venerabile studium et operatio sancta: licet infirmitate et tristitia attritus, quae de sanctis antecessoribus vestris legi et a fidelibus audivi, breviato sermone comprehendere commodum [Col. 0507C] duxi, vobis quidem gratum, posteris autem utile.

1. Legimus in ista ecclesia, quae est in honore sanctae Dei Genitricis constructa [1785 1Kb] , jam praecessisse triginta episcopos, quorum primus sanctus Sanctinus vocatur. De quo quod sentimus notare hic studuimus. Nam legimus [(379) 1Kb] quod sanctus [Col. 0508B] Dionisius Sanctinum Meldensis [1786 1Kb] Ecclesiae episcopum et Antoninum presbyterum mitteret cum gestis suae passionis Romam ad sanctum Clementem et iter illorum fuisset per istam civitatem, et in eundo ac redeundo hic primi praedicassent verbum Dei. Et ferunt quod idcirco in ordine episcoporum istius Ecclesiae primus ponatur. Legitur vero in Vita sancti Servatii episcopi [(380) 1Kb] , ubi de Agripinensis Ecclesiae archiepiscopi depositione res agitur, quod interfuisset Sanctinus urbis Clavorum episcopus [(381) 1Kb] . Ubi tamen corpus ejus sepultum sit, nusquam reperimus, nisi Meldis.

2. Post hunc legimus fuisse sanctum Maurum, et sanctum Salvinum et sanctum Aratorem. Quorum merita ad sepulcra illorum ostendunt frequentia miracula. [Col. 0508C] Siquidem sancto Agerico divinitus ostensa sunt eorum monumenta, et ab eodem honorabiliter et sanctissime ordinata. De istis enim quae nostris oculis vidimus quam plurima referre possumus. Tempore etenim Lotharii junioris regis et domni Hattonis nostrae civitatis episcopi, de istis sanctissimis viris reliquiae sunt sumptae, et ad Theolegium [(382) 1Kb] monasterium [Col. 0509A] quod isti Ecclesiae est subjectum nostris temporibus sunt delatae. Deus testis est conscientiae meae, quia non possum ad memoriam reducere quae, a pueritia usque ad perfectam aetatem, meritis sanctorum istorum ad sepulcra illorum divina clementia operari vidi: quot caeci illuminati, quot surdi sanati, quot claudi erecti, quot daemoniaci liberati [1787 1Kb] , quot aegroti a variis languoribus curati nullatenus stylo comprehendere queo; aliqua tamen sub compendio colligam. Duo contracti, causa orationum ecclesiam ipsorum ingressi, protinus meritis sanctorum istorum sunt erecti. Quaedam femina, nomine Emma, multis diebus lumine praesentis saeculi privata in mea praesentia ibidem est illuminata. Similiter et altera femina, quae erat muta, post peractas Matutinas me [Col. 0509B] audiente coepit loqui. Quidam etiam homo per quadraginta annos contractus et per multos annos in porticu sancti Stephani Mettensis ecclesiae jacens, curriculo evectus, ad istorum sanctorum sepulcra delatus fuerat. Prima vero parte noctis coepit voces emittere et, usque ad Matutinas easdem emittens voces, sospitatem meruit obtinere. Ad quod miraculum cum domno Hattone episcopo eodem die venimus, simulque cum illo vidimus coxam ejus cum crure usque ad nates excoriatam, quasi nil aliud habuisset nisi ossa et qui vix in vehiculo venerat, jam senex et plenus dierum pedes et sanus reversus est ad propria.

3. Post hos exstiterunt sancti Pulcronius, Possessor et Firminus; de quorum memoria nihil [1788 1Kb] aliud [Col. 0509C] scimus nisi quod a primis temporibus eorum merita Deo fuerint grata, et inter cives sanctorum sint annumerati. Legitur etiam in Vita [(383) 1Kb] sancti Lupi Trecassini episcopi (an. 450), Pulchronium admirandae sanctitatis virum Virdunensis Ecclesiae episcopum praefulsisse tanta gratia curationum, ut, religatis post tergum manibus, daemoniacis imperaret, et dicto citius prius sensum reciperent quam in collisione suorum corporum cernui laberentur. Certe quando reliquiae de praedictis sanctis fuerunt acceptae tempore domni Hattonis episcopi, tunc etiam monumenta istorum honorabiliter ac venerabiliter, sicut decet sanctos, sub monumento beati Vitoni reperta sunt. Pars autem corporum illorum ab aliquibus visa satis ostendit quod animae eorum in beata felicitate gaudio fruuntur aeterno.

4. Tempore [(384) 1Kb] igitur beati Firmini (an. 500), habitatores istius civitatis rebellaverunt contra Clodoveum regem Francorum a beato Remigio baptizatum. Qui cum ab eo obsiderentur, defuncto interim [Col. 0510A] eodem sanctissimo pontifice, beatus Euspicius; presbyter istius Ecclesiae, egressus obtinuit apud regem pacem et salutem civium suorum. Postea cum rex praefatus creari vellet eum istius civitatis episcopum, et ille omnimodis abnegaret, beatissimus Pater Vitonus, nepos illius, hic ordinatus est episcopus; sanctus vero Euspicius cum altero nepote suo, beato videlicet Maximino qui sanctissimo Patri Vitono germanitatis propinquitate jungebatur, petitione ejusdem regis cum ipso Aurelianis perrexit et ibidem monasticam vitam ducens obiit in pace. Sanctus vero Maximinus, Aurelianis postea factus abbas, multa miraculorum copia refulget. Vitam autem beatissimi Vitoni a multis audivi se vidisse descriptam, sed hactenus a nobis est invisa [(385) 1Kb] . Basilica siquidem, ubi praedicti requiescunt sancti, in [Col. 0510B] honore sancti Petri apostoli est antiquitus constructa, quae etiam pro antiqua dignitate habet multa episcoporum sepulcra, et propterea a fidelibus cunctis multum est veneranda.

5. (an. 520) Post hunc exstitit Desideratus episcopus, cujus tempore, sicut in gestis Francorum [(386) 1Kb] legimus, ingravescente fame, cives istius civitatis erant in afflictione maxima. Qui cum abisset ad Theodericum regem et de thesauro [1789 1Kb] illius quingentos aureos mutuasset, distribuit eos civibus suis sub tali tenore ut de eis negotiarentur per diversa loca, et de acquisitu illorum viverent transactaque necessitate praedictam summam regiis thesauris restituerent. Quo facto, et de penuria famis sunt [Col. 0510C] erepti et divites effecti. Cumque episcopus praedictos aureos regi reddere vellet, rex Domino gratias agens, quod sui cives ex regis thesauro de tam flebili miseria erepti essent, praedictos aureos reddere ei jussit, quorum incremento usque hodie negotiatores effecti sunt [(387) 1Kb] .

6 [1790 1Kb] . (an. 550) Post hujus excessum de istis civibus ordinatus est in ista Ecclesia sanctus Agericus episcopus. Cujus tempore cum vellet Childebertus rex placitum habere in ista civitate, pro amore illius tenuit eum Mettis (an. 590), ubi depositus est Egidius Rhemensis Ecclesiae archiepiscopus [(388) 1Kb] . Quidam autem vir valde nobilis, cum pro suis sceleribus a rege vita debuisset privari, petitione praefati antistitis salvatus est; et ob hoc dedit ille vir fratribus quod ad Arcus et ad Mantuam habemus. Rursus rex praelibatus cum per Virdunum iter habuisset, et praedictus sanctus antistes nonnisi parum vinum in uno vasculo habuisset, et omnipotens Dominus ipsius meritis sic illud dilatasset ut rex cum suis [Col. 0511A] omnibus de ipso omnem sufficientiam habuisset, plus inveniretur vini in ipso vasculo in fine quam initio: rex, tanto perterritus miraculo, audivit quod ista Ecclesia non habuisset locum unde colligeret vinum. Idcirco ergo dedit isti Ecclesiae duos amandos [(389) 1Kb] super Mosellam et Modinum [(390) 1Kb] , et quidquid [1791 1Kb] intra Luceium [(391) 1Kb] et Baiam est, et omne quod subtus Treveris habemus. Addidit etiam Marseium [(392) 1Kb] , et Sampiniacum, et Commenias et Mercast villam, et Hairici villam et contiguas villas isti civitati Carniacum [(393) 1Kb] et Novamvillam, multaque alia loca quae sunt oneri hic enumerare, quae pro reverentia tanti viri rex et sui fideles isti Ecclesiae ad habendum tradiderunt. Cujus venerationis tunc temporis vir iste fuerit ostendit sanctus Fortunatus [Col. 0511B] in versibus, quos ex . . . . . te [1792 1Kb] in laude ipsius composuit, quos hic subinferre commodum duximus. Nam [(394) 1Kb] , cum idem Fortunatus esset in Italia et nimium dolorem oculorum suorum pateretur, venit ad quoddam monasterium in honore sancti Martini constructum, et visum est illi ut de oleo quod erat in lampade coram altare sub nomine sancti Martini oculos liniret. Quod ut fecit, protinus sanitatem meritis sancti Martini suscepit. Qui postea flagrans desiderio ut inviseret sepulcrum sancti Martini de Italia venit in Galliam et fuit iter illius per Virdunum. Et susceptus a sancto Agerico benigne et cum charitate, quod in eo vidit sacris expressit litteris.


Versus Fortunati [(395) 1Kb] .

Urbs Virduna, brevi quamvis claudaris in orbe,
   [Col. 0511C] Pontificis meritis amplificata places.
Major in angusto [1793 1Kb] praefulget gloria giro,
   Agerice, tuus quam magis auxit honor.
Plurima magnarum fudisti semina laudum,
   Quae matura opere fertilitate metes.
Tempore praesenti victum largiris egenis,
   Unde futura dies centuplicabit opes.
Dogmatis arcani reseras penetralia, pastor;
   Non solum dapibus pascis et ore greges,
Templa vetusta novas pretiosius et nova condis;
   Cultior est Domini [1794 1Kb] te famulante domus;
Egregios fontes sacri baptismatis exples;
   Tam [1795 1Kb] pia divino fonte repletus agis.
Candida sincero radiat haec aula sereno,
   Et, si sol fugiat, hic manet orta dies.
Ad nova templa avidae concurrunt undique plebes.
   Et tribuis populis plus in amore Deum.
Te solamen inops meruit, te nudus amictum,
   Et solus cunctis potus et esca manes.
[Col. 0512A] Felix qui meritis, aeternae lucis amator
   Tempore tam modico non moritura paras!
Phoebus ut elatum suspendit in aethera currum
   Purus et igniferum spargit ubique jubar
Effusis radiis totum sibi vendicat orbem,
   Montes, plana replens, ima vel alta tenet;
Sic praesul splendore animi cum sole coruscas,
   Ille suis radiis fulget, et ipse tuis,
Agerice sacer, cujus sermone colente
   Ecclesiae segetes fertilitate placent,
Terrenis sterilis rebus, fecunde supernis,
   Humana spernens, dives iture polis,
Illecebris mundi mundus lasciva repellens,
   Nil cui subripuit carnis amarus amor.
Lubrica culpa perit neque mors de crimine gaudet,
   Cum tua delictis libera membra vides.
[Col. 0512B] In templis habitando piis, sic purus haberis
   Ut tua corda, Pater, sint pia templa Dei
Eligit in tali Christus se vase recondi;
   Quam sibi purgavit possidet ipse domum.
Non dolus in labiis, nec sunt fera nubila mentis;
   Sinceris animis vernat in ore dies.
Doctilogum flumen salienti fonte refundis,
   Et sensus steriles voce rigante foves.
Ardua coelorum pandis mysteria terris;
   Per quem plus Dominum scit, timet, orat, amat.
Dogmate divino, praesul facunde, triumphas
   Dans, pastor, monitis ne premat error oves.
Delictis reficis, quas coelum [1796 1Kb] , arva, unda ministrat
   Et satiat populos, hinc cibus, inde fides.
Sumit pauper opem, tristis spem, nudus amictum,
   Omnia quidquid [1797 1Kb] habes omnibus esse facis.
Hic tibi longa salus maneat, licet inde futura,
   [Col. 0512C] Atque diu, pastor, pro grege vota feras.

7 [1798 1Kb] . (an. 588) Post sanctum Agericum Buciowaldus quidam abbas episcopatum ambivit, sed, quia esset superbus, nihil obtinuit. Caramerum [1799 1Kb] referendarium cum consensu civium regalis decrevit auctoritas [1800 1Kb] fieri episcopum [(396) 1Kb] . Post [1801 1Kb] Caramerum [(397) 1Kb] Ermenfridus fuit. De quibus nullam aliam habemus memoriam, nisi quod in ordine episcoporum episcopi sunt reperti.

8. (an. 360) Post Ermenfridum tractus est de monasterio Theolegio [(398) 1Kb] sanctus Paulus, qui fuit frater [(399) 1Kb] sancti Germani Parisiacensis episcopi, et in ista Ecclesia episcopus consecratus. Cujus memoria aeterna est. Nam nepos Dagoberti regis Grimo diaconus, qui et Adelgisus dicitur cum fuisset a sancto Paulo ab infantia reverenter [Col. 0513A] educatus, pro amore ipsius antistitis suam proprietatem, id est Theolegium monasterium, sanctae Mariae in Virduno, suo pariter et multorum fidelium scripto, in sempiterno habendum tradidit, roboravit et omni auctoritate firmavit. Frasnidum [(400) 1Kb] vero villam idem Grimo pro sua pietate victui fratrum nostrorum delegavit. Sanctus vero Paulus Basonisvillare de suis redditibus comparavit. Privilegium etenim nostris canonicis de antiquioribus villis fecit, et suis manibus aliorumque episcorum ipsum sub divina attestatione roboravit. De virtutibus autem sancti Patris nostri istud mirabile audivimus. Cum adhuc monasticam vitam ducens in pistrinum fratrum obedientiam habuisset, et timeret ne hora statuta fratres [Col. 0513B] panem habere potuissent ejecto igne de clibano, ipse intus ingressus cum cuculla sua clibanum purgavit, et panem illic ad coquendum [1802 1Kb] ordinavit, sanusque foras egressus panem sanctum fratribus in refectorio tempore statuto distribuit. Legi et picta vidi multa miracula quae vivens in episcopatu egit, et post excessum positus in basilica sancti Saturnini Deo cooperante fecit. Caecos namque illuminavit, surdis auditum dedit, claudis gressum praebuit, aegrotos a variis infirmitatibus curavit. Et quid plura? Istam Ecclesiam rebus temporalibus dilatavit. Et Deus omnipotens animam illius cum omnibus sanctis in aeterna gloria sine fine gaudere facit.

9. Post hunc exstitit Gisloaldus, Gerebertus, Armoinus, [Col. 0513C] Agrebertus episcopi. (an. 648) Hujus tempore sanctus Crodingus Waslogium [(401) 1Kb] monasterium construxit et sub ditione nostrae Ecclesiae posuit.

10. Post hunc Bertalamius episcopus. (an. 710) Hujus studio et industria Mactigisilus et uxor ejus Hechia Tilliacum [(402) 1Kb] fiscum et stagnum et Casam Petriam nostrae Ecclesiae, Frumisiacam [(403) 1Kb] villam fratribus nostris et alia quam plurima pro remedio animae suae dedit.

11. (an. 716) Post hunc Abbo episcopus et deinde Peppo episcopus. Hujus tempore exstitit seditio non modica inter Carolum primum qui dicitur Carolus Martellus, et Rainfridum Francorum principem. Et, quia Peppo partibus Caroli tempore seditionis favit, obtinuit pretio cum Carolo et [Col. 0513D] quodam nobili vasallo ejus Calmontem villam [(404) 1Kb] cum omnibus appenditiis suis. Postquam vero Carolo Deus solidavit Francorum regnum, dedit etiam Ecclesiae nostrae Pontem Petrium [(405) 1Kb] et suo scripto nobis eam solidavit. Merlam [(406) 1Kb] vero et Casam [1803 1Kb] Petriam, quia eas sui satellites [Col. 0514A] invaserant, retinuit, et adhuc Casa Petria retenta est.

12. (an. 725) Post hunc exstitit Voschisus episcopus et Agroinus episcopus. Et post istum fuit multis diebus episcopatus vacuus. (an. 735) Deinde exstitit domnus Madelveus episcopus, qui fuit de familia hujus Ecclesiae, et exstitit vir sanctus et justus. Cujus industria et studio fertur per precariam obtinuisse eum Wasnaum [(407) 1Kb] et Warnunci curtem et Ramisbatium [(408) 1Kb] et alia plurima, sicut egomet in chartis ejus manibus roboratis legi. (an. 750) Cujus etiam tempore domus istius Ecclesiae peccatis exigentibus fuit succensa. Et ob hoc per Galliam et Italiam et sic per Graetiam et Joppen cum magna viarum angustia [Col. 0514B] Hierosolymam pervenit et a patriarcha ipsius loci multorum sanctorum reliquias obtinuit, et eas cum calice cristallino opere mirifico sculpto Virdunum apportavit, et in principali Ecclesia nostra venerabiliter eas collocavit. Reliquias vero quae fuerunt in antiquiori Ecclesia in dextera parte altaris sanctae Mariae in crypta subterranea reposuit. Fuit enim tempore Pipini regis usque ad tempus Caroli Magni, et obiit in proxima villa quae dicitur Novavilla. Cum vero inde portaretur ad Sanctum Petrum sive ad Sanctum Vitonum, fertur quod super crucem, videntibus cunctis, duae columbae candidae sicut nix venerint et in eadem usque dum corpus ejus sepulturae traditum fuisset sederunt. Multa siquidem [Col. 0514C] bona in ista Ecclesia constituit. Nam et Ecclesias in ista civitate valde bene construxit, et clerum et populum istius Ecclesiae venerabiliter ordinavit, et evidens pater et episcopus istius Ecclesiae exstitit. Res etiam, quae sunt in Equitania antiquitus isti Ecclesiae subjectae, id est abbatia sancti Amantii [(409) 1Kb] in Rodonia sita et Maderniacum et Puliniacum frequenter visitabat, et gesta praedictorum pontificum nostrorum secum ferebat, ut per illorum merita illas res longius sitas liberius possidere quivisset. Et pro hac occasione dicunt quod miracula sancti Agerici in Massilia descripta habentur. Et Vita sancti Vitoni et sancti Pauli [(410) 1Kb] per contigua loca ultra Liggerim reperiri feruntur. Cujus corpus, [Col. 0514D] dictu mirabile! post quadraginta annos integrum repertum est, et ubi nunc jacet venerabiliter reconditum est.

13. Post hunc episcopatus istius Ecclesiae per duodecim annos vacuus exstitit. (an. 770) Sed quidam servus Dei, Amalbertus nomine, juxta morem [Col. 0515A] illius temporis coepiscopus factus, ipsam regebat Ecclesiam, et in quodam oratorio sub honore omnium apostolorum quasi solitariam vitam ducebat [1804 1Kb] . Et tunc perdidit ista Ecclesia Waslogium, et Tilliacum, et Stagnum, et Merlam, et Casam Petriam et alia quam plurima. Fuit enim hoc sub tempore Caroli Magni.

14. Post hunc exstitit Petrus, vir Italicus. Nam cum esset exercitus Francorum circa Papiam (an. 774) et obsideret eam, ab isto, ut fertur [(411) 1Kb] , tradita est, et ob hoc a Carolo Magno de isto episcopatu honoratus est. Fuit enim in episcopatu per viginti quinque [(412) 1Kb] annos, et passus est in eo multa adversa. Certe etiam infidelitatem imperatoris objecerunt illi et ob hoc per duodecim [Col. 0515B] annos imperatorem videre non est ausus. Sed a filiis istius coram principe recte purgatus, (an. 794) postea illius adiit praesentiam [(413) 1Kb] . Multas precarias inutiles fecit, et in diebus illius multae res ab ista Ecclesia subtractae sunt.

15. Post mortem vero illius elegerunt sibi episcopum de regis palatio Anstrannum, cantorem ipsius, virum strenuum, cujus industria Bracenses [(414) 1Kb] negotiatores isti Ecclesiae redacti sunt. (an. 800) Superfuit quinque annis.

16. Deinde Herilandus suscepit istum locum vir multum simplex et ultra modum infirmus. Cujus etiam tempore multa mala perpessa est ista Ecclesia. Post viginti quatuor annos sui episcopatus obiit Aquis, et est sepultus juxta Anstrannum in basilica sancti Vitoni. (an. 823).

[Col. 0515C] 17. Defuncto autem isto, abiit pars cleri et plebis ad Ludovicum imperatorem, et petierunt sibi dari domnum Hildinum de Alemannia, virum bonum et sanctum, qui construxit multas ecclesias in isto episcopatu et multa bona operatus est. Sed, post bellum in Fontanido (an. 841) actum, a Lothario imperatore magno habitus odio in ista civitate octavis Epiphaniae (an. 847) cum magna tristitia et dolore obiit in Christo vir plenus omni bonitate et charitate. Fuit autem in episcopatu per viginti quatuor annos. Deinde quod oculis vidi liberius valeo litteris exsequere [1805 1Kb] .

18. Domnus Hatto post istum in ista Ecclesia ordinatus est episcopus, et pro praedicto imperatoris odio invenit tunicam sanctae Mariae per [Col. 0515D] multa scissam et disruptam, id est, res istius Ecclesiae nimium subtractas et alienatas. Pro quarum alienatione et suorum afflictione toto nisu erexit se contra inimicos istius Ecclesiae, donec [Col. 0516A] miserante Deo tunicam sanctae Mariae redintegratam habuit et ad proprium statum reduxit. Insuper etiam obtinuit apud regem Lotharium juniorem Marcelliacum fiscum, et Arbereivillam, et Maureium ad opus fratrum, et Mercuringas, et Brasaidam et Walacras, et per precarias Metganis villam, et Commenarias et Gaugiacum. Et intentio ejus et labor ejus nimius in hoc exstitit ut ista Ecclesia exaltaretur et pace frueretur quod et fecit diebus vitae Lotharii [1806 1Kb] junioris. Illo vero mortuo in mense Augusto (an. 869), iste etiam obiit Kalendis Januarii (an. 870), et sepultus est in basilica sancti Vitoni in crypta juxta corpus domni Hildini episcopi. Fuit autem in episcopatu per annos viginti [1807 1Kb] et tres. Ipse etiam [Col. 0516B] inchoavit nostram novam ecclesiam et ex magna parte construxit.

19. Post cujus excessum domnus et sanctissimus Pater noster Berhardus episcopus factus est; qui acclamatione cleri et plebis suscepit sub suo regimine istam Ecclesiam. Cujus intentio et studium sanctissimum fuit basilicam inceptam ad perfectionem usque perducere; quod miserante Deo et fecit. Signa [(415) 1Kb] grandia et honorabilia, et minora valde bona in illa basilica suo opere ibidem esse constituit. Pontificalia vestimenta et Evangelium auro gemmisque paratum, thuribulum aureum et aliud argenteum valde bonum, et feretrum ubi sunt nunc reliquiae sanctorum, honestissimo decore composuit, et alia quam plurima ecclesiastica ornamenta isti ecclesiae suae tribuit. Canonicos suos canonice [Col. 0516C] vivere fecit, et villanis presbyteris viam justitiae viriliter ostendit, et pueros, inter quos ego, Bertarius unus fui, in humanis et in divinis libris per se et per alios cum summa charitate instruxit. Obiit autem in Teolegio monasterio, ubi et corpus ejus conditum est, pridie Kalendas Januarii (an. 879, Déc. 22).

20. Christo miserante habemus nunc seniorem nostrum Dadonem venerabilem episcopum, qui suscepit istum temporibus Ludovici Germanici regis [(416) 1Kb] . Cum quo etiam anno secundo suae ordinationis (an. 881) obtinuit Meinrodum fiscum per praeceptum ad opus sibi commissae Ecclesiae.

21. Post Ludovicum accepit germanus suus Carolus [Col. 0516D] monarchiam totius imperii (an. 882), apud quem adeptus est suo altari Tilliacum fiscum, qui fuerat antea de ista Ecclesia. Post Carolum accepit Arnulfus nepos illius regnum (an. 887).




[Col. 0517]
CONTINUATIO.

[Col. 0517A] 1. Post hunc exstitit Barnoinus [1808 1Kb] episcopus (an. 925), cujus vitae priorum desidia solo nomine posteris manet memoria.

2. (an. 940) Deinde domnus Berengarius, Primi Ottonis [1809 1Kb] imperatoris consanguineus, vir nobilis et Saxonicus, factus est hujus civitatis episcopus. Hic basilicam sanctorum apostolorum Petri et Pauli, in qua requiescit corpus sancti Vitoni cum multis decessoribus successoribusque suis, in meliorem reddidit statum, (an. 952) auxit et ornavit [(417) 1Kb] , clericosque in ea degentes et multis vilibus negotiis deservientes abjecit, monachosque inibi Deo servituros constituit, quibus abbatem praefecit, nomine Humbertum, [Col. 0517B] olim ejusdem Ecclesiae clericum, sed tunc temporis divini amoris instinctu apud Sanctum Aprum Tullo monachum, ipsique loco jam a Deo Patrem factum. Quorum victui delegavit Scantiam villam cum banno, abbatiam quoque sancti Amantii in Aquitania cum multis Ecclesiis hujus episcopii. Fuit autem temporibus praedicti Ottonis regis Germaniae, de quo dictum est [(418) 1Kb] , quod ad triumphum Ecclesiae coepit Otto crescere et ad profectum venire. Huic successit secundus Otto ad imperium ut floreret saeculum. Hic Romae defunctus, nescientibus Romanis a suis est ablatus, et Aquis quiescit sepultus [(419) 1Kb] . Vixit autem in ipso episcopatu isdem [1810 1Kb] bonae memoriae Berengarius multis diebus, et sepultus est in basilica sancti Petri in sinistra parte [Col. 0517C] chori, super quem positum est altare usque in praesens [(420) 1Kb] . Hujus ego casulam qua indutus erat (an. 960) in sepulcro [1811 1Kb] positus vidi, quae postea ab ejus corpore evulsa fuit. Multis autem referentibus audivi quod ejus pes ante mortem factus est aridus. Nam quadam die descendente eo ad ecclesiam beatae Mariae, invenit clericum quemdam solo prostratum beatae Mariae memoriam celebrantem. Hunc percussit pede, ut surgeret. Mox ille surrexit [1812 1Kb] et viso eo patienter tulit. Sequenti autem nocte lectulo jacentis et necdum dormientis episcopi cum beata Tecla astitit Virgo Maria: Percute, inquit, istius pedem, Tecla, et clerici mei injuriae ultrix existe. Hac percussione ab eadem hora coepit ardere pes ejus, et in jam dicto loco monachus factus est. [Col. 0517D] Isdem praefatus episcopus fratribus sanctae Mariae [Col. 0518A] Bellamvillam dedit. Hujus etiam temporibus in praedicta beati Vitoni ecclesia revelatum et inventum est corpus sancti Firmini per devotissimam feminam Eugeniam, et, pro tuitione civium suarumque amplificanda opinione virtutum, petitione praedicti abbatis Humberti in villam Flaviniacum regalem quondam fiscum honorifice translatum est.

3. Post cujus excessum exstitit domnus Wicfridus episcopus [(421) 1Kb] , de Bawariorum partibus vir Teutonicus. Iste diligentissime antecessorum suorum acta requirebat, et vitam eorum amplectendo quibus poterat modis imitari cupiebat. Cum autem de eorum [Col. 0518B] virtute et bona opinione multa legeret, et de statu ecclesiae istius a quibus ditata fuerat satis exquireret, invenit Paulum episcopum inter alios praecipue eam rebus collatis exaltasse et ex inope divitem fecisse. Erat enim extra muros urbis in honore sancti Saturnini ecclesia, ubi corpus ejus conditum jacebat, supra flumen posita, in qua multa beneficia praestabat Dominus per meritum et intercessionem sui confessoris. Nam ex tumba ejus oleum revera defluebat, cujus tactu plures infirmi sospites efficiebantur, et ab incolis dicebatur hujus sepulcrum plorare eo quod incultum videretur esse. Hanc ergo studiose, et sicut erat pius voto, in honore tanti praesulis magnificare devovit. Quam mox a fundamentis erexit, et Deo volente peregit, et ad petitionem [Col. 0518C] civium, non immemor sui voti, monachos ibi posuit, qui die noctuque servirent Deo et sancto suo confessori Paulo, et in honore sancti Pauli apostoli majus altare consecravit. Corpus autem sancti Pauli ex sepulcro [1813 1Kb] sublatum V Kalendas Septembris decenter in feretro argenteo reposuit. Ornamentis et signis optimis templum ornavit, et de rebus istius Ecclesiae victum monachis praeparavit, villarumque suarum meliores ecclesias eis contulit. Wasnaum fiscum optimum stipendiis eorum delegavit et alia multa quae potuit attribuit. Tabulam auream ante altare sanctae Mariae fecit, et ornamentis atque coronis ecclesiae faciem ornavit. Fuit autem tempore Ottonis Tertii, qui a cunabulis sumpsit sceptrum Romanorum et traditus est liberalibus studiis; sub [Col. 0518D] cujus regimine salus fuit mundo [(422) 1Kb] et gloria. [Col. 0519A] Evolutis autem multis quibus vixit in isto episcopatu annis, quievit in pace II Kalendas Septembris, et sepultus est in monasterio quod ipse in honore sancti Pauli construxerat, juxta altare in dextra parte. Nec silendum putavi quod ab abbate ejusdem loci audivi. Quadam die de civitate sua causa poscente egrediens domnus episcopus venit in villam fratrum, quae dicitur Wandersalis [(423) 1Kb] . Ubi nocte irruente cum detineretur et sui omnes membra sopori dedissent, protinus a comite Sigeberto insecutus est, et, sicut major casus nescientibus ingeritur, a militibus ejus circumseptus capitur. Suis autem ad arma convolantibus, illico nepos ejus Richerus interficitur et episcopus in captionem ducitur. Qui mox excommunicatus ab omnibus episcopis, [Col. 0519B] tandem poenitentia motus, episcopi misericordiam exposcens primum dolorem corporis tulit, deinde summam pecuniae ad diem denominatum domno episcopo revadiavit. Ex qua metalli copia templum sanctae Mariae [1814 1Kb] praeter alia gesta ita coronis ornavit ut, si manu primam tangeres, usque ad novissimam omnes moverentur. (an. 982 vel 983) Tali denique pastore sublato evenerunt huic civitati multa adversa et tribulationes in populo. Nam Lotharius, rex Francorum, quoniam erat res publica minus defensabilis sub praefato principe Romanorum juvene Ottone (an. 984) obsedit civitatem istam [(424) 1Kb] , sed Deo volente minime cepit; attamen omnia quae circa urbem erant vastavit. Contra quem cum nostri egressi ad bella venirent ab ejus exercitu superati, [Col. 0519C] plures capti sunt et abducti. Pro quorum liberatione Gobertus quidam, miles potentissimus, claves civitatis regi detulit.

4. Factum est autem post haec ut Hugo quidam clericus susciperet episcopatum. Hic itaque cum ingressus fuisset civitatem, vocatis ad se ministris, unde viverent, exquisivit. Quibus respondentibus se penitus carere expensis quae fuerant pontificis, et designantibus exterminationem villarum quarum redditibus vivere solebat, ascenso mox equo reversus est.

5. Quo egresso, susceperunt cives nostri sine regio dono Adalberonem [1815 1Kb] filium Beatricis nobilissimae ductricis [matris [1816 1Kb] Theoderici ducis]. Qui cum aliquantisper episcopatum tenuisset [(425) 1Kb] defuncto [Col. 0519D] Mettense episcopo (an. 984) ad eamdem se contulit civitatem, episcopatu isto relicto. Ad quem cum venissent nostri, susceptis eis cum honore baculum reddidit.

[Col. 0520A] 6. Huic successit domnus Adalbero, filius comitis Godefridi, qui fuit avus ducis Godefridi qui postea accepta uxore principis Bonefacii factus est marchio Italorum. Hic [1817 1Kb] vero honestus fuit atque humillimus, sed valde infirmus, tantamque corporis sui passus est imbecillitatem ut ipso eodem anno benedictiotionis suae Salerniam causa salutis exposceret, nostris secum comitatis. Qui cum ibi moraretur et a medicis curari non posset, reversus est Italiam, ibique, ingruente morte, vocatis omnibus suis tradidit abbatiam sancti Germani [(426) 1Kb] cuidam Rodulfo, nepoti [1818 1Kb] suo, qui vixit usque ad tempora domni Richardi episcopi plenus dierum; aliaque multa suis distribuens, mortuus est. (an. [(427) 1Kb] ) (991) Cujus corpus, ab Italia delatum a fratre suo comite Frederico, positum [Col. 0520B] est in ecclesia sua in choro sanctae Mariae ante gradus, et veneratur ibi summo honore et reverentia usque in praesentem diem. Vixit autem in episcopatu tribus semis annis [(428) 1Kb] . Horum ergo pontificum nostrorum temporibus, defuncto domno Humberto primo abbate ecclesiae Sancti Vitoni, gubernata est eadem Ecclesia per annos ferme 60 [1819 1Kb] cum omni honorificentia a viris illustribus et singulari industria pollentibus, Adelmaro, Adelardo, Ermenrico, Rohardo [1820 1Kb] Lamberto et Fingenio abbatibus, donec temporibus domni episcopi Heymonis suscepit ipsam Ecclesiam gubernandam, ut post dicemus, domnus et venerabilis Pater Richardus, noviter in ea monachus factus, qui fuit de primoribus Ecclesiae sanctae Mariae Rhemensis canonicus et vir valde religiosus.

[Col. 0520C] 7. Ecclesia vero Virdunensis tantis praelibatis pastoribus viduata pastorem a quo vere pascenda foret, et Patrem a quo benigne nutrienda et diligenda esset, tum genere tum moribus nobilissimum Heymonem, de quo paulo ante diximus, meruit a Theutonica. Qui loco sibi commisso non parum [1821 1Kb] profuit, cum ecclesiam perbrevem magna ex parte ampliaverit, decoraverit, extulerit, cum praebendae fratrum Superiacum et alia plura data vel praestaria acquisierit, cum etiam suae et successorum suorum mensae a Heinrico pacifico rege, fideliter obsequendo strenueque se habendo, Jupiliam impetratam addiderit. O quanta viri hujus erga ecclesias sollicitudo, cum ecclesiam beati Joannis Baptistae mutaverit, [Col. 0520D] mutatam ampliaverit, ampliatam Mauro praesuli sanctissimo consecraverit, cum sanctimonialium congregationem inibi ordinaverit et congregationi necessaria ex rebus majoris ecclesiae providerit! Diligebat [Col. 0521A] iste ecclesias, diligebant et sui; operibus piis instabat, instabant et sui. Nam ejus exemplo ejusque desiderio Amicus praepositus ecclesiam sanctae Crucis aedificavit, canonicos duodecim locavit, quibus necessaria ex praediis suis et ex aliunde acquisitis providit. Ad ultimum petitione episcopi locum illum sancto Mauro subdere non recusavit. Dudo etiam praepositus apud castellum Desluwarth [(429) 1Kb] ecclesiam in honore sancti Laurentii constituit, canonicos ordinavit, ordinatis necessaria disposuit magnisque operibus cum magno labore et cum miro decore [castrum illud [1821* 1Kb] ] ad effectum usque perduxit. Post haec a pio pontifice paterne exceptus est aliunde adveniens Pater Ermenfridus, et benigne retentus adjutusque aedificavit ecclesiam sanctae Mariae Magdalenae, [Col. 0521B] canonicisque ordinatis cum summo laboris ardore necessaria providit; utpote, qui patrimoniis carebat, regibus obsequendo, principibus adhaerendo, omnibus se submittendo et cum mira sollicitudine Deum praecipue invocando multa acquisivit. Huic plus contulit vita quam pecunia, plus pia [1822 1Kb] apud Deum et homines devotio quam aliqua possessio; plus profuit meritum quam prodesse potuisset aliquod patrimonium.

8. Sub eodem tempore venerabilis Pater Ricardus, qui fuit, ut praediximus, de primoribus Rhemensis Ecclesiae, vir maximae religionis, saeculo renuntians, Fingenii abbatis hujus ecclesiae successor factus est (1004). Quam ecclesiam una cum imperatore Henrico Magno in honore beatorum [Col. 0521C] apostolorum Petri et Pauli et sancti Vitoni aedificavit et ad effectum usque perduxit. Vita hujus spectabilis vitam multorum reddidit spectabilem. Religio hujus non habentibus inculcavit, habentibus augmentavit religionem; imo quidquid iste fuit non tantum sibi subditis, sed et extraneis non mediocriter profuit. Saluti aliorum ut suae invigilabat, correctioni aliorum ut suae applaudebat. Si aliquis converteretur, sua erat conversio; si bene operaretur, sua erat operatio. Talis vita, talis, inquam, fama complures admonuit vivere in Christo, cum disponeret mori saeculo. Nobiles se reputabant ignobiles, fortes existimabant se debiles, et, ut tantae vitae conformarentur, quidquid erant non [1823 1Kb] esse omnino nitebantur. Hujus exemplo, hujus, inquam, desiderio, [Col. 0521D] progenies ducis Godefridi praecipue abrenuntiavit saeculo. Fredericus etenim, comes venerabilis, huic Patri se filium commendavit, huic domino se servum subdidit; praediis ecclesiam auxit; cui non solum sua, sed et se ipsum ultro contulit. Et, quia se occasio praebuit de comite Frederico, placet, exempli [Col. 0522A] gratia, paulo latius conversionem beati Patris replicare, maxime quia multis credimus gratum fore.

9. Hi igitur praeclarissimi viri, videlicet venerabilis Pater Ricardus et inclytus comes Fredericus, initium conversionis in hac ecclesia Deo donante pariter disposuerunt habere. Erat tunc ipsa ecclesia rebus inops, aedificiis angusta, parum laudabilis conversatione religiosa, quam nonnisi septem Scotti monachi sub abbate suo, tamen magnae sanctitatis viro, nomine Fingenio [(430) 1Kb] incolebant. Ergo cum religionis propositum, ad quod pie fervebat, novella plantatio minime se invenire tristaretur, insedit animo, ut id quod desiderabant Cluniaco apud sanctum Patrem Odilonem ardenti corde perquirerent. [Col. 0522B] Quo cum pervenissent et propositum animi tanto Patri exposuissent, vir sagax et industrius respondit cito, ibi eos habitare non oportere, ubi nulla supererant quae eorum exemplo corrigerentur, quin potius redirent ad propria ut per eos illic fructificaret seges Domino placitura. Qui cum ejus suasionibus deliniti redissent, nec cohabitatores suos ad votum corrigi in dies corde tenus dolerent, iterum migrandi alias consilium habuere [(431) 1Kb] ; sed Deus omnipotens, cujus dispositioni nullus valet contraire, aliter id quam voluerunt ordinavit. Erat namque tunc temporis quaedam religiosa femina, in reclusione vitam solitariam ducens apud ecclesiam beatae Mariae, die et nocte orationibus, et jejuniis et vigiliis studiose insistens. Huic nocte ipsa qua consilium migrandi [Col. 0522C] fuerat divinitus imperatum est ut ab ergastulo illo, quo se per plures annos obstruserat, egrederetur et abbati nuntiaret quatenus praedictos viros, quod solum restabat, monachili professione sine mora devinceret ne eos Ecclesia funditus amitteret. Quae jussis obtemperans, omni mirante populo, egreditur a cellula et visa vel audita abbati nuntiat. Qui illico eos convocans secundum regulae praeceptum stabilitate firmari compulit. Post tres autem menses, forte [1824 1Kb] ultima urgente, Fingenius abbas defunctus est et in ecclesia sancti Felicis extra muros Mettensium civitatis honorabiliter sepultus. Quo sepulto, hic venerabilis Pater Dei ordinatione abbas substituitur. Cujus temporibus quantis ecclesia ista honoribus augmentata sit, quanta religione emicuerit, [Col. 0522D] qualibus aedificiis excreverit, palam cernentibus est. Mathildis Saxoniae comitissa non parva erga [1825 1Kb] hunc Patrem et pro Patre erga hunc locum exarsit benevolentia, ornamenta plura contulit, crucibus et tabulis aureis et textu cum filio comite Herimanno altare decoravit, multa et redemptionis et salutis [Col. 0523A] suae mutua negotia, quibus adhuc honoratur quibusque valde commendatur ecclesiae praebuit. Haec comitissa comiti Godefrido copulata quinque filios ex ipso genuit, videlicet Adelberonem, nostrae civitatis post Wicfridum episcopum, et praedictos Fredericum et Herimannum comites, duos quoque ducatus prosapia pollentes, Godefridum atque Gozelonem. Praedictus Herimannus tradidit beato Vitono Rogeri curtem et Felsicam cum bono quod vocatur Hasluth in comitatu Brabanteno, atque Munau cum dimidio Mosomensi mercatu; in Harvia quoque triginta mansos cum familia magna, in Geavia duas ecclesias cum capella indominicata, et alia multa. Pater vero eorum tradidit Borracum atque Forbacum. Godefridus etiam dux Fontagiam villam [Col. 0523B] ob fratrum suorum memoriam saepe dicto contulit sancto. Supradictus quoque comes Fredericus, dum adhuc esset in laicali habitu, praebendae fratrum sanctae Mariae omnes centanas eorum potestatum quibus multum inquietabantur, ob remedium animae suae Hierosolymam pergens reddidit. Turres lapideas ecclesiae beati Vitoni de proprio suo fecit et multa alia bona eidem loco contulit, ubi et cum duobus fratribus suis sepultus requiescit. Lietardus quoque, imperatoris Conradi nepos et consanguineus, Bailodium [(432) 1Kb] tradens sub eodem reverendo Patre in eodem loco factus est monachus. Pius autem Pater Ricardus vixit usque ad tempora domni episcopi Ricardi, quem de sacro fonte suscepit, rexitque monasterium per duos et quadraginta annos, vita [Col. 0523C] venerabilis et honestate vitae omnibus amabilis. Mirabilis erat in religionis proposito Patris hujus instantia, cui aspirare, cui adhaerere nitebatur omnis Ecclesia. Cujus institutionibus tota gaudet Francia, et dum religionis habet vestigia, triumphat Lothariensis patria. Quid plura? urbi nostrae quanto major vita hujus commoditas, mors ejus fuit, non dicam incommoditas, sed tanto amplior evenit infelicitas. Hujus non tantum in nostra Ecclesia, verum per totam Franciam seu Lotharingiam manet dulcis memoria.

Hi Patres, qui tot bona Ecclesiae contulerunt, sub domno Heymone episcopo fuerunt, qui vixit in episcopatu triginta sex annis.

10. (1024) Tam pio praesuli successit praesul Raimbertus, bona defendere Ecclesiae, etsi non posset [Col. 0523D] ampliare, sollicitus [1826 1Kb] , omnibus suis non parum commodus, religionis et eorum qui sui ordinis erant amicus. Ad ecclesiam etiam sanctissimo Agerico praesuli honeste aedificandam ardentissimus. Vix autem desideratum opus inceperat, vix monachos locaverat, vix necessaria providerat, et desiderio sancti sepulcri peregrinationem (1038) est aggressus; in qua mortuus, et in via Bellagrada sepultus, tandem a canonicis suis videlicet Bernero Constantii filio et Bernardo, [Col. 0524A] miro ardore relatus, et a civibus suis desideranter exceptus, sub tempore piissimi episcopi Ricardi et Baldrici abbatis in ecclesia sancti Martini sanctique Agerici a se incepta honorifice est sepultus. Hic sanctae Mariae duas cappas optimas et duo ventilabra aliaque honorifica ornamenta cum magna devotione contulit. Vixit autem in episcopatu feliciter quatuordecim [1827 1Kb] annis.

11. Dolorem vero totius urbis ex morte tanti praesulis mitigavit canonice facta successio venerandi Ricardi pontificis cujus benignitas, cujus, inquam, strenuitas spes erat honorandae urbis, spes retinendae religionis, spes conservandi ecclesiastici ordinis. Suscepit ut dux patriam, ut pastor Ecclesiam, providus erga utramque. Attamen singulari pacis sollicitudine [Col. 0524B] suscepit episcopatum tempore Henrici regis, Augusti Conradi filii, onus reputans non honorem, laborem, non quietem, erga sibi commissos singulare studium, non remissionem vel otium. Quod episcopi erat strenue gerebat, parietes ecclesiae decorans, interiores vita, merito, moribus, exteriores ornamentis decentibus. In quorum apparatu, in quorum sumptu singulariter aestuabat, quibus etiam omne votum omnemque curam postponebat. Hic autem ecclesiae sanctae Mariae, cui praeerat, cum magno studio contulit cruces duas de auro et lapidibus pretiosis factas, candelabra sex argentea, thuribulum auri trium librarum, quod Henricus, nondum Romani sceptri monarchiam tenens, pro nimio amore quem erga illum habebat honestissimo opere fieri [Col. 0524C] jussit. Tradidit ecclesiae beati Vitoni isdem venerabilis pontifex alodium suum, videlicet Baronis curtem [(433) 1Kb] , et quod habebat ad domnam Mariam pro amore nutritoris sui domni Ricardi abbatis eximii. Praedictus etiam Henricus optimam acerram eidem episcopo cum gemma pretiosa dedit, casulas pontificales duas auro honorifice compositas et alias septem sine auro dedit. Stolas autem auro decoratas, et alias sine auro albasque septem cum amictis aurifrisio [(434) 1Kb] paratas isdem episcopus acquisivit. Cappas multas dedit, auro tamen aptavit duas a Raimberto episcopo datas. Pallia multa dedit, dorsalia tamen duodecim optima cum cortina una valde pretiosa contulit. Redemit pallium unum cum aurifrisio [Col. 0524D] quod antea ecclesiae fuerat, vexilla duo, calicem unum de onichino, et alium cristallinum quem omnino auro et lapidibus parari fecit. Aliud thuribulum argenteum auro coopertum, duo minora argentea, et tria manutergia, unum aureum et duos urceos cristallinos. Hujus tempore vir religiosus decanus Warmundus cappam unam quam sibi rex dederat huic ecclesiae contulit. Hic autem alodium de Wosophia cum omnibus appenditiis suis a quadam vidua nobili Raingarde praestaria sua et magna [Col. 0525A] pecunia acquisivit, et fratribus sanctae Mariae eo tenore tribuit ut in die Annuntiationis ejusdem Virginis servitium ex eo haberent et eam solemniter celebrarent.

(1044) Fuit enim suis diebus magna dissensio inter Henricum regem et ducem Godefridum, qui cum rege pacem aliter habere non potuit, donec centanam de Wandelini curte et alia jura quae tunc temporis potestative in hac civitate tenebat eidem episcopo et ecclesiae reddidit.

Fuit enim pax et veritas in hoc episcopatu, in diebus ejus intusque et exterius omnes pace fruebantur. O quantum polleret et gauderet civitas, si habuisset hunc continuum pontificem! quantum triumpharet Ecclesia, si meruisset hunc superstitem! [Col. 0525B] Cujus vita non sibi tantum, sed et aliis omnimodo proficiens, quantum amplius contulit gaudium, mors acerbe et infeliciter septimo anno superveniens (1046) tanto [1828 1Kb] ampliorem molestiam et post mortem venerabilis abbatis Ricardi ipso anno secundum grave adduxit infortunium. Qui venerabilis episcopus quam desideranter mortem sustinuerit testantur omnes qui exsequiis saepe dicti abbatis interfuerunt. Nam cum extrema infirmitate urgeretur idem venerabilis Pater, domnus episcopus quotidie eum visitabat flens et dolens se superstitem relinqui. Tandem ultima die summo mane adveniens, et videns eum jam extremum spiritum trahentem, ejus nutu ad altare sancti Laurentii accessit missam pro ejus resolutione celebraturus. Qua praedicta [Col. 0525C] ad Patrem rediit, et ultimum valefaciens ejus in oscula lacrymando ruit. Tunc, anima tanti amici Deo commendata, ejus corpus per se lavit et de suo proprio eum honorificentissime induit [(435) 2Kb] . Tertia vero vigiliarum ipsius peracta die, dum post missarum celebrationem in mausoleum eum venerabilis pontifex deponeret, exosculans pectus illius oravit quatenus pro eo intercederet ne per annum ei superstes relinqueretur. Quod eum impetrasse veris indiciis approbatur, dum venerabilis abbas XVIII Kalendas Julii migraverit, et ipse venerandus pontifex infra spatium medii anni, VII scilicet Idus Novembris, subsecutus sit. Anima hujus requiescat in pace, et memoria ejus viventibus sit continua et posteris [Col. 0525D] in saecula saeculorum. Amen.

[Col. 0526A] Obiit autem beatae Mariae Ricardus episcopus in ista civitate Virdunensi, et sepultus fuit in sinistra parte majoris ecclesiae Sanctae Mariae juxta chorum, ad cujus pedes erat altare in honore sanctorum Nicolai atque Germani consecratum, in quo ante incendium aliud ipsemet consecraverat in honore sancti Nicolai et omnium confessorum. Isti et omnes sancti intercedant pro peccatis ejus ad Dominum Deum nostrum, qui vivit et regnat in saecula saeculorum. Amen.

Nunc autem in medio monasterio Sanctae Mariae requiescit in Christo pontifex ipse, Ricardus venerabilis, translatus a domno Theoderico, successore ejus feliciter regnante episcopo, cum omni veneratione celebriter repetitis exsequiis acsi in ipsa die de [Col. 0526B] hac vita migraverit. Hic supradictus Ricardus ante assecutam episcopatus sui consecrationem, quasi peccatis suis exigentibus, urbi contigisse miserabilem paterne doluit infelicitatem, palatia esse incensa, aedificia antecessorum omnimodo diruta, et quidquid prius ad gloriam hoc redactum in ruinam, quidquid erat in suum et coepiscoporum honorem hoc destinatum in miseram destructionem. Quantum autem doluerit testata est mature satisfacta reaedificatio. O quantum providus erga suam salutem, quantum sollicitus erga suorum redemptionem, cum pro anima patris sui comitis Hildradi, qui cognominatus est Hecelinus, viri militaris, viri in saeculo strenui, Theonis curtem cum appenditiis omnibus sancto Petro sanctoque Vitono jure haereditario tradiderit.

[Col. 0526C] [2, historiae fine omisso, addit: cum etiam sanctae Mariae Magdalenae pro se suisque, pro merito, inquam, Ermenfridi religiosi sacerdotis de Marionis curte partem suam legaliter addiderit, ad hoc quod majorem ejus affectum ostendit a cohaeredibus suis partium suarum eamdem traditionem [1829 1Kb] fieri obtinuit. In episcopatu consecratus, vita [1830 1Kb] moribus coepit esse religiosior; in saeculo ditior factus, ecclesiis in beneficiorum agmento [1830 1Kb] coepit esse commodior. Nam sanctae Mariae Magdalenae dimidiam partem beneficii cum banno apud Ornam, ab antecessoribus suis, a se ipso diu ab Ecclesia possessi, devote contulit. Curtem unam optimi alodii in urbe sitam eidem ecclesiae addidit suorumque cohaeredum assensum et traditionem non minori studio impetravit. Patris hujus religiosi Rambertus antecessor, religiosus erga urbem, erga ecclesiam, ut dictum est, fuit studiosissimus, qui ecclesiam sancti Martini permodicam diruit, dirutam reaedificavit [1831 1Kb] , reaedificando [Col. 0526D] ampliavit, et eam beato Agerico praesuli, [Col. 0527A] ordinatis ibidem monachis, ante expletum opus devote consecravit. Circa autem hanc ecclesiam efferendam tanta fuit hujus diligentia, circa opus exsequendum tanta hujus instantia ut locum ipsum sancto Paulo subditum, monachorum praebendae destinatum, absolvere, liberum facere non neglegeret nec [1832 1Kb] differret. Sed recompensationem dictae ecclesiae promiserat se facturum, si spes vitae longioris protraxisset. Sed mors ejus immature superveniens fefellit animum, intercepit quod habebat desiderium. Quae res monachos sancti Pauli, cum studio bonum suum recuperandi, tum [1833 1Kb] majori desiderio ipsum locum suo subdendi, movit in causas, in lites, in querimonias; quod ut facilius obtinerent, causam suam ad curiam Romanam deferendo, nulla difficultas, nulla eos removit importunitas. Praesul vero Ricardus, unicus custos pietatis, praecipuus augmentator ecclesiastici honoris, desiderio Ramberti Patris suum communicat desiderium, studio illius suum studium, [Col. 0527B] dum aeque et amplius valens beneficium reddidit illis apud suam curtem Jupilia [1834 1Kb] . Quo dono regiis chartis et apostolicis privilegiis confirmato, libertate [Col. 0528A] illi loco [scilicet ecclesiae sancti Agerici [1835 1Kb] ] acquisita, omnem absolvit querimoniam. Id fructus, id honoris loco suo contulit episcopatus spe suarum ovium brevior. Et quid si desideriis eorum vita diuturnior, secundum Apostolum Christus erat sibi vivere (Phil. I, 21), secundum eumdem episcopatum habere bonum opus desiderasse (I Tim. III, 1), non parva operum testatus est exsecutione.]

12. Huic successit domnus Theodericus, vir Theutonicus, Ecclesiae Basileiensis canonicus, cujus temporibus multa adversa passa fuit Ecclesia ista. Secundo enim episcopatus sui anno, civitas Virdunensis combusta est a duce Godefrido et comite Balduino (1047), una cum monasterio beatae Dei Genitricis Mariae. Qua combustione civitas ista magnum dispendium passa est. Hujus temporibus post transitum venerabilis Patris Ricardi abbatis [Col. 0528B] coenobium istud suscepit regendum domnus Walerannus.




ANNO DOMINI DCCCCXVI.
ROBERTUS METENSIS EPISCOPUS.




[Col. 0527]
NOTITIA HISTORICA IN ROBERTUM.
(Ex Gallia Christiana, tom. ultimo.)

[Col. 0527C] Robertus, qui et Ruodpertus, vel Rupertus, nobili Alamannorum genere ortus, germanus Vidonis comitis titulo decorati in diplomate Arnulphi Caesaris pro monasterio Mauri monasterii regulae sancti Benedicti se devinxit in coenobio sancti Galli. Illic litteras est edoctus a Notkero, scholarum magistro, cui plures inscripsit epistolas in quibus sibi gratulatur de monastica professione; munuscula institutoribus suis petit a parentibus; Burkardum abbatem tunc absentem de revelatione domestici furti certiorem facit. Ob eximias dotes ad infulas episcopales promotus, a Ratbodo metropolitano in cathedrali ecclesia Metensi sancti Stephani consecrationem accepit, 22 Aprilis 883. Ad id vel circiter tempus hymni quatuor in honorem sancti Stephani a Notkero S. Galli monacho ad illum missi sunt. Libellum quemdam Stephanus Leodiensis episcopus fecit ex plurimis divinorum librorum flosculis decerptis, in quo singularum in anno festivitatum opuscula cum collectis et versibus utili commento congessit, ipsumque Roberto legendum [Col. 0527D] transmisit ad comprobandum. Pallii ab apostolica sede ei sicut et aliis ex ejus antecessoribus plurimis delatus est honor. Facultatem, an. 884, indict. II, indulsit Lodoino abbati Gorziensi permutationem faciendi cum Verdinoso S. Stephani presbytero; clericis S. Arnulphi qui imperatorem Carolum Crassum convenerant, rogantes confirmationem bonorum et restitutionem oblatorum, litteras principis ejusdem jussu concessit circa annum 886, quo licentiam fecit [Col. 0528C] construendi oratorii in Bodonis curte. Interfuit anno 888 concilio Moguntiacensi. Eodem anno una cum Rathodo Trevirensi alteri concilio provinciali in monasterio sancti Arnulphi 1 Maii celebrato, praefuit.

In sequenti factam Gorziae confirmavit donationem. Sciscitatus a Stephano papa V num quemdam Flavium cui Normanni digitum laevae manus amputaverant ad ordines posset promovere, in Flavii gratiam a pontifice accepit responsum circa annum 891. Eodem anno ab Arnulpho rege ad preces Deotmari Saltzburgensis archiepiscopi archicapellani monasterium sancti Salvatoris ad lacum Chiminascum positum, quod vulgari vocabulo Owa tunc dicebatur, olim a superioribus regibus traditum Ecclesiae Metensi, abstractum est, cujus loco abbatia Luxovii ipsi Ecclesiae a rege Arnulpho assignata fuit. Ad id tempus moenia urbis ob Normannorum irruptionem ab illo instaurata fuisse prodit Madaurensis episcopus. Triburiensi concilio prope Moguntiam astitit, anno 895, cum episcopis comprovincialibus, Dadone Virdunensi [Col. 0528D] et Ladelmo Tullensi, cujus consecrationi a Radbodo Trevirensi factae paulo ante interfuerat. Litteris commendavit ipsi Ludelmo Heldradum clericum, quem ejus propinqui vexabant ob traditas Metensi Ecclesiae possessiones. Accepit et ipse formatas litteras a Radbodo Trevirensi, anno 906, 15 Octob. de admittendo in dioecesem Metensem presbytero, nomine Gissemaro. Electus est in abbatem a Gorziensibus monachis an. 910. quo memoratur in dono [Col. 0529A] Richildis reginae in gratiam eorumdem. Abbatiam sancti Servatii, quae dicitur Maestrich, a praecitato imperatore Arnulpho acquisivit, necnon a Ludovico imperatore castella plurima. Corpus sancti Severi in monasterium S. Martini transtulit, ex mss. Trevirens. [Col. 0530A] Actis in episcopatu 32 annis, 8 mensibus, et 11 diebus, fatis concessit IV Non. Januarii 916. In capella sancti Galli humo mandatus, unde in cryptam cathedralis postea delatus fuit.




[Col. 0529]
ROBERTI METENSIS DIPLOMATA ET EPISTOLAE.



I. DIPLOMATA.
(Histoire de Metz, tom. II, prouves.)



I. PRIVILEGIUM QUO ROBERTUS CONFIRMAT COMMUTATIONEM INTER LODOINUM GORZIENSIS MONASTERII ABBATEM ET VUERDINGUM PRESBYTERUM.
[Col. 0529B]

Ordo rationis jure expostulat ut, quoties mundanarum rerum probabilis commutatio certum obtinere nititur tramitem, adhibita inviolabilis charitatis exhibitione, illud quod invicem largiflua charitas impertiri non abnuit scriptis omnimodis roboretur. Unde et quod prudentissima sanxit antiquitas, nec minus fragilioris aevi posteritas hoc idem inconvulsa apicum adnotatione firmare satagit quatenus rationabiliter collata nulla postmodum possint rerum varietate turbari. Quamobrem placuit atque convenit inter Lodovinum abbatem, ac fratres ex congregatione Gorziensis monasterii sancti Petri, seu sancti [Col. 0529C] Gorgonii et quemdam presbyterum, ex congregatione Metensis ecclesiae sancti Stephani vel sancti Pauli, nomine Vuerdingum ut, per consensum et licentiam domni Roberti, sanctae Metensis Ecclesiae venerabilis archiepiscopi, quasdam res, pro ambarum partium opportunitate inter se commutare deberent; quod ita et fecerunt. Dedit igitur memoratus Lodovinus abbas, ac fratres praedicti monasterii jam fato Vuerdingo de rebus sanctorum apostolorum Petri et Pauli, almique Gorgonii, in pago et comitatu Metense, in villa quae dicitur Arx, hoc est, de manso petiam unam habentem in longum perticas VII, in latum in una fronte perticas IV et pedes XII. Item in ipsa fine, de vinea, petias III; quarum una quae est juxta praescriptum mansum, habet in longum, perticas [Col. 0529D] VI et pedes IV in latum, in una fronte, perticas II et pedes X, in alia fronte perticas III et pedes V; alia vinea habet in longitudine perticas X, in latitudine, in ambabus frontibus perticas II; tertia vinea habet in longum, per unum latus, perticas X, per aliud latus perticas XI, in ambabus frontibus perticas VII et dimidium. In summitate ipsius vineae, in parte unius frontis, de terra inculta perticam I. Item [Col. 0530B] in ipsa fine, de terra aratoria petiam I habentem in longitudine perticas IX, in latitudine autem perticas VI; in ambabus frontibus pedes XII: intra has praedictas mensuras, per omnia totum ad integrum. Econtra vero reddidit Vuerdingus presbyter, de rebus proprietatis suae, ad partem ecclesiae beatorum apostolorum Petri et Pauli almique Gorgonii, Lodovino abbati, ac fratribus praedicti monasterii, in pago Scarponense, in Alnaldivilla, vineam unam, habentem in longitudine, per unum latus perticas XI et dimidium, per aliud latus perticas XV, in latitudine vero, in una fronte, perticas VIII et pedes VI. Item in ipsa fine de terra arabili petias II, quarum una habet, in longitudine, perticas XXXII, in latitudine, in una fronte, perticas II et pedes XI, in alia vero fronte perticas II et pedes VIII. Altera vero petia [Col. 0530C] terrae habet in longum perticas XV, in latum in una fronte perticas IV et pedes XIII, in alia fronte perticas V et pedes XIV; intra has praedictas mensuras per omnia totum ad integrum. Ea vero ratione ut a die praesenti in futuro quidquid pars juste et rationabiliter alteri consulit parti jure haereditario succedat, et de collatis unaquaeque pars quidquid facere decreverit, videlicet, habendi, tenendi, vendendi, commutandi, in omnibus libero potiatur arbitrio. Et, ut haec commutatio omni tempore firma et stabilis permaneat, manu propria illam roboravimus, stipulatione subnixa. Actum in Gorziae monasterio publice anno ab Incarnatione Domini 884. Indictione XI, epacta XX concurrente III.

Robertus, sanctae Metensis Ecclesiae humilis archiepiscopus [Col. 0530D] subscripsit. Lodovinus abbas subscripsit. Optatus decanus subscripsit. Seguinus subscripsit. Gonbertus primicerius subscripsit. Badicho abbas subscripsit. Moyses, Hildebrandus, Scranto, Odelricus, Farnulfus, Godefridus, Ereugus, Soypertus, Sarouvardus, Harno, Gislebertus, Teudo, Vuichadus, Anuclius, Barnerus, Audinus, Segoldo, Rogembaldus. [Col. 0531A] Albricus, Genoz, Ernoldus, Sugerus, Odelricus, Aldricus, Lambertus, Evrardus, Homedeus, Hildoinus, Hominus, Betto, Radouardus, Gisaldus, Attogius, Vuandelmarus, Uncrinus, Ricuvoldus, Rotgerus, Goderonnus. Ego Vuichardus, acsi indignus sacerdos et monachus, hanc commutationem scripsi et subscripsi.



II. PRIVILEGIUM PRO MONASTERIO SANCTI ARNULPHI.

In nomine Domini Dei aeterni et Salvatoris nostri Jesu Christi. Radbertus, humilis sanctae Metensis Ecclesiae episcopus. Si circa loca Deo dicata pastoris cura magna debet invigilare solertia ne caulae Dominici gregis illi collatae paternarum legum detrimentum patiantur, nihilominus erga sibi subditos, et spirituali simul et corporali insudare [Col. 0531B] oportet negotio, ne Deo militantibus ulla dominari videantur inopia. Ergo noverit omnium sanctae Dei Ecclesiae fidelium, praesentium videlicet et futurorum industria, qualiter canonici beatissimi Arnulphi confessoris Christi in suburbio Metensi, degentes Domini senioris nostri serenissimi imperatoris Caroli adierunt clementiam, praecepta prae manibus deferentes regalia quibus ea quae ad victum et substantiam eorum pertinebant erant corroborata, et arbitrio antecessorum nostrorum pontificum fore ut sublata. Cujus rei causam, ob amorem Dei et fratrum proclamationem, pietatis studio, gloriosus Caesar libenter excepit, et in notitia suorum procerum detulit; nobis etiam, majestatis suae jussione praecepit ad praefatum restituere coenobium, et [Col. 0531C] quod pater suus, quondam domnus Ludovicus rex, ad stipendia fratrum inibi Deo militantium, pro remedio animae contulit, per omnia restaurari jussit. Nos etiam, juxta imperialis dignitatis praeceptum, necnon et antiquam patris sui domini Ludovici regis privilegium, auctoritate pontificatus nostri, ad praefatum restituimus coenobium, et ad substantiam fratrum ibi degentium, quidquid et ad nostrum indominicatum per nostros seu fideles fuerat distributum; videlicet ecclesiam in honore sancti Martini in villa Rumiliaco sitam, cum omnibus suis appendiciis, et villam Navis ad Winuticum, sicut in praecepto regio continetur, cum decimatione et integritate totius abbatiae. Quia ergo et regiae [Col. 0531D] potestatis praeceptum penes se habere noscuntur, salubre nobis visum est, nostrae etiam auctoritatis ut habeant exemplar. Ideoque praesentem testamenti paginam scribi jussimus, et manu propria subterfirmavimus et manibus canonicorum simul et nobilium laicorum roborari fecimus. R. Metensis Ecclesiae indignus episcopus subscripsit. Guntbertus primicerius et archidiaconus. Adalinuda abba et archidiaconus. Herigaudus abba. Heininardus abba. Cudofridus abba. Meinardus presbyter. Gundelaio presbyter. Garemannus presbyter. Otcarius presbyter. Ratramnus presbyter. Verdinajus presbyter. Donatus presbyter. Baldingus diaconus. Adelgarius diaconus. Andreas diaconus. Remigius diaconus. Rotlandus diaconus. Ermenaldus [Col. 0532A] diaconus. Viduicus diaconus. Adelardus subdiaconus. Hugo subdiaconus. Tetboldus subdiaconus. Framarus subdiaconus. Tedricus subdiaconus. Ibinus subdiaconus. Gerboldus subdiaconus. Odacher. Hunargus, Winardus, Regimboldus. Albricus. Magimfridus. Liederus. Queldo. Acdricus. Manno. Adoardus. Amalricus. Guntbertus. Gundicho. Waltarius. Erpaldus. Alfarous. Alevingus. Ado. Turingus. Gauzraldus. Ego Rubtlandus, cancellarius atque notarius, scripsi et subscripsi.



III. PRIVILEGIUM AD AEDIFICATIONEM ECCLESIAE DODONIS CURTIS.

In nomine sanctae et individuae Trinitatis. Robertus sanctae Metensis Ecclesiae humilis episcopus. Notum [Col. 0532B] sit cunctis sanctae Dei Ecclesiae fidelibus, tum praesentibus quam et futuris, qualiter quidam vir nobilis, Bivinus nomine, nostram expetit benevolentiam quatenus per nostram licentiam ei in villa, quae dicitur Dodonis Curtis, quoddam liceret construere oratorium, quia, ob difficultatem prolixi itineris quod est inter dictam villam et Berulfivillam, quae est super rivulum Senode, ubi decimae erant ex praescripta villa subjectae, ei suisque taedium erat ire, et ipse ex suo ad illud dotalitium dare; nos quoque super hoc Ludovini abbatis qui his temporibus abbatiam Gorziensem tenebat, cui ipsa ecclesia quae est in Berulfivilla habetur subjecta, discutientes voluntatem, quia suus erat consobrinus, libenter consentiit, ita videlicet ut ipsa capellula, [Col. 0532C] cum suo dotalitio, hoc est manso I cum jornalibus X in Belciardi curte cum jacentibus, et decimis matri ecclesiae quae est in praefata Berulfivilla, omni tempore fuisset subjecta. Nos siquidem utriusque consentientes voluntati, ut postmodum haec res inconvulsa maneret et stabilis, hoc memoriae scriptum facere jussimus, et factum manu propria monogramma nostri nominis illud signavimus, stipulatione subnixa. Actum Metis publice, anno ab Incarnatione Domini 886, indictione IV concurrente V, epacta XII, anno vero III, regnante Carolo rege, feliciter. Robertus, sanctae Metensis Ecclesiae humilis episcopus subscripsit. Gambertus. primicerius. Lanfridus, abbas. S. Everi abbatis. S. Notingi [Col. 0532D] abbatis. S. Maintardi decani. S. Geremanni cantoris. S. Vuilerdingi praepositi. S. Ermenaldi presbyteri. S. Segoldi comitis. S. Amalrici. S. Ramfridi. S. Fulcherii. S. Lodovini. S. Bolonis. S. Eilulfi. S. Lafridi. S. Leoderii. Ego Adelgarius ad vicem Haldini abbatis scripsi.



IV. PRIVILEGIUM PRO QUODAM WUILERMO. Concedit usumfructum aliquot bonorum quibus antea monasterium Gorziense donaverat.

In nomine Domini. Robertus, sanctae Metensis Ecclesiae humilis archiepiscopus. Notum sit omnibus fidelibus sanctae Dei Ecclesiae, tam praesentibus quam et futuris, qualiter Willermus quidam dedit nobis, ad partem ecclesiae sancti Petri seu sancti Gorgonii [Col. 0533A] Gorziensis monasterii, quasdam res suae proprietatis, hoc est in pago Scarponense in Alnaldovilla, vineas duas ubi possunt colligi de vino modii XXX, et in alio loco, in eodem pago, in Adsaloni manso nuncupato loco, mansos et sortes VIII, prata vero ad colligendum fenum karratas LXXXVII, de silva ad saginandum porcos CCCL, et mancipia octo, quorum haec sunt nomina: Lampertus, Adhelradus, Ansaldus, Aginaldus, Agnitrudis, Amalrada, Eugenia, Leudrada. Postea vero sua fuit petitio, et nostra decrevit voluntas, ut ei et conjugi ipsius, nomine Datae, et filii eorum Achildi, tam ipsas res quas dedit quam et alias, de ratione sancti Petri et sancti Gorgonii, videlicet in pago Virdunensi, in villa quae dicitur [Col. 0533B] Gouderlisia, ecclesiam unam in honore sancti Martini, ad quam aspicit mansus et sors I, et in ipsa villa mansos et sortes alias XIII, et de terris arabilibus indominicatis ad seminandum inter utrasque sationes, modios CC, de pratis vero ad colligendum fenum carratas CXCVII, silvam ad saginandum porcos D, et mancipia XII, Audalfum scilicet, et Rambertum, Hormarum et Bernerum, Tangelrudum et Teutardum, Rodrudum, Adholsirmam, Wiredum et Hairedum, Rothoidam et Achildem, beneficiare deberemus, quod ita fecimus, ea vero ratione ut, quandiu ipsas res omnes more precario, per beneficium nostrum successorumque nostrorum, sub usu fructuario, quieto ordine valeant habere et excolere, ac fructus terrae recipere, et nullam habeant [Col. 0533C] potestatem quidquid exinde minuendi aut alienandi, [Col. 0534A] sed quidquid ibidem addere, augmentare vel ameliorare potuerint, perficere studeant, et censum proinde annis singulis in festivitate sancti Gorgonii, quae est V Idus Septembris, in argento videlicet solidos II ad partem sancti Petri persolvere non omittant; nam et si de ipso censu tardi aut negligentes apparuerint, cum legis sanctione illum restituant, sed ipsam precariam non perdant. Post decessum quoque illorum, quando quidem Deus voluerit, ipsas res omnes, datae et acceptae, amelioratae, cum omni superposito, absque ullius contradictione, vel judicis assignatione, ad partem memorati altaris sancti Petri vel sancti Gorgonii omnimodis revertantur. Actum in Gorzia publice. Anno ab Incarnatione [Col. 0534B] Domini 903, indictione VII, epacta XX, concurrente V, anno III regni Ludovici filii Arnulphi regis. Robertus sanctae Metensis Ecclesiae episcopus, subscripsit. + Rodolphus abbas, Seguinus decanus, Furnulfus, Soiperus, Farvavardus, Erengus, Harno, Gislebertas, Teudo, Ancedolius, Agredus, Barnerus, Segerannus, Audinus, Adelmadus, Ardovucus, Johannes, Becio, Astagius, Gisaldus, Vuandelmarus, Teudaldus, Godderannus, Amincus, Agilus, Angelradus, Erloinus, Adelbertus, Giroardus, Girardus, Aginardus, Adovardus, Segeboldus, Rudricus, Anoualdus, Barnerus, Heldouvardus, item Girardus, Rotcherus, Aribardus, Britius, Rotlandus, Ragembertus, Giroinus, Ysembardus. Ego Seguinus, acsi indignus monachus hanc precariam scripsi.



II. EPISTOLAE.
(Apud Goldast., Rerum Alamann. Script., tom. II.)
[Col. 0533]


I.
[Col. 0533C]

Parentibus suis A. agnus ablactatus pium balatum.

Nuperrime a vobis sanus abiens adhuc me valere [Col. 0533D] profiteor. Peto ergo ut promissio vestra de remunerandis sudoribus magistrorum meorum ad effectum veniat. Mihi etiam veluti peregre constituto omnium indigno necessaria, quae locuti estis impendite.



II.

R. Coelesti rore imbuto T. quidquid boni potest.

Ex quo subditionis jugum adductus sum, educastis me absque omni remuneratione amicorum meorum non minori dilectione quam si ex vestro progenitus essem corpore. Quia enim in Evangelio scriptum est, operarium dignum esse mercede sua, proposui ire ad sorores meas in insulam quae vocatur Lindouva. Ibi arbitror me accepturum esse aliquod [Col. 0534C] munusculum, quo possim vestram venerari faciem.



III.

R. Spiritali cibo saturato certitudinem famulaminis.

[Col. 0534D] Pietati vestrae dolores nuditatis meae erubescerem dicere, si miseriam quam patior nesciret. Ea ratione coactus imploro miserationem vestram, mihi praestari licentiam exire ad matrem meam, quae, ut spero, non dedignabitur mihi subvenire in necessariis rebus.



IV.

Parentibus suis H. coronatus habitu clericatus fidelem in Christo orationem.

Optimum invenisti consilium me transmittendo in monasterium S. Galli ad disciplinae et doctrinae aedificationem. Ibi me illa duo invenisse abundanter confiteor. Haec est autem postulatio mea, mihi velocius ex vestra largitate transmitti tertium miserationis [Col. 0535A] vestrae munusculum, id est duas camisias, et lineam tunicam, quibus incedere possim cum consodalibus meis honorifice, non cum dedecore nuditatis.



V.

Domno R. T. ultimus vester amicus, fidelia orationis et famulatus.

Dum occurrit animo quanta a vobis dilectione et beneficiis dignor, magnus pudor est, nihil congrui forsan posse rependere. Sed rogo ne ideo vos pigeat ceptorum, quia nobis deest copia redhibitionum. Nam perpetem restituet vicem, qui neminem praemii patietur extorrem. Quod autem de docendo puero per nostrum Vodalricum demandastis, licet ipsa vox et memoria jam senescentem fugiat Moerim, libentissime [Col. 0535B] gratia vestri nostram impendimus operam. Valete. Ne obliviscantur me sacratissimae orationes vestrae.



VI.

H. Charissimae nepti Ruodep. plurimam salutem, servitutem et orationem.

Mitto tibi, dilectissima, duos homines, et rogo ut tu his tertium de tuis addas, ut eo ducente et te auxiliante saltum circumeant, ut aliquod vasculum inveniant et meis usibus deferant. Memento igitur fidei et servitutis, et hanc mecum fac misericordiam, ut eos ibi adjuves, et ad me redeuntibus tuum adjutorium impendas.

Vale, charissima.



VII.

[Col. 0535C] P. Dilecto suo salutem et profectum in doctrina.

Verba quae ad me misisti, ut tibi exponam, in Theodisiam linguam transtuli. Sic enim sonare debent.

Quia virtus constillationis in ictu pungentis est. Vuándo des kestirnis chràft fergât unde vir loúfit in sô langero viriste sô man stupf ketûon màg.

Informis materia. Taz chît, skâffelôsa zimber. Intemperies. Intrerteda.

Fides est sperandarum substantia rerum, argumentum non apparentium. Taz chît, kúishéit tére nôh urôugôn.

Quem Deus diligit, hunc exaudit. Cui Deus placabilis, huic exorabilis. Temo die héiligen hólt sint, dér mág hórsko gebeton.

[Col. 0535D] In humilitate judicium ejus sublatum est. Táz in nióman ze réthe ne liêz táz wárt ze léibe úmbosîna deúmuôti.

In Pascha annotino. Id est Paschali festo prioris anni, id est, tér férnerigo oster tâg.

Ypapanti. Id est conventus omnium aetatum.

Nomen, namo. Pronomen, fure doz nomen. Verbum, Vuôrt. Adverbium, zuoze démo verbo. Participium, teilnémunga. Conjunctio, geuugeda. Praepositio, fúrezeda. Interjectio undérvuerf.

Nomini quot accidunt? Vui mánegiu vólgent temo nomini? VI. Quae? Qualitas. Te wilichi. Que? [Col. 0536A] Subauditur, ubizêigin sî, alde gemeîne ter substantiae, alde des accidentis. Comparatio. De widermezùngà. Cujus? Tis comparativi, àlde dis superlativi zûo demo positivo. Genus. Tiz chûme. Cujus? Sîn alde. . . . . . . . . . .



VIII.

Quaeris a me quid sit Pascha annotinum? Est conventinus compatrinorum admissus ejusmodi per omnes octavas sabbati sancti, id est baptismi per annum, et per ordinem cujuscunque, cum caeteris convivium. Quod vidimus, hoc testamur. Presbyter symbolum super infantem dicit, et mensae participat aquam sapientiae. . . . . . . . . .



IX.

Domino et abbati nostro Purkhardo, nos fratres [Col. 0536B] vestri discipuli debitas orationes.

De his quae erga vos sunt, laetificasti nos scripto, quia gratia Dei recte aguntur. Contigit etiam vestris orationibus apud nos, quod ad communiorem laetitiam pertinet, de ecclesiastico censu, qui furto raptus est, partem nos non minimam recepisse, et ipsum furem captum in vinculis nos tenere. Est enim servus Kerotti de Pettenhusen filii Alberici, et nomen ejus Gunzo, et nomen patris ejus Richolf, qui nunc in comitatu militantis sui Domini est. Reddidit ergo coronam, et auream capsulam absque operculo, et aureae crucis quasi tertiam partem. Majoris quoque capsae quaedam fragmenta, quamvis de gemmis paucae admodum redditae sunt. Spes autem de residuis manet, quia venundata [Col. 0536C] sunt in manum cujusdam mercatoris de Buchouva, qui Pero dicitur, et quondam ibi monetarius erat, multa quoque in manus Constantiensium mercatorum, quorum nomina sunt Eccho, Chomuli, Vuoveli, Albeli, Engezo, Tegenhart. Deus vero quemdam extraneum hominem ad nos mittere dignatus est, qui occulte sibi pactum fieri petiit de pretio duarum librarum pro delatura, ut haec patefaceret. Ipse vero accepto pacto sine mora fratrem Annonem ad Constantiam duxit, ubi particulas auri fabrefactas, quas cognovit, a Tegenhardo fecit praesentari sibi. Sed ille a Perone de Puochouva se emisse eos testatus est. Inde frater idem ad Peronem veniens per Hugonem vestrum militem furem sibi in domo sua latitantem monstrari fecit; qui statim [Col. 0536D] captus sub terra occultatum thesaurum, quantum sibi remansit, reddidit. Nunc vobis agendum est cum rege, ut advocati utriusque ecclesiae tantae rei exactores fiant, et in suum locum restituant. Nec illud minus intimandum est vobis, quia longe minora et pauciora sunt, quam putastis, quae a vestris ministralibus in usum nostrum exhiberi jussistis, et quanta grassatur in nostra terra boum omniumque pecudum mortalitas, ut rex per nos reditum ceperit decernere ipsi habeatis de hac, quasi Aegypti plaga, suggerere. Qui est autem altissimus vobis Domino nostro prospera cuncta concedat.




ANNO DOMINI DCCCCXVIII.
SANCTUS RADBODUS TRAJECTENSIS AD RHENUM EPISCOPUS.




[Col. 0537]
VITA SANCTI RADBODI AUCTORE ANONYMO SUBAEQUALI.
(Apud Mabillonium, Acta sanctorum ordinis S. Benedicti, tom. VII, pag. 26.)





OBSERVATIONES PRAEVIAE.

[Col. 0537A] 1. Radbodus, aliis Radbodo, post Egilboldum Trajecti ad Rhenum (Utrech) episcopus, ordine decimus quartus, insigni pietate effulsit. Vitam ejus scriptor anonymus ac subaequalis condidit ex ipsius Radbodi convictorum relatu, qualem in ms. codice nactus est Surius, qui melius rebus nostris consuluisset, si primigenium ejus nobis exhibuisset stylum, a quo non sine mendis et debitae auctoritatis jactura vix recedi potest. Anonymi verba sunt num. 5: »Pauca commemorabimus accepta ab illis, qui rebus gestis interfuere.« Eodem sensu loquitur sub finem numeri 10.

2. Trajectum inferius, prisco nomine Wiltaburg dictum, episcopali sede donatum est a Willebrordo nostro, qui adjunctis sibi monachis, verbi Dei praeconibus, Frisios ad Christum perduxit. Monachos in cathedrali ecclesia primum constitutos a Willebrordo, tum Bonifacio martyre, illic ad Carolina saltem tempora perstitisse probant varia temporum [Col. 0537B] illorum instrumenta. At quocunque tempore monachi in canonicos isthic deflexerint, aliquandiu post episcopos Trajectinos, saltem religiosiores, nonnisi sumpto monastico habitu, ac emissa regulae professione, hanc sedem iniisse colligimus ex Radbodi pontificis exemplo, qui cum in aula Caroli regis educatus, ad Guntarium Coloniam se contulisset; eo relicto, mox a Trajectinis accitus est in pontificem: nec mora, ut scribit Vitae auctor num. 4, »mutat habitum, . . perfecteque regularis fit monachus; neque a carnium duntaxat esu, sed ab omni ciborum voluptate abstinet.« Id Willebrordi ac Bonifacii praedecessorum exemplo factum innuere videtur idem scriptor num. 7; et recepto apud Cantuariensis Ecclesiae antistites mori consentaneum esse, non uno loco docent Anglicanae historiae scriptores.

3. Antequam de rebus a Radbodo pontifice gestis dicamus, nonnulla de studiis ejus in aula Caroli regis, ac sociorum Stephani et Mancionis, atque [Col. 0537C] de Mannone, seu Nannone, palatinae scholae praefecto, delibanda sunt. Carolum hunc regem Germanici omnes fere scriptores Carolum Crassum imperatorem esse putant, sed vel hoc uno revincendi quod subjectae Vitae scriptor subaequalis Carolo regi filium assignet Ludovicum, qui Calvi, non Crassi (qui nullos reliquit liberos) filius ac regni haeres fuit. Quanto studio Carolus Calvus enixus sit ut studia litterarum, quae grassantibus intestinis bellis ac Danorum incursione, non parum labefactata fuerant, reflorescerent, satis superque probavimus cum in saeculi superioris [Col. 0538A] praefatione postrema, tum in Paschasii Radberti atque Joannis abbatis Elogiis. Sed auctorem nostrum audiamus ex num. 1 et 2: »Primo Radbodus ad Caroli regis Francorum, inde ad Ludovici eius filii aulam se contulit, non quod palatinos ambiret honores, sed quod intra regis palatium liberalium disciplinarum studia praeclare colerentur. Praeerat autem gymnasio illi Manno (aliis Nanno) philosophus, cui sanctus puer, fervens discendi studio sedulus adhaerebat. Erant autem ei condiscipuli Stephanus et Mancio,« etc. Nil moror Belgicos aut Germanicos scriptores neotericos, qui Nannonem Caroli Crassi advocatum, patria Frisionem, et aliquot opusculorum, quae passim jactari dicunt, auctorem fingunt. Mannoni fuisse nomen verior Surii lectio persuadet, eumque non alium esse facile crediderim ab illo Mannone, monasterii S. Augendi in locis jurensibus praeposito, qui anno 870 in synodo Viennensi ecclesiam quamdam coenobio suo vindicavit. [Col. 0538B] Petavianus codex, in quo Flori carmina, Analectorum tomo I edita, describuntur, hunc praefert titulum, uti et alii quos vidimus codices in Boheriana bibliotheca: VOTO BONAE MEMORIAE MANNONIS LIBER AD SEPULCRUM SANCTI AUGENDI OBLATUS. A palatinis ergo scholis Manno (ut veri simillimum est) in S. Augendi monasterium ante annum 870 secessit, ibique locupletem librorum supellectilem Deo sacravit. De Stephano Radbodi condiscipulo, tum episcopo Tungrensi, dicemus inferius. Mancionem Surius perperam Cabilonensem dixit episcopum, quem Catalaunensem dixisse debuerat. Ipse est Mancio a Frodoardo in Historiae lib. IV non semel memoratus, cujus epistolam ad Fulconem metropolitam Rhemensem de sacerdote nupturiente missam in Analectorum tomo, nuper edidimus.

4. Radbodum in palatinis scholis multum profecisse, et, ut ait Willelmus de Heda, carmine et pedestri oratione valuisse, probat Operum ejus elenchus a Trithemio relatus in hunc modum: [Col. 0538C] »Scripsit nonnulla praeclara opuscula, de quibus ista feruntur: Laudes sancti Martini lib. I; Laudes S. Bonifacii episcopi lib. I; De sancta Amalberga lib. I; Homiliarum et sermonum lib. I; de S. Willibrordo flores, integrum quoque de S. Martini translatione officium, et varios cantus in honorem sanctorum.« Quas Thithemius sanctorum Martini atque Bonifacii Laudes vocat, anonymus noster hymnos et encomia dicit num. 7 his verbis: »Texebat de illis hymnos et encomia, quae in eorum solemnitatibus depromerentur. Et ne quis nos putet [Col. 0539A] a vero aliena dicere, exstat integrum beati Martini Officium, ab ipso compositum.« De Amalberga virgine librum a Trithemio indicatum ms. codex Bigotianus olim complectebatur hoc titulo: Tomellus domni Radboudi sanctae Trajectensis ecclesiae episcopi de Vita et meritis paradoxae virginis Amalbergae. Tomellus hic nihil est aliud praeter homiliam a Trithemio laudatam, quam ex eodem codice Bigotiano superius, ubi de Amalberga virgine, publicavimus (infra col. 553). In saeculi III parte I, ad Vitam S. Willibrordi sermonem in ejus natali habitum exhibuimus [(435*) 1Kb] , qui nescio an is ipse sit quem Trithemius Radbodo nostro tribuit. Praeter ea quae Radbodo Trithemius assignat, Willelmus de Heda nonnulla ejus poemata descripsit, quae pro tempore elegantem auctoris venam arguunt. Idem Willelmus Radbodi breve Chronicum retulit, ex quo initi ab ipso pontificatus annum et alia ejus temporis gesta discimus. Denique Surius tomo VI Eglogam de S. Lebuino refert, eidemque Radbodo ascribit. Haec [Col. 0539B] de ejus scriptis.

5. Anno igitur qui nongentesimum praecedit desinente, ad Trajectinae sedis fastigium vocatus Radbodus, clericale schema cum monastico commutavit; moxque creditum sibi gregem verbo et exemplo pavit assidue. Temporali quoque ipsius subsidio cavit, impetrata ab Arnulfo ejusque filio Zuentiboldo regibus Daventria, cum adjacentibus praediis, in quae loca, destructo a Nortmannis [Col. 0540A] Trajecto, se recepit. Quin etiam anno 914 privilegium a Conrado rege accepit ab Heda relatum, quo ecclesiae suae praediis ac juribus tuitionem ac securitatem consecutus est. Tandem cum inter frequentes paganorum procellas hac illacque tutandi gregis ergo discurrisset, apud Homersum sive Othemarshem occubuit, Daventriae sepultus. Mortis ejus diem III Kal. Decembris consignant omnes, in anno vero auctores variant, aliis annum nongentesimum decimum sextum aut septimum notantibus, aliis sequentem, nonnullis vero decimum nonum praeferentibus. Annus post Christum natum nongentesimus decimus octavus Radbodo postremus fuisse nobis videtur.

6. Radbodi sanctitatem anonymus noster eximie praedicat: sed qui post ipsum sancti nomen ei tribuerit ante Adamum Bremensem in Hist. cap. 21 lego neminem. Regino in Chronico Radbodum venerabilem vocat antistitem; Joannes de Beka virum veraciter sanctum; eadem de illo scribit Willelmus [Col. 0540B] de Heda, Trithemius, Wion, Miraeus, Molanus, Cratepolius et alii passim recentiores. Auctorem nostrum audire praestat, postquam obiter notaverimus largiter falli eos qui Radbodum nostrum fingunt regni archicancellarium. Hoc enim munus Radbodo Trevirensi archiepiscopo delatum est, non Trajectensi, ut ex variis ejus aevi monumentis facile colligitur.



INCIPIT VITA.
[Col. 0539]

[Col. 0539C] 1. Radbodi nominis etymon; maternum genus; studia litterarum. Scholae palatinae adhaeret.---Beatus Radbodus, e nobili Francorum genere prognatus, parentes Christianissimos habuit, et ipse suis meritis magno ornamento mundo fuit. Nam ab ipsis prope incunabulis jam animo tendebat ad coelos. Nomen ejus mysterio non vacat, quod consilii nuntium Latine possis reddere. A Christo enim mittendus erat optimi consilii legatus ad Frisios a quibus maternum duxerat genus [(436) 1Kb] , quibus certe optime consuluit. Dux Frisonum Radbodus, quem alii regem vocant, matris ejus atavus fuit; cujus nomen ei mater imposuit. Cum primum discendi capax esse visus est, discendis litteris admotus est. Primae aetatis tempus exegit apud Guntherum [(437) 1Kb] [Col. 0539D] Coloniensem archiepiscopum, avunculum suum, litteris operam navans. Sed cum illi episcopo res adversae accidissent, puer egregiae indolis, hortantibus suis, plerisque etiam adjuvantibus (quippe quem Dei gratia qua praeditus erat omnibus charum efficeret) primo ad Caroli [(438) 1Kb] regis Francorum, inde ad Ludovici ejus filii aulam se contulit, non quod palatinos ambiret honores, sed quod intra [Col. 0540C] regis palatium liberalium disciplinarum studia praeclare colerentur. Praeerat autem gymnasio illi Manno [al., Nanno] philosophus, cui sanctus puer fervens discendi studio sedulus adhaerebat.

2. Radbodi socii.---Erant autem ei condiscipuli Stephanus [(439) 1Kb] et Mancio, aetate quidem superiores, sed non tamen studio. Itaque inter illos exstitit pia quaedam aemulatio, conabaturque alter alterum excellere, non honoris ambitione, sed humilitate, legendi et discendi diligentia. Quorum virtus eo progressa est ut non multo post uterque episcopus creatus sit, Stephanus quidem Tungrensis Ecclesiae, Mancio vero Catalaunensis [Surius, Cabilonensis, male]. Radbodus autem venerabilis adolescens, instar apis sedulae litterarum floribus insidens, [Col. 0540D] multam inde eruditionis copiam collegit donec omnium judicio non mediocriter doctus est existimatus. Interim virtute animi adolescentiae motus comprimebat, carnis rebellionem parcimonia edomabat, mundum et mundana omnia coelestium amore contemnebat, spiritalibus inhiabat deliciis, rebus caducis omnibus nuntium remittere plane constituebat. Aetas quidem necdum matura erat, sed [Col. 0541A] maturis et canis erat moribus, illecebras omnes respuens solique Deo placere contendens. Nocte ac die spiritalibus vacabat epulis, et jam tum affectu atque desiderio consectabatur quod postea opere praestitit.

3. Radbodi patria. Hugonem abbatem sequitur.---Nec vero regem ejus latebat virtus. Nam quanto ille studiosius occultare se connitebatur, tanto ejus fama, vel maxime invito illo, latius populi ore diffundebatur. Fit charus regi propter morum integritatem, proceribus regni venerabilis, acceptus et probabilis populo, ut qui non obscure Deo gratus et amabilis videretur. Postquam autem Carolus, sub quo adolescentiae annos exegit, e vita decessit, suos volens invisere Lomaganium (sic enim vulgo [Col. 0541B] ejus patria dicebatur) adiit. Porro etiam Hugoni, summae dignitatis abbati et ea tempestate inter abbates praecipuo, sese adjungens doctrinae palmam prae caeteris tulit, simul etiam virtutum scalis semper ad altiora scandens, ut lampas coelestis praeclare ubique refulsit.

4. Episcopus creatur. Monasticum induit habitum. Abstinentia ejus. Aquam in vinum commutat.---Interea Egilbertus [(440) 1Kb] Ultrajectensis Ecclesiae praesul vitam cum morte commutat. Tractatur de substituendo idoneo pastore, miraque cleri et populi consensione, non sine nutu Dei, Radbodus omnium dignissimus censetur. Idem est Arnulfi qui tum regni moderabatur habenas, itemque principum de eo judicium. Itaque cleri, regis, principum, populi [Col. 0541C] studio et voluntate vir sanctus, primo quidem hujus rei ignarus, postea vero diu reluctans episcopus creatur [(441) 1Kb] . Ea re non modiocri animo dolore affectus diu haesitabat quid faceret. Tandem honorem fugere dum vult, vel invitus rapitur ad cathedram honoris. Percepta igitur benedictione, aeterni regis miles processurus ad pugnam armis spiritalibus animo virili se accingit, mutat habitum, moribus addit majora etiam ornamenta, Christique doctrinae obtemperans, angustam valde amplectitur viam perfecteque regularis fit monachus, neque a carnium duntaxat esu, sed ab omni ciborum voluptate abstinens, biduanis triduanisque jejuniis animum pascit, corporisque imbecillitatem, vix ossibus haerens, naturae necessariis iisque vilibus sustentabat [Col. 0541D] alimentis, interim tamen vultu hilaritatem prae se ferens, et ita se comparans inter suos ac si delicatis cibis vesceretur. Voluit enim, quoad fieri potuit, omnes latere abstinentiam suam, paucis tantum ejus consciis. Quam cum laicus [(442) 1Kb] quidam, [Col. 0542A] episcopo familiaris et crebro eum invisens, experiri vellet aliquando ei ad mensam assidens et more usitato cum eo colloquens, tandem petit sibi copiam fieri bibendi ex poculo quod erat pro consuetudine illi appositum: quod quidem erat ex onyche factum congruenterque ornatum auro, sed aqua plenum. Ubi, quid tum miri per servum suum effecerit Deus mirabilis in sanctis suis, res ipsa sileri non patitur. Non sinit episcopus ut ille ex poculo bibat, nolebat enim in aliorum notitiam deduci quid in illo esset; sed tamen oblata quadam opportunitate alter clam arripit poculum, episcopus vero id advertit, sed, cum prohibere non posset quin biberet, suspirat ad Deum et ingemiscit. Et ecce antiquo renovato miraculo aqua mutatur in [Col. 0542B] vinum optimum. Id sentiens explorator ille, ad pedes sanctissimi antistitis advolvitur, petit veniam, spondet se deinceps nihil tale attentaturum. Etsi autem praesul sanctissimus id celare voluit, non tamen par erat celari opus Dei, convenienter illi sententiae Raphaelis angeli dicentis ad Tobiam: Sacramentum regis abscondere bonum est: opera autem Dei revelare et confiteri honorificum.

5. Charitas ejus in pauperes. Continentia.---Quotidiana ejus conversatio, quoad in corpore vixit, quam grata Deo, quam optata et suavis hominibus fuerit, quotidiana illo virtutum augmenta capessente, tametsi explicare nos pro dignitate non valemus, tamen vel pauca commemorabimus accepta ab illis qui rebus gestis interfuere, ut facilius lector [Col. 0542C] fidem nobis adhibeat. Quidquid ex rebus mundi hujus habere potuit accurate in pauperes erogavit, cumque omnium bonorum operum floreret exercitiis, attamen in benignitate erga pauperes nulli secundus fuit. Quotidie, demptis paucis solemnitatibus, suis manibus lavabat pauperum pedes, praebebat eis victum, nudos vestiebat, infirmos visitabat, claudis et pupillis curam adhibebat. Ejusmodi studiis et officiis humanitatis et misericordiae diu noctuque incredibili vigilantia et sollicitudine indefessus vacabat, nec unquam id genus frangebatur laboribus, id plane in lucris ponens quidquid in miserorum solatia contulisset. Nulla apud eum visebantur ornamenta aut inanis mundi pompa, non illi inerat auri sacra fames. Nefas putabat ejusmodi [Col. 0542D] oblectari. Itaque, contempto mundo et quidquid is praestare potest amicis suis, coelestium amore fervebat solo corpore degens in terris.

6. Sanctos Willebrordum et Bonifacium colit.---Cum autem Trajectentem Ecclesiam Dani vastassent [(443) 1Kb] , [Col. 0543A] saepius Daventriae morabatur, animo tamen semper Trajecti inhabitans; quo etsi reddita pace crebro se conferret, non parum dolebat et ipsi et aliis quod res et tempus non sinerent eum illic perpetuo residere. Proponebat sibi in animo ad imitandum multos sanctos Patres, eos praesertim qui ejusdem Ecclesiae fundamenta in firma petra Christo primo collocarunt, puta Willibrordum et Bonifacium, meritis et sanctitate praecipuos, quos ardui itineris quo illi praecesserant duces sibi elegit imitandosque suscepit, quos etiam in superliminaribus pectoris sui depinxit intentaque animi contemplatione semper intuebatur. Qui morum sanctitate, et optimis exemplis meritorumque patrociniis etiamnum summi regis familiam sublevant, quod, alter in pace confessione, [Col. 0543B] alter sanguinis effusione clarus, ambo ex hoste triumphantes coelestis militiae consortio perfruuntur. In horum igitur vestigiis insistens semina fidei spargebat commisso gregi, seipsum quotidie vivam hostiam immolabat Deo, toto pectore aspirabat ad coelestem patriam, moriebatur mundo, vivebat Christo, totus versabatur in coelo. Erat lucerna Christi super candelabrum posita lucens omnibus qui in domo Dei erant, interim apud se coram Deo humilis.

7. Futura praedicit. Virtutum ejus series. Hymnos et S. Martini componit officium.---Nec deerat illi prophetiae spiritus. Multa enim, ut praedixerat, cito evenerunt, multa non longe post acciderunt. Semper animo Domini legem meditabatur, nec eo contentus [Col. 0543C] etiam opere exsequebatur eam, factus jam victor animi, doctor charitatis, cultor castitatis, pauperum sustentator, moerentium consolator, clero spes invicta solatii, populo indefessum levamen, suis omnibus a facie inimici turris fortitudinis, justi adeo tenax ut nec prosperis nec adversis adduci posset ut ab eo deflecteret. Nunquam ab ore ejus Christus abfuit, quem etiam animo perpetim quidquid ageret affixum habuit. Nunquam vel lectionis, vel orationis studio fatigabatur, nunquam misericordiae officiis et operibus satiabatur, jejuniis et vigiliis semper addictus. Ejus labia semper stillabant dulcedinem, serebant pacem et salutis remedia, semper Christum ejus eloquia sonabant. Praecedentium Patrum, ut diximus, exempla cupidissime sectabatur, eorum [Col. 0543D] memoriam, legendo, audiendo, colloquendo, vel quidpiam de eis componendo, incredibili aviditate usurpabat. Texebat de illis hymnos et encomia quae in eorum solemnitatibus depromerentur. Et, ne quis putet nos a vero aliena dicere, exstat integrum beati Martini officium ab ipso compositum. Illum enim prae caeteris specialem sibi patronum delegerat, nihil dubitans ejus se patrociniis adjutum iri. Nullis unquam frangebatur adversis casibus, nullis circumventus est rugientis hostis insidiis, undique firmissimo Dei praesidio communitus, non cujusquam hostilia arma, non quoscunque casus asperos reformidabat.

[Col. 0544A] 8. Danos Frisiam infestantes anathemate percellit. Hinc illi peste multati.---Visitans aliquando creditum sibi gregem in Frisiam profectus est, ut, si qui illic pristini erroris emergerent frutices, eos spiritali vomere exstirparet doctrinaque fidei credentium animos irrigaret. Occurrunt autem Dani ejusque conatus impediunt. Sed ille tamen nihil mortis periculo absterritus salutares eis adhortationes adhibet, ut repudiatis erroribus complectantur veritatis viam. At, illis obduratis animis in malitia persistentibus mortemque ipsi minitantibus, anathematis in eos sententiam vibravit. Tum vero divina ultio confestim eos persecuta est. Nam peste horrenda tanquam fulminis ictu percussi omnes fere exstincti sunt, nec unquam impune tulerunt quoties Trajecti [Col. 0544B] molestia eum affecere. E vestigio enim Dei judicio plectebantur, ut persaepe testati sunt ex illis paucissimi qui se vivos evasisse laetabantur.

9. Baldricum successorem praedicit eumque designat. Tempus item mortis.---Per id tempus, Valdricus, [(444) 1Kb] egregius adolescens, Ricfridi comitis filius, interdum ad beatum virum venire solebat. Itaque quandoque praesente illo vocavit ad se Nitgerum presbyterum et Richardum militem, aitque ad illos spiritu prophetico: Adolescens hic, quem cernitis, mihi in episcopatu succedet, et per eum Deus sedem hanc instaurabit, Ecclesiae res multum augebit, destructa et diruta reparabit. Neque id semel atque iterum, sed crebro de illo adolescente [Col. 0544C] praedixit. Vera autem dixisse eum, toto orbe teste, res ipsa declaravit.

10. Aliquando missam beatus vir celebrans, cum Apostolus recitaretur, accitis ad se Eliolfo et Rotguito presbyteris coenobii Embricensis, ita ait: Equidem non diu posthac victurus sum. Diligenter ergo honorem habetote huic juveni Baldrico. Ego enim post annos tres et menses sex hic e vita abiturus sum, et hic sine dubio obtinebit sedem meam. Illi his auditis stant attoniti, non mediocriter admirantes ejus vaticinium. Non diu post idem juvenis eo tempore quo solent conferri sacri ordines duos suae ditionis clericos, Bennonem et Saxonem, ad virum Dei adducit, orans ut sacros ordines ab ejus [Col. 0544D] manibus accipiant. Cui vir sanctus, ut semper erat jucundo ore, subridens: Noli, inquit, fili, frustra me ad hanc rem invitare. Tuum est id quod me rogas praestare, non enim meis, sed tuis manibus isti ordinabuntur, idque post annos duos et menses sex. At Baldricus juvenis, animo consternatus, fundit lacrymas, omnia vel tuta timens, nec credens fore quod vir sanctus aiebat. Cernens autem beatus episcopus non mediocriter eum discruciari, blande consolari eum coepit. Ne timeas, inquit, Baldrice, nec animus generosus ignavia frangatur. Res ecclesiae, quae nunc pauper et inops habetur, per te donis Dei innumeris locupletabitur, et rerum facies inopinato [Col. 0545A] mutabitur. Tu aedes episcopi jam multis annis Trajecti Danorum vastatione eversas pristinae dignitati restitues. Haec aliaque id genus plura vir sanctus eventura praedixit quae non secus atque ab illo dicta sunt, ut jam ab omnibus cerni licet, postea completa sunt, ita ut verbis frustra fidem iis facere videamur quae suis quisque oculis vera probare potest.

11. Episcopus a saecularibus officiis alienus esse debet.---Cumque a rege invitaretur ut aliquid ei praestaret officii, comiter respondere solebat: Justum est sublimioribus obedire potestatibus, sed episcoporum non esse saecularibus implicari negotiis, in quorum castris milites Christi militant, quisnam ambigit? Debent illi spiritaliter induti armis ecclesiasticis [Col. 0545B] pro regis et populi salute, pace et stabilitate cum suis Dominum deprecari, continuis precibus animarum lucra quaerere, non sectari terrena. Milites militiae regiae cingulo praecinctos beneficiisque cumulatos id praestare par est. Atque ita inspecta lege perfectae libertatis, nec blanditiis dimoveri potuit a sententia, nec minis ullis si quae essent intentatae, soli Deo placere malens quam hominibus.

12. Ad mortem se praeparat. Cum sic autem longe ante praesciret obitum suum, dubitare nemo potest quin ardenti lucerna praeparaverit se Domino a nuptiis redeunti. Vigilavit plane ut confestim aperiret pulsanti, triticique mensuram Domini sui familiae tanto diligentius erogavit quanto certius noverat se brevi rationem illi redditurum. Nec formidabat [Col. 0545C] mortem, cui mori lucrum et vivere Christus erat. Ad pacis, concordiae charitatisque studium, ita ut solitus erat, hortabatur suos, se ipsum vero pauperem spiritu, meritis divitem, a terrenis alienum, coelestibus familiarem, quantum humana sinit imbecillitas, efficere connitebatur. Jejuniis, psalmorum deliciis, vigiliis, eleemosynis, magna animi contentione mortem suam communire curavit.

13. Beatae Virginis ac sociarum visione recreatur.---Non est hic praetereunda sublimis illa visio quam ipse sibi obtigisse quibusdam e suis indicavit. Cum aliquando graviter decumberet ita ut vivendi spem omnem abjiceret, beatissima Dei genitrix semperque virgo Maria, subsequentibus ipsam sanctis virginibus [Col. 0545D] Tecla et Agne, cum multa luce ei apparuit totum habitaculum splendore perfundens. At ille tanta visione valde perterritus loqui prae timore nihil potuit, et propemodum exanimatus est. Tum vero Porta salutis, Domina mundi, consolationis medicinam ei adhibens, omnemque non modo timorem, sed etiam languorem depellens: Ne timeas, inquit, Radbode, certus eam te intueri, cui crebro supplices offers preces. Non ergo te mea dedignor consolari praesentia qui in tuis ad Deum precibus mei semper memoriam usurpas. Noveris autem nihil ex hoc morbo tibi imminere periculi, sed curatum te iri, [Col. 0546A] nec tamen diu postea in carne victurum: securus esto tui: vigilare et operari ne cesses, sed perge ut coepisti. Sub his verbis repente splendor ille disparuit, sed permansit diu odor gratissimus, morbus omnis plane ablatus est. Haec cum ille clam quibusdam e suis exposuisset, (neque enim se vivente voluit cuiquam ea innotescere) simul etiam formam, habitum, ornatum sanctissimae matris Dei illis explicavit, addens pulchritudinem ejus neminem satis posse admirari; sanctas autem virgines Teclam et Agnem tam ex vultu quam vestitu potuisse dignosci.

14. Febre correptus, orationi indesinenter incumbit. Moritur et Daventriae sepelitur.---Porro exactis triennii et sex mensium spatiis, de quibus supra dictum [Col. 0546B] est, in pago Trente [(445) 1Kb] febre correptus, ocius jubet suos inde secum proficisci, ne febre invalescente manere illic cogeretur. Hieme enim non facile ex eo pago potest quispiam exire. Ipse vero sciebat adesse jam tempus migrationis suae. Etsi autem morbo ejus omnes affligerentur, tamen morem illi gerentes coeperunt iter habere ad Oetamarsem [(446) 1Kb] , ubi, si sui permitterent, sepulturae locum sibi ille delegerat. Parvum tunc illic oratorium erat, ubi saepe ille manere solebat, quod amoeno loco situm esset. Ille ergo pro voto rebus suis constitutis, non Dei famulatu defessus, non morbi vi fractus, sed vultu hilaris, mortem nihil metuens, quippe ad Christi convivium invitatus, corpore jam praemortuo, spiritu magis magisque vivificabatur. Nec quiescebant [Col. 0546C] labia cum extremas duceret horas, mirumque in modum ita psalmos depromebat ut iis qui aderant lacrymarum imbres exprimeret. Planeque gaudenti similis, quoad lingua moveri potuit et halitus relictus erat, inter psalmos identidem repetebat antiphonam illam, Ecce laeti, etc., quae est prima in beati Martini confessorum principis ab ipso compositis responsoriis. Nec dubium erat interim vallatum beatissimis angelicis spiritibus nihil tenebrarum pertimuisse monstra. Sed neque credimus longe abfuisse Martinum, eximium praesulem, specialem patronum ejus quem toties canora voce salutare videbatur. Tandem, mense Novembri ad extrema tendente, ipse quoque diem clausit extremum, felicissime migrans ad Dominum. Sanctum autem corpus mox feretro impositum [Col. 0546D] clerus et populus omnis cum hymnis et psalmodiis in primis reverenter et honorifice Daventriam perduxerunt. Cumque jam oppido appropinquarent, incolae ejus omnes moestis animis obviam processerunt, atque, ita permistis lugentium et psallentium vocibus, sacrum corpus in ecclesiam importatum ea parte, quae Septentrionem spectat, humatum est, spiritu exsultante et perfruente gaudio Domini sui cui in hac vita servierat; cui est honor, et potestas et gloria per infinita saecula. Amen.




[Col. 0547]
RADBODI BREVE CHRONICUM.
(Mabill. Act. SS. ord. S. Bened. tom. VII, pag. 267.)

[Col. 0547A] Anno ab incarnatione Domini 900 apparuit in coelo mirabile signum. Stellae enim visae sunt undique tanquam ex alto in horizontis imum profluere circa poli cardinem, omnes fere inter se concurrere: quod prodigium secutae sunt tristes rerum calamitates, aeris videlicet maxima intemperies, crebrique ventorum turbines, fluminum quoque terminos suos transgredientium, terribilis quaedam quasi cataclysmi imago; et, quod his pestilentius est, dirae hominum [Col. 0548A] adversus Deum se extollentium tempestates. Hoc eodem anno, priusquam tamen Epactae mutarentur, Folco Remorum episcopus metropolitanus, et Zuentiboldus rex interfecti sunt: ac non multis antea diebus ego peccator Radbodus inter famulos sanctae Trajectensis Ecclesiae conscribi merui. Atque o utinam! cum eisdem aeternae vitae consortium merear adipisci.




[Col. 0547]
[SERMONES ET HOMILIAE RADBODI.]



SERMO S. RADBODI DE S. SWITBERTO.
(Ex Boll. Act. SS. Mart. 1, pag. 85.)

[Col. 0547B] 1. Acturi, fratres charissimi, diem nostrae specialis jucunditatis, in qua patroni nostri beatissimi Switberti sancta admodum commemoratio facienda est, oportet nos paratos esse ad omne opus bonum, promptosque habere animos; primo quidem ad audienda legis divinae mandata, postmodum vero ut, quantum possumus, ea factis exsequi studeamus, et sic demum alios docere possimus. Hoc enim fecit Dominus noster Jesus Christus, de quo ita scriptum est: Coepit Jesus facere et docere (Act. I, 1). Alioquin irrita et inanis nostra erit doctrina, si ea quae diximus, nihil agendo destruamus. Nam quid prodest alicui, si bene audiat, et male agat? aut quid proficit illi, si alii viam pedum ostendat, ipse autem in via morum errare non desinat? Nos igitur vestigia [Col. 0547C] Redemptoris nostri sequentes, quaelibet bona libentissime audiamus; audita vero dignis actibus compleamus, et sic per ordinem ad instruendos proximos accedentes, consulamus eis rerum bonarum doctrinis pariter et exemplis. Hoc ergo ut sive dilatione fieri possit, revocanda sunt nobis ad memoriam Patris nostri, de quo supra diximus, opera: qui in omnibus quae docuit, prius a semetipso auditoribus suis exemplum dedit, neque unquam in Ecclesia [Col. 0547D] aliud faciendum dixit quam in quo ipse faciendo praecessit. Verum ut se imitari volentibus hoc quoque manifestum fiat, facta ejus Deo placita, omnique audienti satis necessaria in publico recitentur, quatenus ex eisdem plebs Christi aedificationem accipiat, ac de tanti viri gloriosis precibus semper gratulabunda existat.

Sed quia nobis quaedam sunt occulta quae eum fecisse [Col. 0548B] post Deum sola novit antiquitas: quippe qui ab Anglorum provincia in nostros fines venisse probatur, scripta venerabilis Bedae presbyteri proferantur in medium, qui in Regestis Anglorum, inter caetera sic de hoc sanctissimo viro scriptum relinquit.

2. Tempore B. Willibrodi Trajectensis episcopi, fratres, qui erant in Fresia verbi ministerio mancipati, elegerunt ex suo numero virum modestum moribus et mansuetum corde, Switbertum, qui eis ordinaretur antistes. Quem ad Britanniam destinatum, ad petitionem eorum ordinavit reverendissimus Wilfrid episcopus qui, tum forte patria pulsus, in Merciorum regionibus exsulabat. Non enim eo tempore habebat episcopum Cantia, defuncto quidem Theodoro, sed necdum Berthwaldo successore [Col. 0548C] ejus, qui trans mare ordinandus ierat, ad sedem episcopatus sui reverso. Qui videlicet Switbrecht, accepto episcopatu, de Britannia regressus, non multo post ad gentem Boructuariorum secessit, ac multos eorum praedicando ad viam veritatis perduxit. Sed expugnatis non longo post tempore Boructuariis, a gente antiquorum Saxonum dispersi sunt quolibet hi qui verbum receperant. Ipse antistes cum quibusdam Pippinum petiit qui, interpellante [Col. 0548D] Blithrude conjuge sua, dedit ei locum mansionis in insula Rheni, quae lingua illorum vocatur in littore. In qua ipse constructo monasterio, quod hactenus haeredes possident ejus, aliquandiu continentissimam gessit vitam, ibique clausit ultimum diem.

3. Haec igitur, quae superius de hoc sanctissimo viro digesta sunt, Bedam commemorasse neminem ambigere credimus, nisi forte quempiam talem, [Col. 0549A] qui aliis vacans negotiis librum illum, ubi ea scripta sunt, aut non legit, aut certe legendo neglexit. Caeterum nos nequaquam dubitare debemus, virum istum in omnibus Christianae religionis studiis fuisse exercitatum, utpote qui inter tam pretiosas Ecclesiae Dei lucernas, quae his diebus sive in Anglorum, sive in Galliarum gente mirifice coruscabant, ovium Christi pastor a sacratissimis ipsis ordinari promeruit. Nam nisi esset pastorali exercitio pleniter instructus, nullo modo ejus custodiae, tantae gregis Christi copiae crederentur. Porro nisi esset miles quodammodo veteranus, et in agone martyrii fortis et imperterritus, nequaquam in acie Christi summus tribunus, nequaquam primipilus legis divinae constitueretur exercitus. Verum his allegorice praelibatis, [Col. 0549B] moraliter quoque nos aperire oportet quae sint exercitia, quibus inexpugnabilem istum militem praeclarum fuisse non dubitamus. Quod quidem in Pastoralibus primo est demonstrandum, in quibus sive leo saeviens, sive lupus insidians, non modicum Christi ovibus detrimentum important: ubi si pastor pervigil aut insidias caverit, aut rapinam fortiter resistendo excusserit, salvo grege ad caulas Dominicas remeabit. Si autem in quotidiano praecinctu positus arma nunquam deposuerit, sed vel de castris hostem repulerit, vel in campo aperte dimicans rite triumphaverit, intra sanctae civitatis moenia post haec tutissime imperabit.

4. Quae nimirum utroque beatissimum Switbertum fecisse non ignoramus. Nam dum in Ecclesia [Col. 0549C] praesulatus officium gerens, fratres suos sive a deceptoriis persuasionibus retraheret, sive a contentionibus publicis revocaret, quasi leonem ferocissimum, et quasi lupum callidissimum, a grege Dominico excludebat. Cum vero aut regum potentia pressos, aut qualibet principum crudelitate vexatos gladio verbi Dei scutoque fidei a tyrannica persecutione defenderet, profecto tanquam dux egregius milites suos ad castra incolumes reducebat. Itaque si nosse desideras [Col. 0550A] quae fuerint nostri hujus ducis in quotidianis congressibus arma, non ea fabrefacta, sed plane spiritualia cognosce. Neque enim erat ille oneratus ferro, sed potius fide, spe et charitate praecinctus; fundam David cum suo lapide tenens, et terribilem Philistaeum in fronte percutiens, omnemque Israelem a periculo mortis eripiens. Porro autem ne existimes illum hujusmodi arma unquam deponere esse solitum, isdem erat in pace ornatus quibus in bello stabat armatus. Semper erat humilis, semper mansuetus, et mitis, patiens in adversis, modestus in prosperis.

5. Erat quoque in pudicitia splendidus, in abstinentia strenuus, in vigiliis sobrius, in oratione stabilissimus. In judicio perorabat aequaliter, non personaliter; [Col. 0550B] in compassione miserabatur humaniter, non tenaciter; alienorum non erat appetitor, sed propriorum largissimus erogator; vitium in homine acriter persequebatur, hominem vero familiariter amplectebatur. Sermo ejus ut mel dulcis, praedicatio ejus admodum delectabilis, convivium ejus spiritualibus ferculis plenum, contubernium ejus angelicum; mala omnia tanquam venena mortifera respuebat; bona omnia tanquam paradisi aromata diligebat. Postremo si velut quemdam epilogum facere volueris; totus ille erat perfectus, et totus erat Deo plenus. Haec erant, fratres, patroni nostri beatissimi Switberti in adversis et prosperis arma: cum his in omni agone dimicabat, ac semper et ubique vincebat. [Col. 0550C] Non enim erat illi colluctatio adversus carnem et sanguinem, sed adversus principes et potestates, adversus mundi rectores tenebrarum harum, contra spiritualia nequitiae in coelestibus.

6. Agamus ergo gratias omnipotenti Deo in die solemnitatis hujus sacrosancti antistitis, orantes simul et postulantes ut, cujus vitam gloriosam praedicamus in terris, ejus patrocinio perfrui mereamur in coelis. Amen.



SERMO RADBODI DE VITA S. VIRGINIS CHRISTI AMELBERGAE.
(Ex Boll. Act. SS. 10 Jul., p. 88.)
[Col. 0549]

[Col. 0549D] 1. Quotiescunque, dilectissimi fratres, sanctorum Dei memoriam ad laudem et gloriam nominis ipsius agimus, toties a peccatorum nostrorum sepulcris resurgimus. Reviviscit enim tunc quodammodo fides nostra, et rediviva innovatur dulcedine vox nostra per officia labiorum nostrorum [(447) 1Kb] , ac per hoc sit in nobis quod dicit Apostolus: Renovamini spiritu mentis vestrae, et induite novum hominem (Ephes. IV, 23). Quid namque est aliud male mori, in sepulcro, [Col. 0550D] ac jacendo fetere, nisi peccatorum sordibus inquinari? Et quid aliud est ab hoc tumulo resurgere, nisi per confessionem et poenitentiam ad vitam, qui Christus est, redire? Habemus sane hujusmodi mortis plurima in Scripturis exempla, quae illos solet mortuos appellare, qui nunquam volunt a peccatis resipiscere; sicut est illud in Evangelio: Sinite mortuos sepelire mortuos suos (Luc. IX, 6). Neque enim ii qui corpora sepeliebant corporaliter [Col. 0551A] mortui erant; sed cum essent scelerati, ac propterea mortui, sepeliebant eos quos mors corporis a vita subtraxit. Quocirca nos quoque mortis hujus detrimenta caveamus; quinimo de sepulcris vitiorum cito per gratiam Christi resurgere festinemus, ut cum ipso in aeterna beatitudine vivere mereamur.

2. Itaque laudemus Dominum Deum nostrum in sanctis suis, eosdemque vicissim collaudemus et honoremus in ipso, quando quidem Deo et sanctis ejus servire, vere est vivere, atque in hoc omni tempore permanere, prudenter est laqueos delictorum devitare. Ecce autem occurrit nobis hodierna die hujus rei aptissimum tempus, in quo paradoxae virginis Amalbergae memorabilem vitam annua festivitate recolimus, quae in hac peregrinatione Deo et [Col. 0551B] hominibus gratissima exstitit, tum splendore geminae pulchritudinis, tum etiam merito pudicitiae virginalis. Haec, cum esset primis orta natalibus et propter nimium corporis decorem omnibus amabilis, elegit se ornare virtutum gemmis potius quam vestibus pretiosis, vilemque se et despicabilem statuit humanis ostendere oculis, quo pretiosa atque honestissima conspectibus appareret divinis. Non auro utebatur aut margaritis, quia sciebat Christum sponsum suum non iis fuisse usum in terris; non purpuram diligebat aut byssum, quoniam non ignorabat propter hujusmodi multos demergi in abyssum. Non delectabatur rumusculis frequentiae popularis, quia secretum locum noverat esse opportunum [amicum] moeroris.

[Col. 0551C] 3. Porro autem, iis contemptis, longe aliter factitabat; nam, pro cognatis et amicis saeculi, diligebat pauperes Christi; pro auro atque margaritis, ornabatur sententiis doctrinae spiritualis; pro byssinis purpureisque vestibus, cinere et silicio utebatur; pro frequentia populari, quam penitus respuebat, in excubiis templorum Domini, circa sacra altaria orando et vigilando jugiter morabatur. Verum quomodo et quali ordine ad tantam disciplinae coelestis pervenerit summam non est silentio transeundum propter exemplum bonum, et propter meritorum ejus dignum narratione praeconium. Erat quippe haec pudicissima puella in haereditate patrum suorum temporibus Francorum principum, quos quidem a Carolo Magno Carolidas possumus appellare, [Col. 0551D] qui, ob multiplices victorias et admittenda in Christiana religione studia, hic solus inter caeteros vocabulum promeruit, ut merito magnus et optimus diceretur.

4. Horum, ut dictum est, in diebus sancta et Deo placita virgo Amelberga, defunctis jam parentibus, in possessione, quae ei secus Scaldam fluvium latissima ex progenitorum successione provenerat, cum unico fratre suo religiosissime commanebat, jejuniis [Col. 0552A] et orationibus serviens die ac nocte, eleemosynasque plurimas et largissimas faciens cum maxima hilaritate, habens semper in memoria illud apostolicum: Hilarem datorem diligit Deus (II Cor. IX, 7). Cumque esset speciosissima usque adeo ut reliquas omnes sua pulchritudine superaret, propter honestissimi corporis praerogativam pene incurrit pudicitiae detrimentum. Nam cum ejus opinio ad regem provinciae, Carolum [(448) 1Kb] videlicet, tunc temporis pervenisset, is, ejus amore continuo captus, coepit cum illa indesinenter de nuptiis per internuntios agere. Postquam vero sensit voluntatem suam a beata virgine, quae se meliori sponso, id est Christo, devoverat, omnimodis reprobari, quod blandimentis et potestate regia non valuit per insidias et quaedam [Col. 0552B] latrocinia clanculo nisus est attentare. At illa contra haec omnia orationum clypeos et coelestis armaturae frameas ostendebat.

5. Quadam vero die, cum beatissima puella inter domesticos parietes sola resideret, psalmosque more solito caneret, puer familiaris repente per posticum irruit, proclamans et annuntians regem cum satellitibus suis adesse prae foribus. Tunc ipsa, nihil sui oblita, oratorium, quod domui adhaerebat, celeri cursu ingressa est, ubi se illico cum gemitu et lacrymis ad orationem prostravit, flebili voce obsecrans, ut eam Dominus de imminenti periculo liberaret. Tum vero rex, nimium temerarius, post eam in oratorium intrans, coepit illi multis adulationibus blandiri, honoresque promittere temporales, quo [Col. 0552C] vel suis eam persuasionibus acquiescere faceret. Verum illa sponsum quem elegerat nullo modo derelinquere volens, jacebat immobilis, et ita solo defixa ac si quibuslibet radicibus implicita teneretur. Postquam autem rex cuncta blandimenta (vaniloquia) adhibuit, nihilque se proficere vidit, regiam auctoritatem vertit in saevissimam tyrannidem, arreptaque ejus manu violenter illam foras trahere conabatur. Sed cum etiam ita nullus eum sequeretur effectus, tandem puellae brachium fortiter excutiens, summaque vi torquens, fracto virginalis humeri osse quasi qui se vindicasset, abscessit.

6. Tunc illa, ut erat tenerrima, ob vulneris sui gravissimum dolorem, coram Domino aliquantulum quidem flevit; tandiu autem oravit, donec sponsus [Col. 0552D] suus Christus adesset, eamque sanitate integra restauraret. Ex illa autem die nullum saecularem passa est amplius amatorem, sed libere in sponsi sui Domini nostri Jesu Christi dilectione permansit. O felix commercium! O nimium prudens electio, ubi rex terrae pro Creatore coeli et terrae contemnitur, ubi Deus pro homine adamatur, ubi pro luto isto coelestes divitiae conquiruntur! O beatissima virgo, si multum tibi sublimitas generis obfuit, aut multo [Col. 0553A] magis tua spontanea dejectio, et carnis propter Deum contritio posuit? Si splendor tuae pulchritudinis periculum incurrit, et contemptus regiae majestatis perenni te gloria coronavit. Si ad horam passio contristavit, at tibi inde contubernium martyrum et requies sempiterna provenit. Ecce nunc omnibus quae in hac vita desiderasti perfrueris, quoniam rex regum et Dominus dominantium concupivit speciem tuam, tuque, o augustissima regina, assistis a dextris ejus in vestitu deaurato circumdata varietate [(449) 1Kb] .

7. Nunc igitur in te fides, spes, charitas fulgent, humilitas regnat, patientia triumphat, virginitas candet, pudicitia nitet, prudentia discernit, temperantia moderatur, fortitudo superat, justitia judicat, atque, ut epilogum faciamus, virtutum omnium [Col. 0553B] in te et a te militia continetur. Quamobrem in aeterna beatitudine bona ineffabilia, non solum beatissimis oculis vides, et felicissimis manibus tenes, verum etiam reliqui sensus eadem felicitate fruuntur. Nam et beatis auribus coeleste organum audis, et laeto ore novum canticum canis, et venerandis naribus perennes modo delicias odoras. Itaque non erit ulterius quod tibi sollicitudinem pariat, vel quod anxietatem importet. Habes quippe gaudium absque tristitia, delectationem absque fastidio, securitatem [Col. 0554A] absque formidine, pacem absque dissensione, dulcedinem absque amaritudine, satietatem absque defectione. Lux tibi sine tenebris lucet, munditia sine inquinamento resplendet; totam habes requiem, totam possides vitam, quae nec lassitudinem pateris, nec morti succumbis.

8. Quid ergo melius? quid jucundius? Opes terrenas aut fortunae rota subtrahit, aut conditio mortalitatis extorquet; thesauros vero coelestes ipsa sui perpetuitas oppido concupiscibiles facit. Hos tu, o beatissima virgo, cum angelis, propter caelibem tuam vitam: cum apostolis, propter fidem catholicam; cum martyribus, propter passionis constantiam; cum confessoribus, propter innocentiam sanctam; cum virginibus, propter specialem corporis et animae [Col. 0554B] pudicitiam, vere nunc, patriam tuam post limina, repetens, haereditario jure participas, et gloriaris in sponso tuo Jesu Christo Domino nostro: per quem te oramus ac suppliciter petimus, ut pro nobis apud ipsum intercedere non desistas, qui te in hac mortalitate ita roboravit, ut regem terrenum castitatis gloria vinceres, et infernorum principem diabolum sanctitate praecipua superares, auxiliante ipso, qui cum Patre et Spiritu sancto gloriatur Deus, per omnia saecula saeculorum. Amen.



HOMILIA S. RADBODI DE SANCTO LEBWINO.
(Ex Sur. Vitae SS. Suppl. 12 Nov.)
[Col. 0553]

[Col. 0553B] Saepe contingit, fratres charissimi, ut inter epulas grata sit convivantibus fabulosa narratio, et oppressum [Col. 0553C] cibis carnalibus animum quaelibet figmentorum persequatur esuries, dumque sui oblita mens, ad tempus ob repletionem corporis obsonium spirituale fastidit, magis appetat species vanitatum, quibus aures carnis oblectet quam doctrinae coelestis dulcedinem, qua nauseantem animam vera et perpetua suavitate reficiat. Verum nobis in praesenti lectione multo aliter evenire, laetamur, qui quanto hanc solemnius aure carnis percipimus, tanto eam avidius in eo edamus, atque idipsum quod sumimus post venerandam esuriem satietatis opulentiam, post felicem satietatem, redivivam esuriem in nobis creare non dubitamus. Itaque, ut manifestius eluceat, quae (ut dicitur) cupedia spiritualibus famelicis hoc narrationis genere promittantur, ponantur jam super coelestem mensam fercula deliciis omnibus hujus saeculi gratiora, ex quibus suavissimas vitae perennis [Col. 0553D] epulas capientes, tam jucundae refectionis auctori Deo gratias referamus, qui per singulos annos dulcissimi convivii participatione nos clementer exhilarat, dum beatissimi nobis Lebuini memoriam, annua natalis sui festivitate, tanquam panem angelorum [Col. 0554B] ex ipso pietatis suae cophino prolatum repraesentat. Quod dum devote vescimur, salubriter esurimus, copiosissime pascimur, hilariter exultamus. [Col. 0554C] His consequenter adjungitur habitudo mentis pulcherrima, fortitudo invicta, salus continua, contemptus mundi, appetitus coelestium, desiderium futurorum. Quocirca oportet nos perpendere, fratres quantae sint deliciae quae porriguntur, ut easdem sumere avido corde non differamus: quibus repleti nulla formidemus machinamenta hostium, nullo terreamur grandine saeculorum tempestatum. Atque, ut hoc divina miseratione assequi valeamus, hujus nobis sanctissimi viri exemplum sufficere posse credimus, qui inter adversa mundi et prospera, saevientis fortunae impetum, quemadmodum turris Sion, et porta Jerusalem praesidio angelico defensa, recussit, cassatisque ictibus machinarum in sempiternae fidei soliditate persistere meruit. Ad tantam vero perfectionem quibusdam bonorum naturalium [Col. 0554D] gradibus ascendit, quibus quasi scalis evectus, terrena transiliens, coelorum alta feliciter penetravit. Denique in infantia sua Deo et hominibus charus exstitit; cumque esset ingenio docilis, animo mitis pauper spiritu, meritis dives, viris probatis certatim [Col. 0555A] adnitentibus habitum religionis assumpsit, in quo ita Christo et Ecclesiae suae devotus effectus ut coaevos suos litterali sagacitate praecederet, majoribus officiosissime pareret, perfectorum imperiis tanquam a Deo datis vera humilitate praeditus acquiesceret. Porro in pueritiae annis, morum honestate sectatus est venerandam senum canitiem, innocentis vitae simplicitatem, doctrinae coelestis eruditione componens. Pubertatis autem spatia, non lascivientis animi voluptatibus effeminavit, sed potius rigore frugalitatis, et jugi laborum exercitio, rebellionem juventutis edomuit, castigans corpus suum et in servitutem redigens, ne forte, cum aliis praedicaret, ipse reprobus efficereretur. Hujus siquidem philosophiae nobilissimos professores, multos in sancta [Col. 0555B] Ecclesia esse sciebat; inter quos felicis memoriae Willibrodum atque Bonifacium pontifices in vineae cultura Dominicae apprime laborasse audierat, ideoque animum Deo placitis operibus exercebat, ut quos habuerat in Christianitatis provectibus sociasset Patres, eosdem haberet in aeterna felicitate consortes. Enimvero quia tantorum familiae Christi luminarium sacra mentio nostris relationibus, ac si quidam venerandae lucis radius, illapsa est intermisso paululum superiore stylo, viros non sine mentis alacritate memorandos, dignis laudum praeconiis ad honorem Dei, prout possumus, extollamus; ut Lebuino nostro tanto crescat altior gloria, quanto se praecedentium probabilior fuisse dicitur vita: quando quidem nullis diverticulis ab eorum tramite [Col. 0555C] declinavit, qui tantorum vestigia ducum summis nisibus fuerit exsecutus. Quapropter, cum illorum religiositas exprimitur, iste laudatur; cum horum studia praenotantur, iste totus depingitur; cum illorum praeliandi adversus potestates aereas certamina referunt, hujus triumphus evidenter exponitur. Atque ex hujusmodi conjecturis facile colligitur memoria priorum vitam illustrari sequentium: et augeri filiis honestatem, cum eosdem Patrum gloriose viventium fulcit auctoritas. Viros igitur, quos praemisimus, sanctos admodum fuisse non dubitamus, quorum alter confessione, alter martyrio in comitatum Agni suscipi meruit, habentque nunc haereditatem cum Christo, qui in hac vita nunquam passi sunt separari [Col. 0555D] a Christo. Hos certe nobis imitabiles divina pietas condonavit, ut quem deterret a gladio manus violentae carnificis, magnum Willibrodum in divinae pacis quietudine Domino laudabiliter servientem, si possit, se aequiparet; qui autem se agonistis comparabilem existimat, sanctum Bonifacium fuso pro Christi amore sanguine subsequi non formidet. Quod si defuerit peremptoris atrocitas, ipse sibi manum divina rumphaea perarmet, ipse sibi spiritualiter, et persecutor efficiatur, et martyr, dummodo aut unius n pace munditiam, aut alterius in carnificio adipisci non negligat palmam. Sed his summotenus memoratis, repetenda est nobis historia, quam paulo ante nos omisisse perscripsimus: quae tamen penitus omissa non est, quia subinde se inter caetera animo [Col. 0556A] huic semper inhaerente opposuit affectus distantis, nescio qua dulcedine delibutus dum superiora componeret reliquorum quidem digitis, Libuini autem jugiter corde conterunt. Sane quia de illo imprimis scriptitare decreverat, licet viros pretiosissimos repente in medium proferret, ab hujus tamen intuitu cogitantis intentio submoveri non potuit; quoniam bona quae de ipso dici queant ultro se offerunt, quae si quis omnia exponenda praesumeret, Tullianae, Plautinaeve eloquentiae floribus indigeret. Beatus igitur Lebuinus inter feros et semibarbaros hominum mores constitutus, agni innocentiam retinebat, memor Dominicae vocis quae dixerat se apostolos sicut agnos inter lupos missurum. Nec viro sancto defuit serpentina prudentia, dum si quis capiti [Col. 0556B] suo, id est Christo, injuriam facere pertentaret, ille pro eo totum corpus indubitanter objiceret. Unde factum est ut in virtute Altissimi, ad divinum caput membra connecteret, utpote ut qui se inter ista medium quasi charitatis viscarium inserebat, infimoque summis copulans, infirmitatem humanam dignitati angelicae coaequare studebat. Sapiens plane architectus, qui coelestem aedificans domum, petram in fundamento locaverat, ne furentibus ventis, ne procellis aestuantibus, postremo ne impugnata totius adversitatis machinis virtutum consignatio laederetur. Petra autem erat Christus. Age ergo quisquis haec audire desideras, num tibi quidpiam videtur aut illa connexione salubrius, aut ista firmitate solidius, dum quod ibi copulatum est, nulla resolutione [Col. 0556C] laxatur: quod hic fundatum est, nulla tempestate subvertitur. Quod si forte cuilibet monstruosis fabulis aurem accommodare vacat aut placet, invisum se veris relationibus hujusmodi vanitate demonstrans, poetarum deliramentis incumbere poterit, qui usque adeo praestigiosis figmentorum imaginationibus dementati sunt, ut ne ipsa quidem, quae interdum esse falsissima asserebant, falsa esse cognoscerent. Nos de sancto Dei Lebuino nihil mentitos esse testem habemus Ecclesiam, quae hujus beneficiis cumulata quam grandis apud Divinitatem meriti fuerit, crebris remediorum proventibus confitetur. Cui quidem ea quae de illo dicimus grata fore judicio est, quod legenti tantus assistat populus auditorum, ut compressum multitudinis etiam hi [Col. 0556D] pertimescant, qui in tuto loco stare videntur, vixque in digressu aliquis inveniatur, qui non Deo gratias referat pro eo quod se patrocinium Lebuini audisse pariter et sensisse commemorat. Unde nobis adhuc vel pauca locuturis arbitramur neminem succensurum, quippe cum Spiritum Dei in ipso templum aedificasse, atque id sibi habitabile fecisse procedens sermo declamet. Idipsum vero inter matutinas laudes (ut credo) cantabitur, sed in lectione omitti non debuit, quo utriusque vocis ministerio quanti apud suos habeatur vir in Christo amabilis accipiat commendatum. Quod autem praemittitur tale est. Spiritus Sanctus (ut ait Scriptura) in corde viri justi habitat. Nam templum ipsius est anima ab [Col. 0557A] omni iniquitate aliena, in quo non carnalis victima caeditur, sed spirituales hostiae offeruntur: nec fit ibi sola emundatio corporis, sed et remissio vera peccati et abolitio perpetuae mortis. Hoc templum [Col. 0558A] dici et esse meruit beatus Lebuinus, cum praestante Domino a criminum fieret contagio mundus, per eum qui vivit et regnat in saecula saeculorum. Amen.




[Col. 0557]
RADBODI CARMINA.



I. EPIGRAMMA AD SANCTUM MARTINUM.
[Batavia sacra, p. 121.]
[Col. 0557A]

Sis pius ore mihi, Martine habitator Olympi,
   Solamen misero sis pius ore mihi
Porrige, quaeso, manum ne me trahat ecce profundum
   Portus naufragium, porrige, quaeso, manum.
Imminet umbra necis, nunc mihi proximus adsis,
   Res nimis tristis, imminet umbra necis.
Eripe me tenebris, et diris subtrahe flammis,
   Dilector lucis, eripe me tenebris.
Me quoque redde polo, regnum quo permanet agno,
   Qui fuerit coelo, me quoque redde polo.



II. EPITAPHIUM, SIVE ENCOMIUM DE VIATICO CHRISTI.
[Mabill., Act. SS. ord. S. Bened. t. VII.]
[Col. 0557B]

Esuries, te, Christe Deus, sitis atque videndi
   Jam modo carnales me vetat esse dapes.
Da mihi te vesci, te potum haurire salutis,
   Unicus ignotae tu cibus esto viae.
Et quem longa fames errantem ambesit in orbe,
   Hunc satia vultu, patris imago, tuo.



III. CARMEN ALLEGORICUM PRO S. SWIBERTO.
[Apud Boll. Mart. I, p. 86.]


Lux nova Switbertus Francos lustravit et Anglos,
   Quo clarum fidei lumen utrisque daret.
Saxonicos adiit cultor memorabilis agros,
   Ut sereret Christi semen amoris ibi.
Nec sterili ac vacuo Fresonum defuit arvo,
   [Col. 0557C] Idque novi fecit germinis esse ferax.
Jam quia transierat veterum nox caeca malorum,
   Coeperat et veri solis adesse dies;
Qui totum radiis perfundit mitibus orbem,
   Ut mala consumens, sic bona clarificans;
O quantus, qualisque nitet sol iste per horas
   Bissenas, sacrae plebis apostolicae!
Qualiter his nimios sese flagrante colores
   Intulit, ut qui illis flammea corda dedit:
Inde est: quod gladios sic contempsere minaces,
   Essent seu lethi dulcia jura sibi.
Ignis enim validus cordis fervebat ab ara,
   Artus qui testae fecerat esse pares.
Corpus ad illati vim vulneris omne rigebat,
   Sicque resultabat coestibus icta cutis,
Ut robusta silex ligno percusso tenello,
   [Col. 0557D] Sive adamas modica cum temeratur acu.
[Col. 0558A] Stabant attoniti sua per tentoria reges
   Mirantes galea durius esse caput:
Et catafractatis contradere pectus inermes
   Nil veritos stricto scilicet ense premi.
Cumque per ambages traherentur bella; quis, inquit
   Hic rigor aut durae tanta cupido necis?
Audi torva tigris, leo frendens rictibus audi,
   Juncta quid his referat cum ratione fides:
Sol, cujus radiis totum perfunditur orbem
   Diximus, hunc Christum noveris esse Deum:
Lucentem de luce Patris, de Patre calentem
   Aeque flagrantem, vique, modoque pari.
Horum is perpetuo mentes accenderat igni,
   Noxia quaeque cremans, seria cuncta fovens.
Quo velut ambusti, testae nihil flexilis instar
   [Col. 0558B] Duruerant, hostes instar et arma virum.
Unde nec adversis flecti potuere nec illis
   Terreri effusis barbaro ab ore minis.
Nunc requie gaudent, celsaque ex arce potentum
   Calcantes curvant colla superba sibi.
Est igitur calor iste bonus, quem tot comitantur
   Divitiae, virtus, palma, corona, polus.
Hoc certe nostras veniens Switbertus ad oras,
   Undique perfusus flammeus intus erat.
Unde nec horrendos, aderant si forte, Cyclopes,
   Harpyasve truces, monstra nec ulla pavens;
Signifer insignis securus quolibet ibat,
   Jure triumphali laurea serta gerens.
O felix miles, solitus qui credere nunquam
   Marti, sed Martem vincere semper eras!
[Col. 0558C] Quae tibi pro meritis reddemus carmina tantis?
   Quasve tibi laudes tibia nostra canet?
Nonne tuas modulis oblectat dulcibus aures
   Orbibus aplanes obvius empyreis;
Mundus ubi adversos cum praecipitatur in axes,
   Atque parallelis cursibus astra fremunt,
Vera apud aethereos reboat tum musica cyclos
   Omni canens, numeris et comitata suis,
Usque adeo crescens ut plusquam nete resultet
   Ter quoque, sive quater, bis diapason agat,
Qui sonus humanos longo dyastemate sensus
   Praeterit, ac superis nobile chroma canit?
Hic tibi suavisonum pangit, vir sancte, melodum,
   Quod duo tresque canunt, quatuor, octo, novem.
Addo aliud, quod nemo valet sub sole mereri
   Is nisi forte tibi par sit in arte boni.
[Col. 0558D] Angelici coetus decies centena chororum
   [Col. 0559A] Millia symphoniis commodulanda sacris;
Auribus in coelo semper felicibus audis,
   Quorum TER SANCTUS fine sine ora sonant.
Hoc frueris, praesul felix, feliciter hymno:
   Hunc quoque cum reliquis nocte dieque canis:
Atque ideo nostro tua laus non indiget ore,
   Horrendus scelerum personat unde fragor.
Nempe per immanes rapitur mens saeva reatus,
   Proh dolor! et Stygio se implicat ipsa chao:
Quocirca diros blaterat vox rauca boatus,
   Rugitu ac plangit tristitia fata gravi:
Sed te, qui typico psallis modulamine Christo,
   Ac superas tantis organa cuncta modis,
Submissis animis, contrito corde rogamus,
   Condescende, humili mitis adesto preci:
[Col. 0559B] Ut quia te in tantum vitae provexit honestas,
   Audire angelicos quo mereare tonos;
Hos quoque flagitii purgatos sordibus, aptum
   Sancte, tibi facias laudis inire melos. Amen.



IV. EGLOGA PRO S. LEBWINO.
[Ex Surio. Vit. SS. tom. VI, p. 1070.]


   Inclytus Anglorum veniens Lebuinus ab oris,
Sacris virtutum remis et remige Christo,
Saeva procellosi compressit flumina Rheni,
Cujus forte gravi turgebant ostia flatu,
Exagitata feris persaepe aquilonibus ante:
Atque ea divinae fuerant sic invia navi.
Sed postquam sanctus rabidas perflaverat undas,
Coelitus emisso semel impetravit ab austro,
[Col. 0559C] Corruit immitis Boreas, moxque aequore tuto
Suscepit placidus pacis navigia Rhenus.
Haec ubi successu portum petiere secundo,
Urbis in antiquae perfixa est anchora glebis,
Et lapidis firmata situ, ne forte solutas
Turbine quassaret rursus vis horrida puppes.
Tum vero insignem mirata est terra colonum
Condemnare suas coelesti fomite messes,
Ac male nata solo divinis urere flammis.
Hos allegoricis decernere vicibus agros,
Illos sinceri sulcis addicere ferris,
Arboribus quosdam fidei exercere locandis,
Qui sua vicino collustrent germina coelo.
Cernere erat steriles splendescere floribus herbas,
[Col. 0559D] Fecundumque nemus fruges nutrire salutis,
Nil non proficuum compos redolere per omnes,
Postquam divo seges felicibus haeserat arvis.
   Haec typice noster gessit Lebuinus, amice,
Si bene perpendis, quid spiritus innuat odis.
Nam pepigit vites, cum multos codicis almi
Struxerat eloquiis, cum dogmata mystica sparsit.
Triticeam posuit messem, cum pectora munda
[Col. 0560A] Esse dedit castumque Deo subtexuit agmen.
Porro autem arboreas studuit plantare novellas,
Robora cum fidei statuit, cum pacis olivam
Crescere, cum fructus fecit pollere perennes.
   Jure igitur summo a nobis tractatur amore,
Jure illi venerandus honos impenditur, altor
Qui probitatis erat, verique assertor opimus,
Errorum domitor, vitii calcator avari,
Ara pudicitiae, frugi quoque virginis aula,
Virtutum turris, pacis seu lucis oliva.
Postremo ipsius, quam carmina cuncta verentur,
Et quae terreno spoliat se dapsilis auro,
Quaeque Deo cognata, mori pro fratribus optat,
Virtutis, cum spe aeternae custodia vitae.
   Ergo tibi, prudens lector, tibi consule, quaeso,
[Col. 0560B] Et mecum, sancto Domini solemnia vota,
Ne tardes offerre, virum hunc quia diligit omnis
Dilectus Christo. Christum nam diligit ipse,
Atque ipsum Christus, flagrans amor ardet utrinque,
Sed Christi de parte magis, minus est quia totum
Quod mortalis agit, superant divina caducum.
Nos quoque, quos semper famulos Lebuinus habebit,
Nos quia semper amat, devote hunc semper amemus,
Suavibus et modulis Christi cantemus amicum,
Ipsius et nomen Latio sermone canatur,
Quale sonat, toto divisus ab orbe, Britannus.
Namque illic puerum dixere crepundia parvum
Liafuvim, quod sacrum post haec baptisma probavit,
Decrevitque Deo dulce et memorabile nomen.
Nam si vertatur Liafuvim, quod cuna sonabat,
[Col. 0560C] Carus amicus erit, sed verbum augere necesse est,
Cujus, sive cui. Melius quid convenit istic,
Quam si lege metri Christo, Christive subaudis?
Haec duo si copules, sancti vocitamen adimples.
Atque in utroque places, cum Romanus et Angius
Audiat exsultans, laudat idioma docentem
Quod patrium armatos, translatum laudat inermes.
Ecce autem cohibere monent fastidia carmen,
Ne musis doctas laedam ruralibus aures:
Quod facile, stipulis cum quidem garrio nostris
Accidit, Arcadici quae rudunt more peculi,
Vixque aliquis curet calcem exspectare canoris,
Cui neque saltem obolo primordia digna videntur.
Sed refert, quid quisque canat: nos otia foeda
[Col. 0560D] In melius mutasse rati, spirantis amomi,
Palmarumque inopes silvano extorsimus algam.
Quam, Lebuine, vide sacer ac memorande sacerdos.
Hanc precor, ut Christum recolens, nil fortibus usum,
Pallentis viduae potius cessisse minutis,
Gratam habeas, precibusque tuis mea vincula solvas,
Et vera facias, post diversoria carnis,
Libertate frui, sacris cum coetibus Agni.




ANNO DOMINI DCCCCXX.
SALOMON CONSTANTIENSIS EPISCOPUS.




[Col. 0561]
NOTITIA HISTORICA.
(Apud Canisium, Spicilegii tom. II, pars II.)

[Col. 0561A] Salomon Constantiensis episcopus illustri prosapia natus erat; a parentibus Sangallensibus monachis Grimaldoque tunc temporis abbati commendatus, ubi a teneris annis studiis incubuit; cum autem caeteris condiscipulis doctrinarum profectibus sub Isone praeceptore longe praeiret, invidia moti sunt monachi, Notkerus aliique, ipsumque sibi praeferri aegre ferentes summo odio sunt prosecuti; cumque vellet monasterium Sangallense noctu dieque sine cuculla ingredi, ipsius aemuli »sanctam fraudem detegentes« ab ingressu prohibere tentaverunt ea ratione quod insolens foret aliquem intrare intima monasterii, noctu praecipue, absque monachali habitu. Postulavit Salomon ut cappam monachalem indueret dum intra claustra ingrederetur, exueret vero dum abiret: renuebant monachi, ipsi semper infensissimi, lupum ovino vellere indui reprehendentes. Divinam plane sententiam amplexus abbas postulata concessit ut si quondam Salomon crearetur abbas Sangallensis, non canonico, sed monacho et fratri subderentur; tunc enim monasteria a canonicis regi solita; sic Grimaldus, sic etiam Hartmutus fuerunt Sangallenses abbates, quanquam canonici. Sic legitur in Vita Wirobadae: post Salomonem [Col. 0561B] metuere fratres ne in alienam manum traderentur; regendi scilicet ab abbatibus saecularibus, quemadmodum fuerat Salomon. Quanquam autem ferveret in eum aemulorum Notkeri, Rutperti, Tutilonis odium, nihilominus archicapellanus Ludovici Pii electus est: deinde vero dum gratia polleret apud imperatorem, Elewangis et Campidonensibus canonicus praefectus est. Cum Bernardus [Col. 0562A] Sangallensi abbatia sese abdicasset, Salomon ejus vices subiit, impellente Hattone Moguntino, cujus laudes carminibus suis inseruit. Vix octodecim menses monasterio praefuerat, cum ad episcopalem sedem Constantiae fuit evectus, an. 893. Episcopus duodecim abbatias nihilominus regebat, pro more his temporibus solito; pari enim abbatiarum numero gaudebat Hatto, Moguntinus praesul. Triburiensi concilio anno 895 adfuit et subscripsit Salomon; deinde Romam petiit indeque Pelagium martyrem Constantium episcopum in sarcophago auro et gemmis decorato transtulisse ferunt 919. Carmina quaedam edidit ad Dadonem amicum; quin sint ipsius dubitare non licet lectis his versiculis:

Eximie antistes, has accipe, Dado, salutes
   Conscriptas tristi a Salomone tuas.

Tristitiae causa fuit mors intempestiva fratris quem unice adamavit.

Hic baculus lasso, fuit hic medicamen et aegro:
   Istic dum viguit nil mihi triste fuit.

Fuit ille hujus nominis tertius abbas Sangallensis, ut probant versus forsan a Tutilone ipso conscripti [Col. 0562B] in ejus laudem, ob dona amplissima Sangallensibus collata.

Tertius hic hagiae Salomon dat dona Mariae,
Tertius hic almo Salomon dat munera Gallo.

Obiit anno 919. Habebatur autem »vir fortunatus, prudens consilio eloquens et valde liberalis.« (Vita Notk., c. 15.)




[Col. 0561]
SALOMONIS CONSTANTIENSIS EPISCOPI VERSUS AD DADONEM EPISCOPUM.
(Apud Canisium ubi supra.)



Incipit prologus sequentis operis.
[Col. 0561B]

Simplex trine Deus, genitor, sate, spiritus alme,
[Col. 0561C] Quem trinum simple, quem simplum regula trine
Credendum monstrat, fideique expostulat ordo;
In quo personae triplant, substantia simplat,
[Col. 0562B] Da votum cordi, sermonibus instrue linguam,
Cymbala labrorum concede ut recta loquantur;
[Col. 0562C] Fac me velle bonum justeque implere cupitum;
Imbue corda fide, spem dona, confer amorem;
Quae tria cui dederis, nil habet hic non probitatis.
[Col. 0563A] Sed quod postremum ponit catalogus horum,
Hoc majus reliquis testatur Apostolus esse (I Cor. XIII);
Utpote qua cassus non participaverit ullus
Coenam, quam nato regi rex fecit opimam (Luc. IV);
Et qua multimodi sceleris commissa teguntur (I Petr. IV);
Qua sine vel largitor opum, vel passio si quem
Insignem reddit, frustratus merce carebit (I Cor. XIII).
Astipulatur huic Christi sententia verbo,
Qua de mandato scribae dans dogmata primo,
Si praecepti, inquit, magni vis pondera nosse,
Affectu toto Dominum devotus amato,
Viribus ex cunctis, animaque hunc dilige tota.
Dilige cognatum procurans temet ut ipsum (Matth. XXII).
Jussio quae compar cognoscitur esse priori.
His in mandatis pendet lex, atque prophetae.
[Col. 0563B] En ratione Dei nihil est quod sit par amori,
Et pia virtutes dilectio possidet omnes.
Quid plus? possidet omne bonum possessor amoris.
Nec locus est meriti, si deest dilectio cordi.
Dicere jamque decet quod prologus ista figuret,
Qui nunc claudatur, quia plura loquenda sequuntur.



VERSUS SALOMONIS EPISCOPI.


Dado, Pater celebris, speculum, via, lumen et orbis,
Discrete antistes, venerande vicarie Christi,
Nauta, gubernator, populorum pastio, pastor,
Qui mihi causa manes hujusque occasio scripti:
Per quem coepit opus, cujus dulcedine ductus
Virtutum species, et nomina trina notavi;
Cujus amore quidem praefatio lactat amorem;
[Col. 0563C] Bina parum tangens, plus concionabar amore.
Nec contentus eram semel hoc iterare vocamen;
Crebrius id libuit vinclo constringere versus
Ut quod mortales aptat, jungitque Tonanti,
Alterutrum societ sincero foedere nosmet.
Junge tuum cor, sancte, mihi, mentemque sacerdos.
Quod cupiam, precor, ipse velis, mea concipe vota;
Corpore si nondum, sensu coeamus in unum.
Quanquam si fieret, si se . . . . . hora potestas,
Utque a me facies nebulas tua . . . . .
Credo quidem, nec vana fides, cum complice vultu
Nos contemplamur, cum mutua famina famur,
Plurima pars aestus, quae cor obnubilat intus,
Exturbata fugit, mentique aurora resurgit,
Parenthesis ut haec subito subrepserit orsa.
[Col. 0563D] Crede meis . . . . . . . non hoc incuria gessit,
Sed divisa tui causa est sententia, frater.
Namque pedem refero; quae coepi dicere, dico.
Si nos Omnipotens aliquando acciret in unum.
Saepe quod optavi nunc opto, optavero certe,
Dulcius hoc cunctis argenti aurique talentis,
Bombice et gemma, blattis, eborique fuisset;
Ut solareris, varia est cui causa doloris.
Et quae litterulis virtutum nomina finxi
Edoctus de te possem cognoscere plane,
Qualiter alta fides valeat divellere montes,
Atque maris medio pelagique immittere fundo:
Quid divina velit, vel quod dilectio fratris,
Qua spe suspensus semper coelestia sperem,
Casibus in mundi quae me patientia firmet:
[Col. 0564A] Libra qua pendam, veniant si prospera forsan.
Quisquis tecta sui concivis viderit uri,
Ipse modo simili credat sua posse cremari.
Est opus, est, inquam, caute perpendere causam
Si Domini depicta domo, primordia sumpsit,
Littera Tau (Ezech. IX), nobis impingens signa salutis;
Nec desit fronti quod nos, o, subtrahat hosti:
Linea quem cingunt, medium pertransiit urbis
Hierusalem, dans signa gementi, sive dolenti,
Qui gemit atque dolet Domino signatus adhaeret.
Sic in monte sedens Salvator dixerat ipse:
Felices qui nunc lugent, quia gaudia luctum
Qui citius transit, posthaec aeterna sequentur (Matth. V).
Si risus fletu mercandus creditur esse,
Est nobis flendi nimium concessa facultas.
[Col. 0564B] Hinc atque inde satis subrepunt aspera nobis.
Nec simplex mortis facies, nec singula damna,
Sed sicut Sapiens, seseque sequentia cernens,
Contra insensatos orbem pugnare (Sap. V) fatetur,
Doctor Gregorius quod tangit taliter orsus:
Corda prius hominum turbantur, post, elementa.
Jure igitur restat nos ut simul omnia caedant,
Quae male sunt vitiis nostris servire coacta.
Juste pro Domino vitiatus dimicat orbis,
Ut peccando homines quia se laesere priores,
Ulciscens semet contra illos ipse duellet.
Coelum, lympha, solum, necnon et caetera rerum
Ordine cum proprio temerata lege recedunt,
Pro Domino pugnant, qui nos hoc more flagellat.
An non peccatis, paganae natio gentis,
[Col. 0564C] Quae mundus fecit, vastans mortalia, vincit?
Hostibus, ecce, Dei qui censebamur amici,
Tradimur in praedam: Joseph fera pessima mandit,
Israel Allophylos, Jacobos gens ethnica mactat,
Ingenuos maledicta cohors Chananaea triumphat, refutat:
Libertos olim servilis factio caedit.
Ferre canis pretium (Deut. XXIII) templo lex prisca
Nunc canis ipse domum Christi spurcissimus intrat;
Dat necibus plebem, vulgo res, ignibus aedem;
At mensam Domini sacram manus impia scindit;
Tractat pollutus sanctorum pignora tactus;
Ecclesiaeque pecus peregre transducit abactum;
Non miseret patris, nulla est miseratio matris.
Transfigit natum feritas ante ora parentum.
Nec natam redimit, quod mater funera plangit.
[Col. 0564D] Junior, atque senex, lactens puer, atque puella,
Alter in alterius moribundi caede volutant.
Instant Italides spoliatae civibus urbes,
Ac desolati demptis cultoribus agri,
Campi caesorum siccatis ossibus albent.
Jam, puto, tot vivi non sunt quot morte perempti.
Illorum vatis dicamus congrua verbis (VIRG. II Aen.)
Ante quidem summa de re statuisse Latinos
Si vellent, fuerat melius, non tempore tali
Cogere concilium, cum muros obsidet hostis:
En quo perduxit miseros discordia cives!
Saepe malum hoc illis, si mens non laeva fuisset;
Intestina loqui populorum praelia possent.
Dicunt quippe sues sese mordere solentes,
Ad se mordendum dentes excire luporum.
[Col. 0565A] Pascua nunc gregibus vix porrigit inclyta tellus,
Lascivire prius de cujus et ubere pauper
Consuevit, sano dum res stetit integra regno.
Novimus electum vas Christi scribere Paulum,
Mandere delectat, vel si mordere vicissim,
Alterutrum (Gal. V) vobis ne fors consumptio sitis.
Corporis intuitu, tunc mentis cernite visu.
Claret apostolicus Laurentum sermo ruinis:
Inter se primum civili lite furentes.
Barbarico objecti solvunt commissa furori.
Omne quidem regnum contra se schismate scissum
Destruitur, domuique domus superimminet ultro (Matth. XII).
Coelum, terra meant, sed firma haec famina perstant.
Dic, frater, dic, antistes, dic, sancte sacerdos,
[Col. 0565B] Si constare nequit regnum per dissona se par,
Quae sint divisis metuenda pericula nobis?
Unanimes habitare (Psal. CXXXII) domum Psalmista notavit,
Sed te, Sulpiti (ne Gallus id audiat) affor:
Rari sunt nostrum, quorum mens tendat in unum.
Discordant omnes, praesul, comes, atque phalanges,
Pugnant inter se concives, contribulesque:
Urbica turba strepit, machinantur et oppida bellum.
Quid? non cognatos etiam discordia pungit?
Provocat in Martem frater, concurrere fratrem
Infremitat, saevitque animis ignobile vulgus.
Omnia legirupis certant mortalia pugnis:
Majores aliis faciunt nil rectius illis,
Qui defensores patriae populique fuisse
Debebant, aliis constant occasio litis.
[Col. 0565C] Nam quorum patres sedebant seditiones,
Horum posteritas acuens exaggerat iras,
Unius populi cum sit dissectio talis,
Nunc sic divisum credis consistere regnum?
Reddimus aeternas, indulgentissime rector,
Grates, Christe, tibi, meritosque sacramus honores,
Quod non, ut meruit, voluisti perdere mundum.
Olim quippe reis deberes sumere poenam,
Sed nos portando, vis ad meliora reverti,
Atque ut poeniteat, quae quis peccata patrarat.
Namque diu, res si qua diu mortalibus ulla est,
Viximus, atque datum mire transegimus aevum.
Contigit anne unquam, vel hoc contingere quisquam
Audierat? num tale aliquid aut fama susurrat?
Ut totidem populi, tam multae denique gentes,
[Col. 0565D] Lustrorum multis tot discurrentibus annis,
[Col. 0566A] Immunes regis habuissent tempora pacis.
Israel una tribus, quam trivit fusca Canopus,
Cum pes lacte solum manans, et melle teneret,
Undique per gyrum ducens ex hoste trophaeum,
Illos occidens, ast illos censibus urgens,
Postquam divinae contempsit foedera legis,
Irritatque Deum, manuum per facta suarum,
Accidit interdum, Domino plectente reatum, tribunis, tributis forte
Ut rex defuerit, dux illi nemo fuisset.
Nec mora; quos vincens subjecerat ante
Vincitur ex illis, servivit et ipsa tributis.
Tunc Ammon, Madian, Moab, Amalecita, Philistim,
Illius audaces culpa, vel crimine fortes,
Caedentes caedunt, spoliantes exspoliarunt.
Insuper et dextrae . . . . . stirps vulnere Judam
[Col. 0566B] Fulminat hinc Judas: Benjamin fortiter instans,
Fratribus excisis, dum trudit flumina sanguis.
Non mirere, Pater, si conviciamur acerbis
Litibus et pugnis, si motus ferveat orbis,
Sed mage mira putes, quod non sint funditus omnes,
Et tribus et populi funesto Marte perempti,
Ah! cum non habeant, qui fac, vel desine, dicat.
Regia si turmis esset praelata potestas,
Non adeo temere fluitaret mobilis ordo,
Discola nec tantum struxisset factio cladis,
Nec mala conantes eadem, factisque replentes,
Praemia sive thronum sinerentur adire proborum.
Plura quid his dicam? Desunt ubicunque regentes,
Disciplina cadit: huic et contraria surgit,
Absque timore quidem nihil esse loquuntur honorem.
[Col. 0566C] Barbaries quaesita domi, censuque coacta
Christicolum populis, cum rex non dirigit ipsos,
Infra tecta capit censumque cruore reposcit.
Principe destituit multo nos tempore languor
[(450) 2Kb] Infantilis adhuc perfungens nomine regis.
Aetas nec pugnae est habilis, nec legibus apta,
Cui Deus indulget regnis, sceptroque potiri;
Sed tenerum corpus, seraeque ad fortia vires
Despectum propriis generant (Eccli. X), atque hostibus ausum.
Quam vereor, quam saepe revolvo . . . . .
Illius eulogium, qui, vae! portendere genti,
Supra quam juvenis staret dominatio regis,
Asseruit: quod summa Salus avertat ab illa
Gente, salutari quae fonte renascitur illi,
Qui Rex, et Dominus, qui scitur et esse Sacerdos,
[Col. 0566D] Qui nec principium, nec finem percepit ullum,
[Col. 0567A] Cujus regna chao, praecellunt jura diebus.
Si non absurdum cuiquam, vel forte molestum
Esset, in hoc sapido vellem sermone morari,
Et novus interpres quiddam moerore levando,
Quod nusquam legi de me proferre legenti.
Omnis in antiquum qui credit . . . . . dierum.
Subditur haud juveni talis devotio regi
At vero gentes stulte simulacra colentes,
Cum sibi constituunt alicujus imaginis icon,
Subdunt se juveni per inania figmina regi.
Regem . . . . . . . noviter sic constituenti
Nobis per juvenem veniat benedictio regem.
Haec ego commentus, scriptis non derogo sacris.
Sit rata, quam sapiens prodit narratio, codex
Exemplum nobis, authentica scriptio ponit,
[Col. 0567B] Monstrans non nimium juvenili aetate dolendum.
Strenuus annorum Josias rex fuit octo (IV Reg. XXII),
Cum primum regno fungi coepisset avito:
Firmatus vero sensu solidatus et aevo,
Indeptus plenis maturum robur ab annis,
Zelo ferventi studuit servire Tonanti,
Instaurat templum, comitque ornatibus ipsum,
Ordinat officium, divinatione dicatum,
Lege monet populum, instigat flere reatum,
Scandala dimovit, lucos excindere jussit,
David iter vadit, Domino constanter adhaesit.
En quo profecit qui pusio regna capessit!
Quis, rogo, nunc juveni debet diffidere regi?
Dummodo cuncta regens Rex regum dirigat ipse.
[Col. 0567C] Sincerus certe Samuel (I Reg. III), Danielque (Dan. XIII) Prophetae,
Essent aetatis pueri cum forte minoris,
Judicium senibus decernunt, jusque (Senibus) gerontis.
Quaedam verba metu posui, solamine quaedam,
Ut quem sollicitet formido, spes animaret.
Aestus hi tales, quos profert pagina praesens,
Turboque commiscens diversis casibus omnes,
Ossa mihi siccant, sensum moerentis obumbrant.
Accidit et crebro, stupidus cum talia tracto,
Ut sicut Nonnus scripsit, felixque sacerdos,
Hieronymus noster, sanctus, sapiensque magister,
Interdum proprium fiat mihi nomen oboltum (oblitum),
Et mens fusa foras, ipsum me deserat intus:
Tunc post liminio deserta cubilia longo
[Col. 0567D] Regrediens . . . . . proprii nova dogmatis hospes.
Quid tu? panis abest aeque nec pocula praesto
Nec focus ardet ibi, nec lectus sternitur aegrae,
Esurit, atque sitit, suffert et nudula frigus:
Quid faciat? quo se vertat? quis panset egenam?
Flet, gemit, et lacrymat, singultit, mussat, et haeret.
Omnia tentanti compunctio subvenit ipsi,
Tali suggestu compellans sana dolentem:
Nocte fores media tandem pulsentur amici,
Si sit dormitum, vox pernix excitet illum,
Ut lassus terno recreetur pane viator (Luc. XI).
Nec tibi, crede, negat, tantum prex sedula poscat
Insuper et lympham largus tibi porrigit ultro,
Qua quis potata sitiens non sitiet ultra (Joan. IV).
Hic facis, ut tantum formides frigora quantum
[Col. 0568A] Aut numerum lupus, aut torrentia flumina ripas.
Nec petit argentum, pretium nec postulat ullum.
Qui dare sponte docet, gratis quod poscitur offert.
Haec pia mens tristis librans consulta sororis,
Mel super atque favum hunc talem retur amicum,
Et pulsare fores, aditus jam quaerere servet,
Ejus et eloquiis aures aperire fruendis
Eia age, rumpe moras, delectat pergere, dicit,
Sed quia non proprio satis est confisa paratu,
Astruit ecce palam sese ductoris egenam,
Pergere nec quoquam per semet posse fatetur.
Ergo viae ignaram sustenta, praesul, alumnam,
Lapsantique manum ductricem porrige, quaeso.
Teste, loquor, Domino, potis est quem fallere nemo.
Quod non pictoris ludo, nec more poetae,
[Col. 0568B] Fuco fallendi quorum lex traditur uni.
Alter habet juris poesim componere mendis:
Sed quod verba notant, illud praecordia clamant;
Scribit quodque manus, scriptum mens obtinet intus.
Questibus internis suffragia quaerito Patris.
Pandens quanta premunt, manifestans quanta lacessunt,
Ut pondus proprium, quem lassans mergit in imum,
Erectum statuat (Rom. XIV), cui standi robur abundat,
Coelipeta insonuit sancto quod Apostolus ore,
De me profiteor: Revera nescius error
Obnubit mentem, crebro fallitque videntem.
Nonne videns fallor? cernens et visibus orbor?
Pauli voce loquor, quid agam non sentio plane,
Ignorans operor, quod non intelligo factor (Rom. VII).
[Col. 0568C] Verser ut in mundo fragile nunc utile duco (Philip. I).
Ut quidam sedem, quod fessum concutit orbem;
Cogit et officium me jungi plebibus almum,
Et fratrum propriam curis postponere curam,
At plerumque subit, quae sic intentio dicit:
Mundum linque, vaca Domino, sectare quietem,
Tecum disce habites, inimicas desere lites;
Nutat enim mundus, fallax et labitur orbis.
Si tu mundanas vis sustentare ruinas,
Involvent rapidis fors te ruinosa ruinis.
Nititur in vacuum qui perdit ad ultima nisum.
Ambo salvari si tu, mundusque nequitis,
Erue vel temet: nam solum evadere refert,
Quam periisse duos aeque discrimina passos.
[Col. 0568D] Huc ades, antistes, his interponere judex.
Haec est summa quidem, quod coepi scribere pridem:
Pontifices, regem, quamvis populosque dolerem,
Acrior haec memet semper mea cura remordet.
Nam me plus aequum, quam quemlibet arbitror horum;
Vulnera plura gerens, medicinas expeto plures,
Otia, sectari, strepitumque relinquere mundi,
Me lex illa monet, laribus quae mentis inhaeret;
Hanc contra pugnat (Rom. VII), quae membris indita constat.
Heu mihi! quam duro solet haec superare triumpho
Captivans miserum peccati lege ligatum.
Invalidae legi sis, o patrone, favori.
[Col. 0569A] Per te devincat per se quae victa laborat.
Et simul ambiguum de binis effice certum,
Consilium ut sapiens dubitans Susanna capessens
Evadat mortem jam libera per Danielem (Dan. XIII).
Vis, potes, et nosti conservis auxiliari;
Cui pater ille domus peregre frumenta profectus
Dispensanda dedit, nec gazas condere jussit,
Ubertim binis quas contulit ipse talentis (Matth. XVIII).
Dicite queis lacrymis dolitum sit funus Abelis,
Divide, dispensa, profer, largire, ministra,
Quod tibi divina corban descendit ab aula.
Hoc heros mandat, data dans dare dapsilis optat:
Quanto plus dederis tanto plus danda mereris.
Arca cluit dando, vacuatur et ipsa negando,
Qui sua derivat soli sibi flumina servat.
[Col. 0569B] Haec exhortando, non te sunt dicta docendo,
Quippe theoretice quem Spiritus imbuit arte.
Arvum jam sitiens, de te desiderat imbres,
Eloquii pluvia squalentia complue rura.
Disciplina patris mihi sis, compassio matris.
   . . . . . . . . . . . OR.
Mathitae fido praesens didascalus esto,
Annuat Omnipotens, qui coeli sustinet axes,
Atque gravem vasta terram sustentat abysso,
Ipse tua ut suppar virtute diutius utar,
Vivere sitque meum, quod te scio vivere sanum.
Funde preces Domino pro me, mi frater, id oro
Et plebi totae sit prex tua fultio vitae.
Dum fruor hac vita, vitali vescor et aura,
Dum sensus sapiunt, dum linguam. . . manebunt,
[Col. 0569C] Te meditor semper, te rumino voce frequenter,
Jugibus et votis, habitare palatia lucis
Te, tibi me juncto, Jesum precor esse. Valeto.
Hic in calce rogo claudens hoc. . . sigillo,
Ut vinclo fidei, quo vos me stringere novi,
Nostrum Hathonem, vestrumque ligetis eodem,
Et qualem vobis me corde valere velitis,
Talis ei sitis et plus, quia plura valetis;
Quos vobis fidos, et quos habeatis amicos.
Ad nostram oro fidem per vos ducantur iidem.
Nos vobis equidem ritu faciemus eodem
Nobis concordes, ad vos convertimur omnes,
Servantes legem fidei nihilominus ipsi.



[(451) 1Kb] Carmina Salomonis episcopi ad Dadonem episcopum.


[Col. 0569D] Eximie antistes, has accipe, Dado, salutes,
   Conscriptas tristi a Salomone tibi.
Sicut laetorum fueras pars ante meorum,
   Sic nunc tristitiae pars, Pater, esto meae.
Gaudenti congaudere, et cum flente dolere (Rom. XII),
   Scriptio quam dictat, Tarsigena imperitat.
Tempore transacto damnum generale querendo
   Quaedam conscripsi, praesul amande, tibi.
Obliqua dolui mundum vertigine ferri,
   Mistim diversa explicuique mala.
Poscens consilium de te, mi chare, malorum,
   Singula disserui, quae fuerant oneri.
Casus multorum sed me nunc obsidet unum,
   [Col. 0570A] Et diversorum me peto fasce premi.
Dum frater vixit, quidquid me durius ursit,
   Insinuans illi hoc levius habui.
Hic mihi portus erat, mens huc mea se referebat:
   Cum mare jactaret, meque salum quateret.
Hic baculus lasso, fuit hic medicamen et aegro.
   Istic dum viguit, nil mihi triste fuit.
Esto, jam fuerit; sed cum fuit ille, subegit:
   Cum perpessus eram, nil patiens fueram.
Quis dat aquam capiti, cui praesto est causa dolendi,
   Cui plorare quidem, multaque flere libet,
Dicite queis lacrymis dolitum sit funus Abelis,
   Cum protoplasti hunc gemuere mori.
Quos luctus, Adam, vel quam das, Eva, querelam,
   Cum qui plus placuit fratre necatus obit?
[Col. 0570B] Amplius ipse quidem defunctum lugeo fratrem:
   Nam vice suscipitis progeniem sobolis.
Seth vobis veniens fletus deterserat omnes (Gen. IV);
   At semel amissus non venit ille meus.
Ipse Jacob luxit (Gen. XXXVII), quod Joseph obisse putavit,
   Quamlibet undena stirpe cluat genitor.
Ast mihi queis lacrymis est flenda ereptio fratris,
   Benjamin nullus cui superest alius?
Rachel (Jerem. XXXI; Matth. XXI) docta doce mea me contraria flere,
   Quae consolantes spernere moesta soles.
Eligo lege tua solamina sumere nulla:
   Hoc ululatu omnem continuare diem.
Rex David planxit, pulcher quia natus obivit (II Reg. XIX);
   Seque insectantem flet genitor sobolem.
[Col. 0570C] Hic nisi quod libuit nunquam mihi funditus egit,
   Et, quamvis bini, mansimus unus homo.
Quae volui, voluit; quae non, haec ipse rejecit.
   Quo mihi huic similis inveniendus erit?
Si pater hunc flesti, qui sceptrum tollere regni,
   Cum vita tibimet saepe ferox cupiit;
Istum quo planctum digne quo perstrepo luctum,
   Qui plane omne suum maluit esse meum?
Pro me sponte suam qui vellet ponere vitam,
   Se morti tradens, me superesse volens.
Ut legitur (Ezech. I) Litteris animalibus esse beatis,
   Si starent oculi ante, retroque mihi:
Tot non sufficerent, quantum mihi flere liberet,
   Quamlibet intra me flumen et esset aquae.
Hieremiae sancti me deploratio libri
   [Col. 0570D] Corde tenus tangit, utque propheta gemit.
Ecce querelosis sit fas mihi dicere verbis,
   Dixit ut arctatus, Christe, sophista tuus.
De me magnificos (Thren. I, 15) tuleras sanctissime cunctos,
   Et teris electos cum ditione meos.
Ipse ideo plorans lacrymarum duxero lymphas,
   Solator longe quod mihi factus abest.
Sum vir ego certe, qui jam contemplor abunde,
   Cernens aerumnam pauperiemque meam.
Hic volo, quem scribit, quemque ipse Theologus addit,
   Ad me solandum ponere versiculum.
O tua sancta satis, Domine, est miseratio grandis,
   Quod non consumpti falce (Apoc. XIV) metente sumus.
[Col. 0571A] Rhetoris eximii sed fabor voce Severi:
   Imperitare mihi quin doleam nequeo.
Haec eadem posuit praedictus famina scriptor,
   Martini sacrum commemorans obitum.
Discipuli Paulum narrantur plangere vivum (Act. XX),
   Ex his disjunctus cum petiit pelagus.
Plangitur anne magis disjunctus vortice mortis,
   Qui pelagus petiit, quo. . . non rediit?
Qui revocare valet te, pro te, Lazare, deflet (Joan. XI).
   Ergone jure gemit; qui revocare nequit?
Turba beatorum Messiae discipulorum,
   Cum se praedixit vadere, moesta fuit.
Haec inquit, dicens: scio vos existere tristes (Joan. XVI):
   Sed vobis multum proderit ire meum.
Si sic discipuli Jesu sunt moestificati,
   [Col. 0571B] Cum sibi profuerat hic quod ad alta meat:
Cui multum periit, quod frater charus abivit,
   Creditur has lacrymis posse carere genas?
Jam solare, Pater, me, te precor indigus, aeger,
   Lassum (Isa. L) ut sustentes, vox jubet alma tibi.
In sortem cecidit tibimet plaga climatis austri (I Reg. XXX),
   Debes, qui fugiet, pane cibare tuo.
Ad te confugio, pastum partire misello
   Panis egestate ne moriatur inops.
Causa mihi restat, quae . . . cor turbine sanat,
   Funere fraterno, qua relevabor ego.
Illud cum recolens . . . animaequior exsto,
   Quod, cum migrarat, pontifices aderant;
Cum quibus ipse suum pertractans saepe recessum,
   Res discessuri ordinat ipse sibi.
[Col. 0571C] In mundum ut venit, sic nudus pene recessit,
   Qui prae se misit omne quod hic habuit.
Cumque diuturno coquerentur membra camino,
   Ultima vix tenuis haeserat osse cutis.
Tunc igitur veterem deponens martyr homonem,
   Coelo reddiderat, quod Deus inde dabat.
Hanc dixi causam moesti lenire querelam,
   Quam me fraternus cogit habere obitus.
Insuper hoc certe, quod Patres constituere,
   Quos Dominus junxit, quando beatus iis;
Denique commoti tractare pericula mundi,
   Casu quem cernunt, cautius incipiunt.
Tunc sanxere diem fieret quae septima fratris,
   Omnes perficere cum prece si agape [(452) 1Kb] .
Sic cum veniret quae lux tricena maneret,
   [Col. 0571D] Ritu consimili hanc statuere coli.
Annuus utque diem circus revocabit eumdem,
   Rursus agunt precibus hoc pietatis opus,
Praesul cum reliquis et tu reminiscere fratris,
   Cui vivens fidit, fisus et ille fuit.
Pectore sincero nos temet amavimus ambo,
   Unice confusi exstitimusque tibi.
Ambo germani te poscimus auxiliari.
   Hoc mihi succurris, si memor ejus eris.



[(453) 1Kb] Salomonis episcopi Tetrastichon, quo carmen Waldrammi mittit ad Dadonem episcop.


Hic tibi scripturam praesul, subjungo legendam
   [Col. 0572A] Quidam [(454) 1Kb] suspirans qua mea damna gemat.
Qui, cum moerorem ferret mihi plaga recentem,
   Primum condoluit, cumque gemente strepit.
Post haec humanae proponens debita vitae,
   Me sufferre monet quae toleranda manent.
Tu quoque sic facito, mihi par per utrumque maneto.
   Post fletum tandem me, rogo, fac hilarem.



[(455) 1Kb] Versus Waldrammi ad Salomonem episcopum, quos Salomon ad Dadonem mittit.


Planctus Rachelis (Jerem. XXXI) plebs mecum lugeat omnis,
   Et velut ob Joseph, Israel ipse dolet (Gen. XXXVII).
In campo Magedon (Zach. XII) fuerat ceu luctus Adremmon.
   [Col. 0572B] Josias migrat (II Paralip. XXXV): sic modo flere juvat.
Convenit ecce mihi cujusdam voce profari,
   Cui dolor, anxietas, moeror et intus erat (Ovid.).
Carmina qui quondam studio florente peregi,
   Flebilis, heu! moestos cogor inire modos.
Ecce mihi lacerae dictant scribenda Camoenae;
   Et veris elegi fletibus ora rigant.
Quis, rogo, non luget? quis se plangore coercet?
   Cum qui laetitiam amplificabat abest.
Qui faciem placidam reminisci quiverit illam,
   Non lacrymas fundens, nonque dolore madens?
Nobilis, ingenuus, primas, mediocris, egenus,
   Luctu communi, hunc flet ab orbe rapi.
Vera manent certe quae scribit canna poetae,
   [Col. 0572C] Qui cum perspexit acria mortis, ait:
Aspera conditio, et sors irrevocabilis horae,
   Quam generi humano tristis origo tulit.
Cujus quod sequitur lauta ratione politum,
   Ut relegas, Domine, hic libet inserere.
Ecce hoc triste nefas nobis genuere parentes,
   Coeperat unde prius, hinc ruit omne genus.
Primus Abel cecidit miserando vulnere caesus,
   Ac fraterna sibi . . . . .
Post quoque Seth obiit, sub Abel vice redditus isdem,
   Et quamvis rediit, non sine fine fuit.
Quid Noe memorem laudatum voce Tonantis;
   Quem gravis arca tulit, nunc gravis arca premit.
Sic quoque Sem, et Japhet justissima proles,
   Sancta et progenies, tale cucurrit iter.
[Col. 0572D] Quid patriarcha Abraham, vel Isac, Jacob quoque dignos?
   Cum de lege necis nemo solutus adest.
Melchisedech etiam Domini sacer ore sacerdos,
   Job quoque, seu geniti sic abiere sui.
Legifer ipse jacet Moses, Aaronque sacerdos,
   Alloquioque Dei dignus amicus obit.
Successorque suus, populi dux inclytus Iesus,
   Quos legitis libris occubere patres.
Quid Gedeon, Samson, vel quisquis in ordine judex,
   Mortem sub Domino judice nemo tulit.
Israelita potens David rex, atque propheta,
   Est situs in tumulo cum Salomone suo.
[Col. 0573A] Isaias, Daniel, Samuel Jonasque beatus,
   Vivens sub pelago, stat, modo pressus humo.
Princeps clave Petrus, primus quoque dogmate Paulus,
   Quamvis celsae animae, corpora terra tegit.
Semine ab humano cui nullus major habetur
   Vir Baptista potens, ipse Joannes obit.
Enoch, Eliasque hoc adhuc spectat uterque,
   Qui satus ex homine est, et moriturus erit.
Ipse Creator ovans cito surgens Christus ab umbris;
   Hic quia natus homo est, carne sepultus humo,
Quis rogo non moritur, mortem gustante salute?
   Dum pro me voluit sic, mea vita, mori.
Ergo quid hinc facimus, quod declinare nequimus,
   Cum nihil auxilii possumus esse rei?
Ploramus, gemimus, sed nec prodesse valemus,
   [Col. 0573B] Luctus adest oculis, est neque fructus opis.
Viscera torquentur, lacerantur corda tumultu:
   Sunt cari exstincti, flendo cadunt oculi.
Ecce vocatur amor, nec jam revocatur amator,
   Nos neque jam repetit, quem petra mersa tegit.
Ibimus ergo omnes alia regione locandi,
   Ibimus ad patriam, quos peregrina tenent.
Ne, reverende Pater, ne casu. . . esto,. . .
   Non hunc flere decet, quem paradisus habet.
Quod jubet omnipotens, non possumus esse rebelles,
   Forte Deum contra est illius acta dolens.
Illius ecce sumus figmentum, et spiritus inde est:
   Cum jubet hinc imus qui sumus ejus opus.
Accipe solamen (Joan. XVI) quod scis spondere creantem:
   In me qui credit non morietur (Joan. VIII), ait.
[Col. 0574A] Spondet adhuc etiam, nullus cui detrahat unquam:
   Quae duo deposcant, ut sibi danda sciant.
Si duo de vobis (Matth. XVIII) votis concordibus, aiens,
   Implorant aliquid, hoc Pater ipse dabit.
Si possint rari Domino praestante mereri,
   Quae precibus poscunt; quid numerosa queunt.
Turba sacerdotum, monachorum corpus inerme,
   Nonnae cum viduis, pauper, inopsque phalanx,
Clerus cum vulgo, vilis cum divite summo,
   Cum majore minor, cum puero senior?
Commendant animam Jesu cum questibus ipsam
   Fratris Germani, Domine beate, tui.



Distichon Salomonis, quo sequens carmen ad Dadonem mittit.


[Col. 0574B] Rursus, sancte Pater, tua me dilectio cogit
   Scribere doctiloqui verba perita viri.



Versus Waldrammi [(456) 1Kb] ad Salomonem, quos Salomon ad Dadonem misit.


Esto virile decus, patienter vince dolores,
   Quod non vitatur, vel toleretur onus.
Talis erit populus, qualem te viderit esse,
   Deque tua facie plebs sua vota metit.
Denique Job natos septem uno triste sub ictu
   Amittens, laudes rettulit ore Deo.
Femina bis felix pia mater Machabaeorum,
   Natos septem uno funere laeta tulit.
David Psalmigraphus cum natum amisit amatum,
   Mox tumulo posuit, prandia festa dedit.
Haec girata manu, necnon percensita censu,
   Fors moerore tuum, domne, levant animum.




ANNO DOMINI MCCCCXX.
WALDRAMMUS ARGENTINENSIS EPISCOPUS




[Col. 0573]
NOTITIA HISTORICA IN WALDRAMMUM.
(Gall. Christ. tom. V, pag. 787.)

[Col. 0573D] »Vir magnificae sanctitatis,« ut loquitur Wymphelingus, obtinuit ab imperatore Arnulfo, sive Noricorum duce, ut alibi vocatur, Novientensem abbatiam, e qua mox depulit Hartmannum abbatem, eique successorem dedit Helmerium monachum, in cujus gratiam habetur in chartario hujus monasterii praeceptum ejusdem Arnolfi, datum anno regni ejus septimo, hoc est anno circiter 894, in quo Waldrammus noster memoratur. Sedit anno sequenti [Col. 0574D] in concilio Triburiensi, ac post decem annos defunctus est, ex Chronico Reginonis ad an. 905 in haec verba: »Per id tempus Waltrammus Strasburgensis Ecclesiae, et Luidhelmus Tullensis Ecclesiae praesules, migraverunt a saeculo, quibus successerunt in pontificali cathedra Otbertus in Strasburgensi civitate, et Drogo in Tullensi.« Et hoc quidem anno, ut idem Regino scribit, rex urbem Strasburgensem adiit, et episcopum ac plebem [Col. 0575A] inter se dissidentes ad concordiam revocavit. Idem habet chronographus Saxo apud Ekkardum, pag. 238, nisi quod ea refert ad annum 906. [Col. 0576A] Caeterum hoc anno 906, R. P. Laguille die 13 Aprilis, Wymphelingus die 12, Waldrammi mortem consignant.




[Col. 0575]
WALDRAMMI CARMINA.

Vide supra in SALOMONE Constantiensi. Carmina utriusque, propter arctam quam inter se habent connexionem, disjungere noluimus.




ANNO DOMINI DCCCCXX.
ODILO MONACHUS S. MEDARDI SUESSIONENSIS.




[Col. 0575]
NOTITIA HISTORICA.
(Apud Fabricium, Biblioth. med. et inf. Lat.)

[Col. 0575B] ODILO monachus S. Medardi apud Suessionenses in Gallia ord. Bened. circa A. 930 scripsit ad Ingrannum coenobii sui decanum, postea anno 932 episcopum Laudunensem, de translatione reliquiarum S. Sebastiani martyris et Gregorii M. papae in Suessionense S. Medardi A. 926 facta, quod sine nomine auctoris edidit Bollandus tom. II Januarii 20, pag. 278-295; sed auctori restitutum suo et praefatione ejusdem locupletatum Mabillonius saec. IV. Benedictin., pag. 383. Verum epistolam ad eumdem Ingrannum de adventu et susceptione corporum SS. martyrum Tiburtii Marcellini, et Petri, Marcelliani et Marci, [Col. 0576B] Probi et Hyacinthi, Marii et Marthae, Audifax et Abacum, Abdonis et Sennis, editam ab eodem Mabillonio pag. 411, supposititiam et nullius fidei esse disputat Papebrochius in Actis Sanctorum, t. i. Junii 2, pag. 206, seq. Praeter haec scripta a Fabricio indicata, Scriptores Historiae Litterariae Gallicae memorant ejusdem epistolam a P. Martene vulgatam ad Hucbaldum monachum S. Amandi, sicut et eidem vindicandos censent sermones tres, quos sine nomine auctoris vulgatos legimus in Bibliotheca Floriacensi, tom. II, pag. 136. Vide Historiam illam ibidem tom. VI, pag. 175.




[Col. 0575]
ODILONIS MONACHI LIBER DE TRANSLATIONE RELIQUIARUM S. SEBASTIANI MARTYRIS ET GREGORII PAPAE IN SUESSIONENSE SANCTI MEDARDI MONASTERIUM.
(Acta Sanctorum ordinis S. Bened., tom. V.)





MABILLONII OBSERVATIONES PRAEVIAE.

[Col. 0575C] Libelli sequentis, quem, excepta praefatione, in lucem edidit Joannes Bollandus sub Anonymi nomine, auctor videtur Odilo monachus Medardensis, Ingranno monasterii decano, Carolo Simplice regnante. In pervetusto enim codice membraneo venerabilis viri Claudii Jolii, canonici ac cantoris ecclesiae Parisiacae, qui codex olim fuit monasterii S. Medardi, huic libello praefigitur ista inscriptio: EPISTOLA OYDILONIS AD INGRANNUM, et est alia etiam ejusdem Odilonis lucubratio ad ipsum Ingrannum de translatione sanctorum martyrum Tiburtii, Marcellini, [Col. 0576C] etc., quam postea exhibebimus. Corrigenda proinde inscriptio codicis Resbacensis, in quo subjectus liber Rodoino auctori tribuitur. Errandi occasio nata est ex conclusione libri, ubi Rodoinus schedulam de Sebastiani miraculis reliquisse memoratur. Porro Ingrannus decanus vivebat procedente saeculo decimo, ut constat ex Frodoardi Chronico ad annum 932, quo »Ingrannus decanus monasterii sancti Medardi episcopus Lauduni ordinatus« fuisse perhibetur. Ubi observare convenit, tum temporis pleraque monasteria, quibus impositi erant saeculares [Col. 0577A] abbates, administrata fuisse per decanos monachos, quos etiam pro-abbates et praepositos nonnunquam appellabant.

2. S. Sebastiani translationem, quae prae manibus est, celebrarunt auctores graves et aequales, in primis Eginhardus in Annalibus ad annum 826, cujus testimonium Odilo refert in sua praefatione; et Wandalbertus in suo Martyrologio, tum XIII Kal. Februarii, tum V Idus Decembris, quo scilicet die facta est, in haec verba:

Sebastianum quinis celebramus ab Urbe
Translatum, proprio quo Gallica rura patrono
Exsultant, ingens templum cui surgit et ara,
Antiquosque nitent aequantia culmina fastus.
Partem duntaxat S. Sebastiani reliquiarum translatam eo fuisse scribit Ado Viennensis episcopus in Chronico, cui Baronius aliique astipulantur. Ex his reliquiis in Galliam delatis pars Floriacensibus nostris concessa est, teste Adrevaldo in libro de [Col. 0577B] Miraculis S. Benedicti, cap. 28, nimirum coxendicis ossa duo hactenus asservata; pars sudarii Magnilocensibus ex sequenti capite 41, aliae penes Medardenses nostros manserunt ad annum usque 1564, quo Calvinistae furentes sacra lipsana foede violata proculcarunt die 27 Septembris: a piis quibusdam hominibus collecta, uti et sancti Gregorii sanctique Medardi, et Catharinae Borboniae parthenonis Suessionici B. Mariae pro tempore commendata, postea Carolus de Rossiaco Suessionensis episcopus auditis testibus approbavit, et tribus capsulis reclusit, uti legitur in commentario Alexandri Salnovei monachi et eleemosynarii Medardensis, apud Bollandum.

3. Eodem etiam corpus S. Gregorii papae translatum esse tradit Odilo infra cap. 15, quod de parte tantum corporis explicandum esse censet Baronius. Certe Carolus, cui cognomen Calvus, »cum Suessonicam peteret urbem anno 842, monachi de sancto [Col. 0577C] Medardo occurrerunt illi, deprecantes ut corpora sanctorum Medardi, Sebastiani, Gregorii, Tiburcii, Petri et Marcellini, Marii, Marthae, Audifax et Abacuc, Homesimi, Meresinae et Leocadiae, Mariani, Pelagii et Mauri, Floriani cum sex fratribus suis, Gildardi, Sereni, et domni Remigii Rothomagorum archiepiscopi, in basilicam ubi nunc quiescunt, et jam tum maxima ex parte aedificata erat, transferret. Quibus acquiescens, inibi remansit, et uti postulaverant, beatorum corpora propriis humeris cum omni veneratione transtulit. Insuper et villam quae Bernacha dicitur, rebus ejusdem ecclesiae per edictum addidit.« Eamdem rem probat caput 20 libri primi de Vita Gosuini abbatis Aquicinctensis, qui in Medardino coenobio aegrotans, »videre sibi visus est de loco Sanctuarii virum egredi secus mausoleum, quod beati Gregorii creditur ossa continere,« a quo et sanatus est. Quo facto Gregorius »tam abbati Gaufrido quam quibusdam claustralium voluit [Col. 0577D] quod acciderat non taceri, quatenus de miraculi perpetratione, de superborum confusione, qui dicerent Gregorium non esse in loco illo, de exaltatione ecclesiae suae hilariores redderentur.« Ad haec Gregorii in ecclesia Medardensi quiescentis meminit Joannes Saresberiensis in epistola 159, ubi Senonensis (ut puto) archiepiscopus »in procinctu ferendae sententiae« contra vexatores Thomae Cantuariensis pontificis constitutus, »iter arripuit ad urbem Suessionum orationis causa, ut beatae Virgini, cujus ibi memoria celebris est, et beato Drausio, ad quem confugiunt pugnaturi, et beato Gregorio Anglicanae Ecclesiae fundatori, qui in eadem urbe requiescit, agonem suum precibus commendaret.« De translatione Gregorii per Gregorium papam IV facta legendi Anastasius et Joannes Diaconus; de translatione vero ejus capitis in Senonense monasterium sancti Petri legendi Clarius, Odorannus, et maxime socii Bollandiani in suo Martio; ubi notant [Col. 0578A] caput sancti Gregorii papae, primi an secundi, creditum asservari in ecclesia ejus nominis Constantiae ad Rhenum et Ulissipone in Lusitania. De aliis sanctorum reliquiis saeculo nono in Medardense monasterium translatis inferius post hunc librum; nunc vero de istius coenobii origine breviter agendum est.

4. Sancto Medardo Noviomagi ad Oesiam rebus humanis exemplo, et apud Suessionas sepulto, Clotarius primum cellulam seu oratorium ex virgultis, dein basilicam fabricare coepit circiter annum 560, quam postea Sigibertus filius ejus explevit atque composuit, teste Gregorio Turonico episcopo, tum in libro de Gloria conf., cap. 95, tum in Historiae lib. IV, cap. 19. Basilicae situm ad urbis Suessionicae prospectum orientalem ita describit auctor anonymus saeculi decimi in libello de Miraculis sancti Medardi, tomo X Spicilegii: »Erat autem illud rus quo haec agebantur, ex ditione regalis fisci, cui Croiacus (Crouy) vocabulum est, ex antiquo profano idolorum [Col. 0578B] cultui mancipatum. Nam et usque haec Danorum tempora bifrons lapideus magnae latitudinis ante fores sacrae aedis in eodem loco perstitit. Eruderato itaque agro et in planum redacto, construitur nobile mausoleum receptui tanti hospitis dignissimum: encaeniatur locus, in quo sacrum Christi ovium famosissimum toto orbe erat alveare futurum;« id est coenobium monachorum, quos eo in loco primitus institutos a Sigiberto fuisse demonstrat V. C. Adrianus Valesius in Disceptationis de Basilicis cap. 6, et in Defensionis priori parte, cap. 9. Hinc Paschasius Radbertus in lib. III Expositionis in psalmum XLIV, agens de Suessione civitate, quam Vesonam non semel appellat: »Habet, inquit, ad orientem sui nunc castra monachorum cum suis sanctis confessoribus atque martyribus.« In ea basilica sepulti Clotharius et Sigibertus; et Pippinus Caroli Magni parens in regnum levatus a Francis dicitur in brevi Chronico monasterii, quod Chronicon exstat [Col. 0578C] in Spicilegii tomo II. Cum angustior esset basilica quam ut confluentium populorum turbam capere posset, eam Hilduinus abbas et sacri palatii archicapellanus, juvante Ludovico Augusto, in ampliorem formam instauravit, quam postea Sigefridus rex Nortmannorum incendio tradidit circiter annum 886, ut legitur in primo Chronico de gestis Normannorum apud Chesnium. Et tamen Henricus dux, quem Carolus imperator auxilio Parisiensium miserat, a Nortmannis caesus, anno insequenti »in basilica sancti Medardi sepelitur,« testante Reginone in chronico. De instauratione et incendio praedictis ita scribit Anonymus jam citatus in Spicilegii tomo VIII: »Nemo sane autumet hanc esse basilicam,« a Sigeberto scilicet aedificatam, »quae olim a Chludovico Caesare coepta, nuper est a Marcomannis exusta. Verum illa prior a Sigeberto rege patrata, ob frequentiam populorum propter omnigenum virtutum insignia ad memoriam egregii martyris Sebastiani [Col. 0578D] confluentium, a Rodoino tunc praeposito ejusdem coenobii Augusta praeceptione, cooperante semper bonae memoriae Hilduino archicapellano abbateque jam dicti monasterii funditus destructa, et in maximo ambitu augustius est instaurata.« Istius instaurationis meminit Nithardus num. 3. Quis post Nortmannicam cladem loci restitutor fuerit, mihi incompertum. Ecclesia quartum innovata, »anno 1131 dedicatur ab Innocentio papa secundo in honore beatae Mariae semper virginis et sanctorum apostolorum et martyrum, et in honore beati Medardi episcopi et confessoris Idus Octobris.« Quae saeculo proxime elapso a Calvinistis foede temerata, denuo restituta est nostro saeculo, quo monasterium congregationi sancti Mauri addictum feliciter perseverat. Isthic illustria facta insignesque eventus contigere; floruerunt viri sancti ac pii non pauci: quae omnia his observationibus comprehendi non possunt. Nam eo loci, praeter jam dicta, exauctoratus Ludovicus [Col. 0579A] Augustus; Pippinus Aquitaniae rex jussu Caroli Calvi tonsus; Hirmintrudis Caroli uxor ab episcopis coronata; et Rodulfus rex dictus, teste Frodoardo in Chronico. Concilium inibi ab Hincmaro habitum, in quo lata sententia adversus monachos duos, qui Pippinum inde subduxerant. Ibi etiam synodum habuit Innocentius papa secundus.

5. Istuc vitae perfectioris desiderio secessere Leidradus archiepiscopus Lugdunensis; Marcus Scottus episcopus saeculo nono: quo etiam abbas sanctus Rodulfus, post archiepiscopus Bituricensis, loco praefuisse memoratur. His etiam adjungitur Hugo Caroli Magni, ut putant, filius, abbas Novaliciensis. Praeterea vixerunt eo in coenobio sancti Arnulfus et Gerardus abbates saeculo XI, Goswinus prior saeculo XII. Hic observanda nonnulla de Marco Scotto episcopo, qui saeculo nono vixit.

6. »Marcus Scotigena episcopus temporibus Grimaldi canonici abbatis, Harmuto ejus quasi pro [Col. 0579B] abbate, Gallum (id est monasterium sancti Galli) tanquam compatriotam suum Roma rediens visitat,« inquit Ekkehardus Junior in cap. 1. »Comitatur eum sororis filius Moengal, postea a nostris Marcellus diminutive a Marco avunculo suo sic nominatus: hic erat in divinis et humanis eruditissimus. Rogatur episcopus loco nostro aliquandiu stare: allecto nepote, diu secum deliberantes, vix tandem consenserunt.« Id factum regnante Carolo Calvo. Post haec Marcus in monasterium sancti Medardi se recepit, »cum illic vigeret praeclara monachorum congregatio, quorum honesta celebrabatur institutio,« ut scribit Lisiardus in Vita sancti Arnulfi episcopi Suessionensis, Hericus Antissiodorensis monachus, Marci aequalis, in libro de miraculis sancti Germani Antissiodorensis episcopi, cap. 55, Marcum vocat »sanctum senem, qui natione quidem Britto, educatus verum in Hibernia, post longa pontificalis sanctitatis exercitia, ultroneam peregrinationem [Col. 0580A] sibi indixit. Sic traductus in Franciam. piissimique regis Caroli munificentia illectus, apud beatorum Medardi et Sebastiani coenobium anachoreticam exercebat vitam, singularis nostro tempore unicae philosophus sanctitatis.« Et sancti Germani miraculo verbis ipsius Marci relato, ita subdit Hericus: »Haec ita apud Britanniam catholicis litteris contineri praedictus mihi episcopus jurisjurandi interpositione firmabat: cujus probitatem quisquis expertus est, verbis illius fidem cedere nullo modo dubitabit.« Ex quibus intelligitur Marcum fuisse virum sanctum, cujus gratia non immerito hic tantisper gradum sistere visum est.

7. Regulam sancti Benedicti monachis ejus loci a primordiis impositam fuisse sententia fuit Rothadi eo nomine primi Suessionensis episcopi, qui in quodam privilegio ait, Reges in tantum extulisse monasterium istud, »ut omnibus locis sui juris eum praeficerent, nullique intra Gallias religione, scientia [Col. 0580B] opumque copia habeatur secundus, et fratres ex nobili genere Deo servientes sub regulari et monastica sancti Benedicti Regula ibidem agregassse.« Certe in jam citato concilio Medardensi Patres causam duorum ejus loci Monachorum, SECUNDUM REGULAM SANCTI BENEDICTI, examinaverunt anno 853, quo fere tempore Hincmarus Rhemorum antistes Rothado Suessionensi episcopo scribit »pro ordinatione monasterii sancti Medardi, et restituenda in eo Regula.« ex Frodoardi lib. III, cap. 21; idemque etiam epistolam direxit monachis ejusdem coenobii »pro Hainoardo monacho, qui veniam pro excessibus suis apud regem postulaverat;« et cap. 25. Denique quam regibus acceptum fuerit monasterium sancti Medardi exinde patet et quod palatium habuerint monasterio contiguum, infra cap. 40, et quod loci monachos exemerint a quovis onere donorum et militiae, quod paucis concessum erat.



ODILONIS EPISTOLA AD INGRANNUM.
[Col. 0579]

[Col. 0579C] Merito magnificae fidei reverendo, omniumque laudum praeconio efferendo, Ingranno, Odilo [(457) 1Kb] omnium sub norma coenobitalis disciplinae degentium peripsema.

Suscepto paternitatis vestrae minime spernendo imperio, fateor, stupens haereo. Licet enim monachile cingulum in agonia spiritualis militiae professus sim, et ad omnia, tametsi difficilia imponantur, paratum me esse debere decretum sentiat regulare; ingenue tamen testor ad exsequendum quid injungitis nequaquam me fore idoneum. Exigitis enim ut qualiter, quove ordine agonistae fortissimi, domni scilicet ac piissimi protectoris nostri Sebastiani, virtutiferum corpus ad nos usque perlatum sit, quaeve virtutum insignia et miraculorum magnalia cunctisque saeculis admiranda gesserit, litteris festinato alligare satagam. Grande quidem opus et sui magnitudine adeo praestans, ut humanae inbecillitatis vires excedat. Quod quidem nec ipse, si vulgo, ut aiunt, Homerus emergeret, explere posset: quanto minus ego tantillus sermone imperitus et [Col. 0580C] grammaticae disciplinae omnimodis expers, qui nec quidem, ut ita dixerim, ipsos aiones (sic in Joliano etiam) ad liquidum addiscere valui? Si tam grande onus flebilibus humeris imposuero, ante mei sub fasce ruendum erit, quam gressu aliquo libere incedendum. Oportuerat denique me tantae rei magnitudinem diu expendere, et si quid pulchritudinis hujusce materiei dignis sensibus concipere possem, prius explorare; dehinc auxiliante Domino, si facultas explorata suppeteret, quod injungebatis arripere. Ast cum praesens habeatur is qui Italiam praeproperus haec quae scribenda sunt perferre debeat, et vestra instantia in procinctu maturandum opus expostulet, librandum est vestrae sanctitati, ut si perficere nequivero quod jubetis, non mihi imputetis qui tantum opus subii, sed vobis qui subire fecistis. Neque in eo verborum falcra, non eloquii venustatem attendatis; non enim qualiter quantumve volui, sed feci qualiter quantumve potui: et licet rustice, vera tamen edidi. Ut enim egregius doctor Hieronymus ait: »Tolerabilius est vera [Col. 0581A] rustice, quam falsa diserte proferre.« Sed mirari non desino, quomodo tot immensa sidera, tam ingentia et cunctis saeculis admiranda virtutum insignia, quae per hunc speciali privilegio semper honorandum, excolendum ac venerandum martyrem suum Christus operari dignatus est, in laudabili silentio [(458) 1Kb] usque ad hanc supprimi quiverint aetatem: maxime cum notum sit istius [al., hujus] sanctae congregationis alumnos animi sapientia et faceta urbanitate semper fuisse profusos; nisi forte id recipiamus, quod et ita esse ratione non spernenda conjicitur, divina miracula ex assiduitate viluisse. Et dum hoc in loco continua signorum frequentia magis magisque fruerentur, et miris semper miranda succederent, recentium copia delectati, praeterita, quae et [Col. 0581B] numerum ipsum transgredi dicebant, litteris alligare inofficiosum et minus utile opinantes, torpenti studio obmisere. Sed Agenardus, cognomento Sapiens, ea qui tempestate habebatur insignis, hujus reverentissimi coelicolae mentionem in gestis Caesarum Caroli Magni et filii ipsius Ludovici faciens (EGINH. in Annal.), inter alia quae annotivo cursu dictabat, non inoperosum duxit mortalia acta inmortali astipulatione roborare, ita dicens: »Dum haec aguntur, Hilduinus abbas monasterii sancti Dionysii Romam mittens, annuente precibus ejus Eugenio sanctae sedis [Col. 0582A] apostolicae tunc praesule, ossa beatissimi martyris Christi Sebastiani accepit, et ea apud Suessionensem civitatem in basilicam sancti Medardi collocavit, ubi dum inhumata in loculo in quo allata fuerant, juxta tumulum sancti Medardi jacerent, tanta signorum ac prodigiorum multitudo claruit, tanta virtutum vis in omni genere sanitatum per divinam gratiam in nomine ejusdem beatissimi martyris enituit, ut a nullo mortalium eorumdem miraculorum aut numerus comprehendi, aut varietas verbis valeat explicari. Quorum quaedam tanti stuporis esse narrantur, ut humanae imbecillitatis fidem excederent, nisi certum esset Dominum nostrum Jesum Christum, pro quo idem beatissimus martyr passus est, dignoscitur omnia quae vult, facere posse per divinam omnipotentiam, [Col. 0582B] in qua illi omnis creatura in coelo et in terra subjecta est.« De his Agenardus ita: Hinc, Pater aequissime, tua benedictione donatus, tuisque beatissimis meritis praemunitus, quantum ipso eximio martyre juvante divina faverit clementia, praeceptioni vestrae humilis exsecutor parere curabo; et quia non obedire culpabile judicatur, et quod non est posse, velle praesumere praesumptibile dicitur; malo de imperitia potius quam de contemptu edicti regularis a quoquam suggillari.



[DE TRANSLATIONE RELIQUIARUM.]

RELATIO MEMORABILIS, cunctisque Galliarum populis solemni eam devotione recolentibus perenniter profectiva, qualiter beatissimi Sebastiani venerabile corpus a Ludovico Caesare imperatore et ab Eugenio sanctae Romanae sedis pontifice concessum, in Galliis denique translatum et apud Suessorum civitatem perlatum, honorifice susceptum atque depositum est die V Iduum Decembrium.




CAPUT PRIMUM.
[Col. 0581C]

Anno incarnati Verbi octingentesimo quarto decimo, divae memoriae Ludovicus Caesar imperator Augustus, Caroli Magni filius, post lacrymanda saeculis omnibus patris fata suprema, totius monarchiae principatum Francorum praejudicio adeptus, nullo adversum se opposito compacti regni sceptris fruitus ac stemmate donatus, universis quaquaversum applaudentibus paterno est solio collocatus. Qui cum per immensae dignitatis gloriam fascibus imperialibus praepolleret, beatarum virtutum quibus nunquam exui praevalet, immortalibus infulis se magnificentius exornare procuravit: praecipue memoriam ac patientiam in omni actione sua circumplexus, sed et futurorum nonnunquam praescius. Hic inter cunctos [Col. 0581D] imperii sui primates, quos consilio suo asciverat, Hilduinum abbatem reverentissimum, virum quoque omni probitatis genere permodestum omnique sagacitate et industria praeditum, justitia conspicuum, sanctitate praeclarum, in tantum amavit et extulit, ut ei specialius quidquid secretius tractandum esset committeret, eumque archicapellanum in omni imperio suo constitueret. Hic itaque venerabilis abbas [Col. 0582C] inter plurima quae ei augustali benignitate commissa fuerant monasteria, habebat in prospectu urbis Suessorum coenobium nobile, quod Clotarius quondam rex Francorum filiusque ejus Sigebertus in honore beatissimi Medardi confessoris Christi magnis construxerant sumptibus; in quo et ejus sacratissima membra tumulaverant. Hujus ergo loci fratres Pater Hilduinus videns monasticae religione pollere, et ecclesiasticis eruditionibus assuescere congratulans, eorum plurimum delectabatur provectibus, et, ut magis magisque ad perfectionis culmen tenderent, monitis salutaribus sedulo hortabatur. Denique tanto amore ac diligentia locum ipsum excoluit, extulit opibusque ditavit, ut nulli intra Gallias religione, scientia opumque copia haberetur secundus. [Col. 0582D] Hujus tunc sanctae congregationis praepositus Rodoinus habebatur, vir sagax, cujus astutiae et ingenio neminem nostri temporis aequandum puto. Hic ob meritum suae fidelitatis, collatae sibi divinitus industriae tantam familiaritatis gratiam ab eodem Patre sanctissimo Hilduino est consecutus, ut eum omnibus monasteriorum praepositis, qui suae ditioni subjacebant, praeferret. Hinc, fama vulgante, celebre [Col. 0583A] nomen ejus in aula regis habebatur. Itaque Deo amabilis imperator, comperta viri istius industria, privatim publiceque eum honorare coepit, liberam ei concedens facultatem, ut quidquid sibi aut loco cui praeerat utilitatis aut commodi reperisset, absque ullius consultu ad ejus tribunalia deferens, extemplo consecuturus esset. Nec multo post per divinam clementiam tantam ab eodem adeptus est gratiam, ut eum tam pro amore pii Patris Hilduini in cujus obsequio aulam regiam frequentabat, quam et pro sagaci industria qua singulariter praeeminebat, si quando de regni utilitatibus tractandum esset, eum inter eos qui a secretis erant libenter admitteret.



CAPUT II.

[Col. 0583B] Ea tempestate praedictus Pater Hilduinus apicem, sicut jam diximus, in omni Augusti monarchia super omnes sui habitus retinebat. Quod quidem officium suae excellentiae dignitati congruum, acris ut erat ingenii, decente satis exercitio administravit. Qui a piissimo Caesare ad quorumdam improbitatem compescendam qua adversus summum antistitem Eugenium intumuerant, Romae delegatus, sic judicium omne prudenti examinatione exercuit, ut et Caesaris jussum expleret, et pontifici satisfaceret, et eos qui contra hunc superbe intumuerant, sedata eorum contumacia, pacatos redderet et quietos. His rite patratis, clamor Urbis in favorem tanti Patris attollitur, imperialia judicia approbantur, clementia per virum operata laudatur, pontificis amor ac [Col. 0583C] devotio erga venerabilem ubertim succrescit Patrem, et ut in hujus dignitatis honore longo vivat tempore senatus omnis Ecclesiae summa implorat devotione. Junguntur precibus multigena munera, quae tanta ac talia a quibusdam percepisse narratur, ut pretium excedere viderentur. Benedictione itaque petita et obtenta, apostolorum principem sibi adfuturum orantes, consecuta repedandi licentia iter arripuere Deo favente ad propria. Interea hi qui eum familiarius unico diligebant amore, aegre ferebant ejus absentiam, videntes extra placitum quorum sperabant tardius regredi. Spe incerta dubii repente audiunt non sine magno gaudio partes eum jam Galliarum adisse. Roduinus interea et sui, Patri ut erat fidissimus, quia res ei singulariter incumbebat, [Col. 0583D] universa cum apparatu honorificentissimo inobviam sui desiderabilis proficiscitur patroni, tandemque reperto et reviso, moerore quo afficiebantur abjecto, paternis ab eodem amplexibus excepti, ingenti admodum exsultatione recreati, diu optatis perfruuntur gaudiis.



CAPUT III.

Post paternos amplexus et oscula praedulcia, de his quae sibi accidissent avide percunctantibus prolixum habuit narrationis sermonem, qualiter quove honore a domno apostolico et a senatu sanctae Romanae Ecclesiae fuerit exceptus; qua auctoritate et censura quorumdam garrulitate repressa, qua adversus sacrum antistitem contumaces exstiterant, et [Col. 0584A] jus imperiale servaverit, et apostolicis sanctionibus paruerit, et utriusque partis censor aequissimus fuerit, quamque ab omnibus Romanorum primoribus bene usus sit, et amicabiliter obligatus. Denique et hoc quod et sibi praecipuum, et suis erat gratissimum, quae cum gratia ejusdem domni Pontificis etiam speciali contubernio ejus amicitiae copulam habere meruit. Denique quidquid illud est, quod aut prospere cessit, aut eventu fortuitu moleste accidit, Dei ineffabilia in omnibus sibi adseveravit adfuisse praesidia. Sufficienter itaque Hilduino itineris ac legationis suae charissimis filiis referente discrimina, Roduinus ait: Gratias quidem omnipotenti Domino, Pater inclyte, habemus et agimus, quod universis ab eo latis prospere concessis, salvum te et incolumem [Col. 0584B] videre meruimus. Nempe et hoc noctu dieque si nos exaudire dignatus sit, sine interpolatione expostulavimus, etsi non nostro merito, quod nullum esse decernimus, tuae tamen fidei bono tuisque sacris meritis, Deo amabilis Pater, hoc nobis concessum coelitus jocundamur. Etenim quo in remoratione tua longaevior fuit molestia, eo quia prosper fuit successus, in rei exhibitione hilarior exstat laetitia, qua utinam te valente patrono nos contingat perfrui, quousque vitalis flatus hos rexerit artus. His pius Pater Hilduinus alloquiis illectus ac plurimum jocundatus, coepit serere sermonem de dignitate apostolica ac religione ecclesiastica, et de cultu Sanctorum, quorum infinita multitudine urbs Romana pollebat, recensens quorumdam ipsorum agones, [Col. 0584C] merita quoque et nomina. His ergo jocundis recordationibus sibi blandiens venerabilis Abbas in longum duxit sermonem.



CAPUT IV.

Interea Rodoinus, sagacis quia erat animi, ut reor, coelitus animatus, oculata cupidine loco cui praeerat in futurum prospiciens, ait: Paulo ante, mi Pater et Domine, sermocinante te dixisse praeripui, quidquid tibi conducibile aliquoties esset aut placitum, a summo papa sedis apostolicae inviolabili astipulatione perpetim esse concessum. Experiendum nobis est utrumnam habeat effectivam ejus pollicitatio clausulam. Certe, ut reor, evenire poterit ut aliquem eximii meriti ex his de quibus modo sermo habitus est, coelicolam vobis conferre non abnuat. [Col. 0584D] Quod si contigerit, quale vobis salubrius munus impertire valebit, quam opportunum etiam existeret, ut vestro in omnibus protectori sancto Medardo collega vestra procuratione daretur? Ipso enim uno duntaxat patrono fruimur. Erit autem hoc vestrae saluti idoneum ac memoriale sine fine mansurum, totiusque patriae perenniter profectivum. Summae reverentiae Hilduinus abbas gratulabundus Rodoino ait: Tuae religionis locum, quantum datur intelligi, nos subrigere et extollere plurimum persuadere conaris; nec improbo votum tuum, neque tuae petitioni dissentio, imo totum ingenium, quantum Deus annuerit, spondeo, teque hujus negotii exsecutorem esse decerno. Judicium tamen nobis ex hoc imperiale [Col. 0585A] expetendum est: cui si fuerit laudabile, tunc consequenter erit immutabile. Cui Rodoinus: Optimum, inquit, Pater, tuae sanctitatis decretum. Directis denuo procul a Caesare gloriosissimo ad deducendum venerabilem abbatem comitibus iter accelerari suadent, asseverantes magno imperatorem visendi eum desiderio affici. Hinc gratanter iter carpentes ad Aquas usque Grani [(459) 1Kb] pervenere palatii. Tunc catervatim hinc inde universi eum constipantes atque supra modum exsultantes, ad penetralia induxere Augustorum. Quo ut solito gratiose susceptus, omnem perfunctae legationis seriem pandit. Qua absoluta gratulatur admodum pro bene gestis Augustus, refert gratias, largitur et munera. Deposito imperii supercilio Augusta Judith, [Col. 0585B] celebris et famosa, procedit ex triclinio, solitoque affectuosius venerabilem excipiens abbatem, de ejus plurimum exhilarata prospero jocundatur reditu; cohors quoque omnis in ejus quasi in patris proprii laetatur regressu.



CAPUT V.

Postquam affatim gaudio sunt exhilarati, non immemor bonae memoriae Hilduinus (hoc enim ei epitheton inerat) quod a suo fideli Rodoino ei suggestum fuerat, captata opportunitate hoc ipsum Augusti auribus intimare curavit. Cui benignissimus ut erat imperator: Non tibi improbabile esse debet, quod a tuo nostroque fideli prompta dovotione suggeritur: erit enim hoc, si res effectum habuerit, non nobis solum, sed totius regni gubernaculis profuturum. [Col. 0585C] Quem ergo delegisti nobis congruentius expetendum? Evocatur Rodoinus regisque exhibitus praesentiae, de hoc ipso ab eodem conventus imperatore, ratam citamque reddidit sententiam dicens, Silvestrum quondam sacrosanctum antistitem, si vestrae sublimissimae libet majestati, arbitror expetendum. Accepto fert Augustus ejus definitum sermonem, itane omnibus complaceat assistentibus sciscitatur. Fit unus omnium in hac re consensus, et ut felicem obtineat exitum votis imprecantur unanimes. Annuit imperator libens, et ad hoc exsequendum, quantum divina faverit gratia, plenum spondet obsequium; dehinc dilectum sibi abbatem cum Rodoino de expeditione tanti itineris hortatur ac commonet, Rodoino arripiendi itineris certa praefigit spatia, quibus [Col. 0585D] excursis, ut ad ejus redeat praesentiam imperat. Ille patriam locumque repetit alumnum, non segniter intercessae dilationis tempore utens. Denique in procurandis tanto itineri necessariis, quidquid illud est quid Galliarum fertilis humus proferre amabilius consuevit, satis abundeque apparatum suum instruere satagens, maximam pecuniae summam aggregare studuit. Post haec diebus indultae dilationis expletis, ad Augusti praesentiam redit. Quo mox benignissime recepto epistolas nomine et annuli sui impressione signatas, de adipiscendis sanctorum jam dictis pignoribus omnifaria prece refertas, quibus [Col. 0586A] beatissimum Papam Eugenium rogabat Rodoino cum suis Romae deferendas contradidit, et ut pro virium capacitate laboris et ingenii studium ad hoc exsequendum impenderent, attentius commendavit.



CAPUT VI.

A Caesare his ita eleganter informati, et ultra quam de tanta dignitate aestimare poteras, praedulcibus osculis et sacris amplexibus viritim amplexati brachiis, gratiose dimissi, iter frustra arripiunt inscii. Lingonensem usque ad urbem denique pertendunt: in qua aliquantisper recreandi vires, aptissimum locavere tentorium. Hic ante fores matris ecclesiae quidam praevalida aegritudine graviter praereptus decubabat invalidus. Eadem ipsa nocte qua ibidem applicuerunt, post longa diurni doloris suspiria, [Col. 0586B] cum fessa membra inepto nimis sopore resolvisset, se coram inenarrabilis splendoris atque fulgoris nimii personam astare conspicit: aspectumque ejus non ferens, caput circumagens, nec mortali lumine reverberata oculorum acie praesentem intendere valens, ab eadem blandis nimium affatibus quidnam ibi ageret, quo eventu molestiam ipsam incurrisset percunctatur. Causam reddit incommodi, tempus exprimit. Ille rursum, an pristinae sanitati vellet restitui perquirit. Qui et sibi super hoc ingens esse desiderium, si aliquo modo id sperare posset, respondit. Cui ille virga quam manu gestabat aurea plagam locumque hospitii designans, Vade inquit, in suburbium istud, et hujusmodi quaesitos reperies viros Romam pergere disponentes: causam quam [Col. 0586C] moliuntur divinae non esse praedestinationis, mea ex parte innotesces. Ad quem ille tremebundus et anxius: Domine, quo te jubes nomine monstrari? Et ille: Ego sum, inquit, Sebastianus martyr, qui Romae pro Christi Dei confessione fustibus caesus occubui, qua et corpore hactenus sepultus jacui. Mea illis humana a Domino esse concessa, non ejus pro quo vadunt, noverint. Ad haec ille: Praeceptioni, inquit, tuae serenitudinis parere non renuens, quam libenter ad eos quae a te mihi jussa sunt perferre satagam. Illi forsitan me eos velle deludere, suspicata fraude calumniabuntur. Experimentum hujus rei, si a me exigere coeperint, quale jubes dare responsum? neque enim, ut reor, aliter eis persuaderi poterit. Tunc beatissimus martyr, exserto contra [Col. 0586D] eum brachio, manu potenti statim ut eum attigit, sanitati reparavit. Atque ita prosecutus: Sanus esto, inquit. Hocque tibi sit signum a me collatum, quod nulla prorsus ambiguitate erit rejectibile. Somno laetitia metuque fugato sospitate integerrima, verissima esse omnia quae audierat approbavit. Ita namque apparebat sanissimus, ac si nullius aliquando infirmitatis aestu fuisset infectus. Tunc ille ovanter universam perlustrans urbem et suburbana, jussos coepit quaerere viros, atque in sese deifica per sacratissimum martyrem operata publicare remedia. Hi qui eum ab heri et nudiustertius ad limina praedictae [Col. 0587A] basilicae seminecem jacere viderant, hinc inde fama facti concurrentes stupore ignotae restaurationis attoniti, Deo late vulgaribus concentibus gratias personabant. Tandem ipse diligenter perquisitos reperit viros: quos statim designatis recognoscit indiciis, et quae sibi imperata fuerant intrepidus enarrat, seque in astipulationem dictorum antesignanum palam praebet. At hi cum summa reverentia susceptis quae a beatissimo martyre dabantur mandatis in immensum exhilarati, vota gratiarum omnipotenti Deo persolvere, et sanctum pro beneficio sibi praestito conserta laude magnificare non cessant. Exinde retrogradis passibus itinera convertentes, paulatim reflectere conantur ad propria; auctoremque hujus negotii venerabilem Patrem Hilduinum [Col. 0587B] expetentes, rem divinitus gestam per ordinem pandunt, et ut per seipsum ad Augusti notitiam ad ipsum perferre dignaretur, anxie precantur. Diplomata quoque quae magni Silvestri praesulis rogabant pignora, demutari in expetitionem inclyti martyris Sebastiani obnixe deposcunt, et ne quid coepti itineris infortunium incurrant, maturari causam quantocius qua audent importunitate insistunt. Perfert vir spectabilis Hilduinus ad notitiam pii principis divinae legationis arcanum, pandit salubrem de adipiscendis tanti martyris pignoribus revelationem. Jubet Augustus litterarum schemata sub obtentu emeriti militis multiplici referta prece instaurare. Dehinc ut prius nomine et annuli sui impressione signatas, Rodoino cum suis reconsignat epistolas. Illi [Col. 0587C] per divinam revelationem salubrius aura spirante gratanter viam relegentes, nihilque de expletione negotii ulterius haesitantes, auream certatim expetunt Romam.



CAPUT VII.

Anno incarnati Verbi 826, imperii vero Ludovici Caesaris XIII, Rodoinus cum ingenti frequentia et copioso apparatu Romam intrat, impositae sibi legationis sacramentum artifici industria informatum prudenter exsolvit, martyris Sebastiani magnarum virtutum et sanitatum vivificos cineres implorat et impetrat. Sed antequam majestatem apostolicam adeat, quosdam episcoporum et abbatum seu reipublicae primores, quos illic venerabilis Pater Hilduinus fidissimos se habere monstraverat, exquirit [Col. 0587D] et reperit. Erant prae omnibus ex his promptiores et dignitati apostolicae sedulo assistentes, Quirinus super ista, Theophylactus Numenculator, et Ingoaldus abbas reverentissimus, qui tum fortuitu aberat. Siquidem ex praecepto imperatoris iter ad Beneventanos arripuerat episcopium Albocuriae descripturus. Sed concito insecutus veredario, amica evocatione interceptus reflexit ad Urbem. Legatos hilari aspectu excepit, humane egit: et si secundis valeret successibus, jam dictus Pater Hilduinus ante omnia sciscitatur. Prospera denique valetudine hunc haberi percipiens, Deo pro hoc gratias egit, et ut provectioribus per multa tempora incrementis sibi hoc vel qui videre nequibat audiri daretur imprecatur ex [Col. 0588A] animo; dehinc quid tam impraecognite et insuspecte devenissent percunctatur. Illi ad aurem familiarius admoti, secretum universae rei fiducialiter pandunt. Quod aequanimiter accepit, et eos in agendum desperatione ablata benignissime confortatus est: denique quod pollicitus est ore indefessa explevit intentione. Nam per illum via atque omnis ante domnum apostolicum illis patuit aditus. Tum demum viros honestissimos Quirinum et Theophylactum expetentes, missas tradunt epistolas, atque pro his quae habebantur inserta geminabant preces et munera. Itaque illi nomine martyris praecepto perculsi, animo vultuque pallore suffuso, apostolorum Petri et Pauli tertius si daretur patronus, quomodo expelli sine tumultuali praejudicio posset, humani hoc ingenii [Col. 0588B] protestabantur non esse: cum et imperatoris jussum et amici petitionem quam libentissime vellent stabilire. Econtra Rodoinus et sui nequaquam hoc obstaculo repulsi, inportunius insistebant, imperatoris inevitabile votum, et Patris a quo destinati fuerant fiduciam, quam in eorum celsitudine collocaverat, replicantes. Talibus illecti, si permissio voluntatis Dei ac martyris foret, favere se ex animo indicant; et qualiter congruentius ordiretur prudenter insinuant.



CAPUT VIII.

Denique in patriarchium ante domnum apostolicum deducti veniunt, solotenus genua curvati prona sacris haerent vestigiis oscula. Inde proferuntur diplomata, dantur et transmissa. Verborum copiis [Col. 0588C] pium Patris demulcent animum, quatenus sic sibi forte inclinarent ad votum. Augusti pandunt auctoritatem, nominati et conscripti Patris explicant fidelitatem. Si quid minus litteralia schemata protendissent, pro captu ingenii elaborabant. Hac collocutione nemo privatorum intererat praeter Quirinum et Theophylactum. Graviter enim tunc infirmabatur, ita ut semivivus appareret: nec aliter quam lecto accumbens eorum legationem audire poterat. Cum ergo legerentur epistolae, et ille vocabulum martyris audisset,

Obstupuit, vocis confudit et organa tristis

Mens, sancti non ferre valens discrimina tanti.

Quippe quem post apostolos, quasi tertium, magnificis Romana plebs frequentabat muneribus ac [Col. 0588D] laudibus. Quid animus volveret, pallentis facies praetendebat. Eo diu silente suspensis animis stabant: et cum tandem resumpto spiritu responsionem dedisset, in ea spem omnem ademit, et supra se negotium esse asseruit. Verum illi quanta audebant supplicatione importune insistebant, genuaque ejus ac plantas profusis lacrymis exosculabantur. Unde spatium quo haec meditaretur, et consilium cum prudenti Romano senatu exquireret, sine cujus consultu talia moliri non esse bonum aiebat, praestolari jussit. Rem sollicitius Rodoinus considerans prae suis quem cura instigabat amplius, non illico abscessit; sed angulo domatis memoratos viros Quirinum et Theophylactum segregavit, et eos in sententia manere [Col. 0589A] obnixe precabatur dicens: Nostri misereri dignamini, qui spem totam vestrae commisimus celsitudini; et amicitiae illius vestri recordamini, qua et in praesenti optimarum deliciarum quaestus adipisci, et gratiae Dei in coelestibus cum sancto valeatis participari. Si enim verum est quod vultus indicat, mentem patenter nobis cognoscere datum est quia domnus papa aequanimiter nostra non fert missatica. Quapropter quidquid illud est, quod certe investigare potestis, precamur ut vestris fidelibus absque dissimulatione priusquam abscedamus manifestetis et insuspectos reddatis. At illi ut prius fidem dant in ope, si tamen Dei et martyris esse posset voluntas, patriarchio educti hospitio sese recolligunt.



CAPUT IX.
[Col. 0589B]

Sed quia biceps cura sacrum excruciabat antistitem, sancti quidem absentia, et praecellentissimi abbatis amicitia, cui aliquando quaeque sui juris essent concessa fuerant; indicto conventu privato sacerdotum et eorum qui a secretis erant, legationem exposuit, cujus absolutionem ut sano pectore definirent praecepit. Tunc illi pariter turbati et ultra quam credi potest mirati, talem petitionem aut furentis, aut sancti meritum nescientis esse reddiderunt, utque res in prosperum non cederet, feliciorem imprecabantur fortunam. Nec verebantur propter papae praesentiam, si illis sanctum corpus daretur, dicere eum praecedentium Patrum actibus qui sacramentis ecclesiasticis Romanam auxerant [Col. 0589C] dignitatem, longius distare imparem. Quid amplius? nec hoc fieri debere, neque juste fieri posse praestabantur. Econtra illustres viri Quirinus et Theophylactus fieri debere et posse dicebant. Et cum illi propter indiscretam et taediosam sonitus confusionem, quae sacrum videbatur fatigare antistitem, secederent, et qui a secretioribus erant remanerent; congruam cum illis sermocinationem de eadem re coepit serere, et melioris sententiae consiliis Deo, ut credimus, inspirante superintendere, et voluntatem suam promptiorem manifeste demonstrare. Illi autem qui ob garrulitatis suae nauseam foras secesserant, invida sollicitudine explorare non verecundabantur, quid domnus apostolicus cum Quirino et Theophylacto de hoc ipso retractaret, et quia eos in [Col. 0589D] gratiam sui domini se supergredi saepissima experientia didicerant, quoniam quidem erant arbitri diffinitionis universae, ne ob hoc sine suo consilio illorum consultu res in prosperum cederet, ipsique quasi despicabiles haberentur, non vocati curiam repetunt. De his quibus interrogati fuerant aditum reposcentes, rem gratam pronuntiant. Reminiscimur, inquiunt, optime pastor et domine venerabilis, filii vestri Hilduini erga majestatem sedis apostolicae uberrimam affectionem; sed nec sumus ignari supplicationis Augustae in hoc ipso nobis manifestato negotio. Utrumque enim per divinam providentiam prudentiae vestrae incomparabilis beatitudo ita disponet, [Col. 0590A] ut nec ille vosmet inhumanum, nec nos vos crudelem causemur. Summus olim pontifex domnus Adrianus quo nescimus intentu hujus martyris aggressus tumulum, aut illum intra urbis moenia transferre, aut quibusque ex ejus corpore reliquias expetentibus volens tribuere, in primo conamine terribili horrore correptus atque repulsus, imperfectum reliquit, denique quod sanus evasit, clementiae sibi parcentis sancti resignavit. Praesidente quoque beatae memoriae papa Leone hoc ipsum ex ejus praeceptione attentatum fuisse audivimus, ubi cum repentina coruscatione tempestas exorta, templum omne fundotenus submovit, ita ut superficiem super se cadere clerus pavens melodiarum oblitus acclamaret, unde nemo se vivum abscedere posse [Col. 0590B] putavit. Narratur et sub domno Paschali idem jam pridem initiatum, sed simili perturbatione diremptum. Constat ergo toties demonstrato sacramento, nullatenus illum hinc migrare voluisse. Hinc et nos fiduciam captamus tribuendi nec amittendi. Quod si ita annuente Deo evenerit, a neutro vestra celsitudo jacturam videbit: illis plena satisfactio, nobis ablata querelosa derogatio. Hi quam erga vestram celsitudinem se habere dicunt, servabunt devotionem, nos pactae fidei tenorem. Est et aliud quod novimus certissimum, nullum inveniri Romanum, qui in ejus tumulum, quantumvis coactus, audeat mittere manum. Utrumque erit, et dari poterit et haberi. Haec domnus apostolicus audiens tranquillo pectore favit, et accersiri Joannem venerabilem [Col. 0590C] episcopum jussit. Qui ut advenit, secretius cum eo rei competentiorem exitum quaesivit, et quod Dei instinctu futurum sanius erat libera auctoritate sanxit. Sed illud non tunc pluribus patuit.



CAPUT X.

Dum haec volverentur, vir illustris Ingobertus [(460) 1Kb] comes supervenit, quem sibi sinistrum fore nostri autumabant, quod inscio eo causam eotenus produxerunt. Etenim erat praepotens et in omnibus apud summum Antistitem valens, isque venerabili Hilduino abbati amicissimus existens. Propter quod eum indignari suspicabantur, quia de his notitiam facere ei neglexissent. Unde concito gressu ad eum venerunt, et ex nomine ac jussione illius haec ei intimaverunt, adserentes se pro quo missi erant, illi [Col. 0590D] singulariter esse commissum. Ille quoque antiquae non immemor amicitiae, omni ingenio ac studio sagacitatis in hoc se tantum hilarem exhibuit, quantum Deus vires concessit, et in agendum quae fuere necessaria ex propriis sumptibus ministravit. Insuper cum domno locutus est apostolico, quatenus eorum petitio ad effectum absque aemula impeditione perduceretur. Hoc ita composito rursum revocantur, atque ante domnum apostolicum reducuntur. Et cum a circumstantibus pro petitionis eorum obtentu deprecaretur, illique procul vultibus in terram demissis procumberent, tandem misericordia flexus, licet pavens ac trepidus, sancti annuit donari corpus. [Col. 0591A] Minister hujus largitionis aptissimus Joannes condicitur episcopus. Nam quia, ut praemisimus, languore afficiebatur nimio, hoc per se explere nequibat, cum velle plurimum non negaret: quod, ut postea patuit, Dei dispensatione satis profecit. Assumpto itaque Joanne, quem eis ordinarium praefecerat benevolum papa venerabilis, alacres simul vadunt ad locum non jam ignotum. Siquidem ex serie passionis ejus a sancto Ambrosio luculenter editae didicerant, milliario tertio ab Urbe, loco qui ob stationem navium Catacumbas dicebatur, praecepisse per visum eumdem beatissimum martyrem Lucinae cuidam matronae sepeliri se ad vestigia apostolorum Petri et Pauli. Quem conditum aromatibus, prompta quod jussa fuerat exsecuta est devotione.



CAPUT XI.
[Col. 0591B]

Perendie injunctum devota mente frequentant jejunium cum presbyteris et diaconibus caeteroque clero, inter quos et Ingoaldus archimandrites cum suis pro viribus adjutor fidelissimus. Jejunii observatione solemniter consummata, ruente noctis crepusculo vigilias celebraturi martyris in evocatione, ad ejus nobilem tumulum accedunt, omnique officio et obsequio in opus suorum instaurant manum, ubi cum hymnorum cantibus et psalmorum melodiis, cum jugibus thymiamatum odoribus, atque nebulosis diversorum aromatum vaporibus pernoctantes Dominum rogabant, ut tractandi pignoris salutaris digni haberentur, nec sui contagione peccati ab hoc [Col. 0591C] rejiceret, quos desiderium fidele et amor impatiens maximo labore per multa pericula illuc usque contraxerat. Itaque in laudibus spiritualibus continuatim omnem ducentes noctem, pallida diem reparante aurora, garrulos ab ecclesia secedere Romanos, et familiare sibi secretum indulgeri petunt. Enimvero cum hi in chorum secederent letaniam acturi, deprehenduntur a nostris livida adversus negotium inpugnatione insurrexisse; et quos putavere intercessores, animadvertunt esse insulso murmure derogatores: insuper et in summum antistitem maledicta jaculabantur, in quibus praedecessoribus omnibus crudelior conviciabatur, qui talem ac tantum patronum fines extra suos, pecunia caecatus ejicere non timeret. Sanctum praeterea martyrem [Col. 0591D] amarissimis singultibus rogabant, ne se ab ignobilibus Gallis abduci ab alma patria sineret, qua perennitatis palmam et suo dictatu dormitionis locum habere delegit. Illis itaque susurronibus foras inpectis (sic Jol.), nostrates tantum cum Joanne episcopo et Ingoaldo abbate intra penita semet receperunt, et obseratis januis ad bustum constanter accesserunt.



CAPUT XII.

Inter haec Joannes praeteriti maceratione jejunii et vigiliarum continuatione fessus, ut cliothetro [(461) 1Kb] sedebat violentia somni subito deprimitur, et imperfecte resolvitur; moxque ut oculorum palpebras [Col. 0592A] leviter in quietem laxavit, ante se persplendidi habitus virum consistere vidit, qui eum sic mitissimis allocutus est verbis: O Joannes, corpus hujus martyris Sebastiani non ultra donare formides istis qui pro eo venerunt viris. Scias hoc praedestinationis supernae et voluntatis ipsius esse. Accede ergo, et manum ad sepulcrum applica, ad deducendum illud in locum destinatum. Cumque quod praecipiebatur perficere conaretur, cominus ad vestigia sua lapides ignitos intolerabilem in se calorem vomentes inspicit jacere et progressum inhibere. Jamque quasi media via positus, cum sibi ex nulla parte transeundi aditum aestu eorum de lapidum ignitorum circumdatus patere videret, et pavitans quid ageret ignoraret, a persona confortatus ipsos subito et absque laesione [Col. 0592B] transilisse est miratus. Itemque interjectam furentium prunarum congeriem vidit, a qua gressum retinere coactus subsistit. Sed ipsius personae nutu fretus inantea se trajectum esse prospexit. Hinc coeptam ambulare viam voluit: et ecce per transversum itineris flamma vorax immanissimos globos sparserat, quam sacer antistes vehementer metuebat, propter hoc maxime, quia declinandi locus non erat: denique eadem ipsa persona sibi dante dexteram, illaesus abducitur ultra. Tunc ad accersiendum eum frater nomine Wilharius est directus: quem cum adhuc horrore visionis terribilis pavitantem blando attactu evigilasset, intimavit ex parte suorum tempus operandi mysterii, nec ullo modo procrastinandum, eosque jamdudum paratos demorari [Col. 0592C] ad martyris tumulum. Qui statim surrexit atque sacerdotalibus redimitus infulis summa cum reverentia ad locum festinus perrexit. Moras patefacta revelatione excusavit, et ut secura spe percipiendi sacramenti, cui tantoties suspiraverant existerent, dubietate post habita exhortatus est. Oblationario itaque vocato, cujus erat sortis ex Romana consuetudine aperire sepulcrum, cum ille diu multumque reniteretur, et hoc iniquissimum esse causaretur, nec viro Romano irremissibile facinus praesumendum, quo per posteras successiones sacrilegii noxa denotaretur; idem Joannes monitis firmatus divinis ferramentum arripiens, prout virium fuit, sarcophagum frequenti ictu usquequo lassesceret contudit, ac contundendo perterebravit. Quem [Col. 0592D] cum citato fatigio [id est fatigatione] nostri deficere viderent, ipso innuente acrioribus animis atque valentioribus lacertis immergentes, licet cum magno labore monumento interrupto, quippe quod molis erat ingentis et bituminis indissolubilis, tandem sacratissimum corpus repererunt martyris.



CAPUT XIII.

Inter haec universi qui astabant, aromaticum a praeterito mortalibus insuetum et incognitum hauserit odorem: quem tantae suavitatis et delectationis fuisse retulerunt, ut nullus eo, cum abundanter frueretur, satiari valeret. Ex quo liquido approbamus, non humanae eum fuisse compositionis, sed coelestis [Col. 0593A] gratiae. quae semper in beatissimo fragraverat, gratissimam diffusionem. Hoc ergo de sancto diutius loco spirante vapore tota oblectabiliter illa respersa est domus, quae in introitu sui cujusdam cadaver prope inhumatum ante decem dies servabat, ex cujus scaturiente sanie fetor exsecrabilis ebulliens, introeuntes inficiebat. Sel illo superabundante noxius in nihilum vacuatus, donec omnia de sancto festiva celebritate consummarentur, subsidit. Apparuerat jampridem beatissimus martyr in revelationis arcano cuidam archipresbytero, manifestans se ad illo velle migrare templo, ut reor, illius corruptibilis se cadaveris putorem ferre non valens. Videbatur enim ei ab absida vultu averso procedere, et foras veluti indignans abire: illoque abeunte vestigia ejus puerulus [Col. 0593B] prosequebatur, scopam manibus gerens, sordesque post terga verrens, quousque inde discessum est. Aestimabatur autem ipsa basilica quantitate sui basilicae sancti Dionysii aequalis: in qua olim beatissimi apostoli Petrus et Paulus tumulati fuerant, ubi et penes eorum vestigia idem martyr venerandus se sepeliri jusserat. Unde constat dignissimis meritis sancti eam fuisse indignam et requietioni ipsius incongruam. Igitur ministri et officionarii ejus, quibus exempli gratia ista reddidimus, agite ut nitidis obsequiis ei jugiter famulemini. Quanta per eum in tempore consecuti estis perpendite, quanta sine fine temporis sperare possitis recolite. Certe qui hic suis nos exsequiis licet indignos sic admittere censuit, ipse si digne contendimus, audeo dicere quia quos [Col. 0593C] hic famulos, illic suae interventionis adjutorio perpetuos habiturus est socios. Neminem nostrum pigeat laboriosae servitutis in modico finitivi temporis, quem nulla dubietas frangere debet de praemio aeternae retributionis.



CAPUT XIV.

Immenso itaque gaudio et honore cum inventum corpus divini odoris plenum, bysso primum ac demum operosis palliis componerent, clericum quemdam aestu febrium lethaliter decubantem mira velocitate curavit. Invento itaque sacratissimi martyris corpore coelesti odore affatim, ut diximus, fragranti, illico ad Quirinum et Theophylactum missum est, quatenus peropportune hoc domno apostolico condicerent. Quod et factum cum propter incommoditatem [Col. 0593D] sui illuc venire non posset, venerabili episcopo Joanni mandavit, ut ipse eis illud contraderet. Quod tota alacritate et veneratione excipientes, cum ipso Joanne episcopo et Ingoaldo archimandrita aliisque plurimis Romanae Ecclesiae clericis atque plebeiis abibant. Psallens verenter chorus dulcium melodiarum sonitum longius praeeundo respergebat. Hi laetitiae cantus, alii profunda suspiria et amaras querimonias dabant. Taliter ad praesentiam usque domni apostolici illud deportavere, ejus ut annulo consignaretur ex more. Quod diligenter postquam ab illo perfectum est, in ecclesiam beati Petri perlatum, atque ibidem die eodem depositum est. Unde [Col. 0594A] plurimi Romanorum malitia et invidia concitati domnum apostolicum impetebant, crudeliorem eum omnibus praedecessoribus inclamare non veriti, qui talem ac tantum patronum suis e finibus expelli permitteret, quod numquam alius concessit. Unde suadebant, ut solum brachium eis daretur et reliquum decenter inibi loco reconderetur condigno. Haec fraus Ingoaldum archimandritem latere non potuit: qui statim nostris idipsum detexit; cautiusque simul rem exercentes, consilio habito die illa siluerunt.



CAPUT XV.

Praeterea Rodoinus, quem vis amoris et desiderium impatiens pro adipiscendis sanctorum pignoribus affectu piae devotionis animarat, obaeratis affatim [Col. 0594B] aedituis, quorum tunc erat officii sancti Petri servare basilicam, sub nocte eadem beatissimi Gregorii papae sacratissimum tumulum, qui ante secretarium erat, audacter aggressus, corpus ejus cum summa reverentia sublatum ac decenter compositum super altare beati Petri perlatum juxta jam dicti martyris venerabile corpus depositum est. Dehinc fidei pactum Rodoinus cum suis rogatus gratanter tulit, superque eosdem martyris atque pontificis sacratissimos artus jurisjurandi sacramentum libenter exsolvit, scilicet ut nulli unquam mortalium quod gestum erat proderent aut publicarent, sed perenni silentio sepultum haberent. Hinc nostrates pia fraude laudabiles, duplicato gaudio tacito sub pectore magnanimes, sanctis inde sublatis corporibus nullo praepediti obstaculo [Col. 0594C] ad monasterium Ingoaldi [(462) 1Kb] transtulerunt.



CAPUT XVI.

In crastinum vero domnus apostolicus jussit eos sibi reexhiberi; neque enim adhuc licentiam redeundi consecuti fuerant, sed tantum in sua sanctum jam receperant. Quos mox interrogat, quonam sanctum haberent illi se nescire profitentur, nisi tantum quod jam eum suas in partes direxissent. Quidquid illud est, inquit, utrum nesciatis an non, praesentaliter eum huc referre curate: neque haec immutari sententia poterit, ut hinc vobis facultas redeundi aliter tribuatur. Illi plurimum timidi ac moesti jurejurando firmant, quod ita se res haberet ut dixerant, et impossibile omnino esse hoc quod [Col. 0594D] juberet. Quod vix ei persuaderi potuit, sed, annuente Dei clementia, sicut coeperat ita permansit. Ab illis namque qui prius his faverant, taliter immutatum est. Cum ejus perturbatum sensissent animum, proximius ad aurem accedentes dixerunt, oportere eos quae flecti et converti nequiverant, meliuscule tractari, nec tam succense objurgari, ne ut ingrati forte abscederent, et munus maximum inlaudabile referrent. Hoc modo tametsi difficillime absoluti et benedictione donati, suis haud procul ab urbe juncti, magnis de magno thesauro excressentibus gaudiis, gratia comitante divina per prospera itinera revertuntur ad propria.



CAPUT XVII.
[Col. 0595A]

Dehinc ad urbem usque Placentiam perveniunt: in qua cum beatissimi martyris corpus inferretur, ad ingressum ejus daemoniacus fortiter loris vinctus adducitur. Turbatus illico atque perterritus infelicissimus spiritus, miserum quem miserabiliter pervaserat, quia deserere cogeretur indignans, eum saevissime vexare coepit: et cum multorum teneri manibus vix posset, prosiliens ac vincla quibus ligatus fuerat disrumpens, motibus incompositis inter medias turbas nunc sese sursum efferens, nunc praeceps solo ruens, quosque in fugam cogebat. Sed ante sanctum ut venit, subito tremens corruit, et veluti exanimis prostratus diu jacuit. Tunc valido brachio iniquissimus superatus diabolus, martyris [Col. 0595B] non sustinens praesentiam, deseruit hominem, et potenter ejectus, terram quam merebatur fugit victus in umbram. Sensum captivus quem amiserat penitus recepit, et sua domo rore supernae virtutis emundata, ad sancti exsequias multos excitavit, et in laudem omnipotentis Dei, cujus erat doni quod per martyrem factum fuerat, quaquaversum accendit In eadem itinere quod ab urbe interjacet, multi febricitantes, multi lunatici variisque languoribus afflicti sancto obvii per ejus venerabilia merita, ab incentivis passionibus eruti, plenariae sanitatis sunt vigore donati.



CAPUT XVIII.

Ad montem Jovis [(463) 1Kb] celebris fama virtutibus praeclara pervenerat martyris. Hic clericus nomine [Col. 0595C] Benedictus, ipsius loci aedituus, per triginta continuatim dies lethali tabescens incommodo, dicto audit eum illuc quae recta ducebat semita, declinari. Et cum dissipata gressuum compage ei obviam ire, ut desiderabat, nullo modo valeret, aliorum se manibus gestari fecit. In pervio publico non longe ab ipso loco sic emortuus ad sanctum deportatus, atque ante illum est depositus, quibus poterat visibus se eum ferre velle dicebat, et ut sineretur humiliter precabatur. Quem fide non temeritate hinc inde sustentatus ulnis propriis excipiens, pristinae sanitatis mox augmentum meruit, et ita eum usque Octodorum [(464) 1Kb] sospes et laetus invexit. Ibi gratuitas laudum hostias pro sui restauratione Salvatori omnium persolvens, et martyris capulam osculans, ad [Col. 0595D] sua cum suis regreditur incolumis. Deo sanctum suum per talia opera clarificante, undecunque turba non modica confluebat.



CAPUT XIX.

Denique in locum, cui Granant vocabulum est, placido calle perventum est, ubi puerulus parvulus oculis captus a parentibus delatus, atque ante aram ecclesiae est depositus, quo fuerat beatissimus martyr jam locatus. Noctem illam ibidem sicut ante sanctum fuerat ejectus, duxit insomnem. Mane vero [Col. 0596A] illucescente post missarum consummationem cum sacerdotum manu et officio ageretur in viam, ille egredientium tumultum audiens, cognovit sanctum inde levari. Illico in incertum protendens brachium feretro injecit, tactu ipso lumen recepit, et illuminatorem suum quomodo transferebatur perspicuis luminibus aspexit, et ejusdem palmae suae formam primum agnovit. Sancti nomen inclamitans gratiarum debita reddebat, et in sese unde alii in hoc ipsum provocarentur, ostentabat. Lumen quod nunquam expertus fuerat, gratulabundus contueri se aiebat, benedictum in aeternum ab omni homine eum pronuntians, qui videndi effectum, quem ipsa sibi natura negaverat, ineffabili infusione in momento sibi reddidisset. Hoc tua, Domine Deus, secretissima [Col. 0596B] dispensatione operatus est iste tuus athleta emeritus, quod in te sempiterno fulgore splendeat, quod te aeterno et inaccessibile lumine perfruatur, quod teipso qui omnem rationalem creaturam illuminas, magis magisque inflammetur atque inflammando beatificetur, tuis scire fidelibus facit. Per quem tibi nos modici servuli, ut de nostrorum tenebris peccatorum erui, et luce tuae claritatis mereamur perfundi, fide firma et virtute tota nostrae devotionis vota et castae laudis sacrificia mittere gestimus, quae eo mediante tibi grata nobisque salubria fiant oramus.



CAPUT XX.

Perlatus cum honorifico agmine egregius martyr Domini in cellam [(465) 1Kb] sancti Sereni, mulier quaedam [Col. 0596C] clinica terram semper prospiciens, nec aliquando se sursum erigere valens, in occursum illius ad ecclesiam se pertrahi fecit. Quae statim ut advenit, in directum sese extulit, et quasi nil unquam gibbi perpessa fuisset, omnibus qui aderant suffragio martyris erecta apparuit sana. Fit admiratio et stupor, his potissimum qui eam noverant ante hesternum. Quae ita mira virtute absoluta Deo sanctoque gratias agens recessit in propria.



CAPUT XXI.

Inter frequentes ad sanctum concurrentes cuneos quidam plebeius surdus, mutus, mancus et claudus martyri inibi est exhibitus, qui tres ante vivificum ipsius corpus ita explevit dies. Quarto succedente die dum in precibus votivis perseveraret, repropitiari [Col. 0596D] sibi experitur per sancti obtentum. Nam et surdus auditum meruit, et mutus promptam loquelam edidit, ariditatem etiam mancus in viriditatem demutavit, et lubricum claudus gressum in solidum extendit. Hic in testimonium suae reformationis integram adsecutus valetudinem, suis humeris Dei martyrem beatissimum ad Calnomum deportavit vicum. In quo dum introiret, duobus caecis ablatum lumen videndi inclytus martyr reddidit, et ejusdem numeri claudis contorta vestigia redintegravit, et [Col. 0597A] invisa celeritate in ambulandum ut sui statim itineris comites essent, in omnium oculis miseratus effecit. Praeibant itaque caeci nullo indigentes ductore, et densa caligine proscissa, mirantibus universis nova coelitus infusa lumina demonstrabant. Aridis divino medicamine emollitis nervis, consolidatisque basibus et plantis, claudi resumptis viribus, salutaria se ferre onera gratulabantur. Haec opinio signorum, quibus superna majestas sanctum suum mirificabat, undique religiosam catervam cum ambitione donariorum ad eum perduxerat. Nam de tota ipsa provincia quique viri nobiles et potentes, matronae quoque illustres cum promiscuis plebibus exsilientes accurrebant, opera Domini magnifica qualia nunquam viderant, utque amplius dicam, nec prorsus [Col. 0597B] alicubi audierant, quotidie jocundanter contuebantur, et contuendo salutariter pascebantur. Sic gratanter viam legentes, ad diu praeoptati ruris fines perveniunt: sexto ab urbe milliario stationem collocantes, donec in obviam coelestis militis legio se praepararet omnis, gloriosissimo victori obsecutura, per quem et ipsa virtutum loricis obtecta disceret contra hostem saevissimum inexpugnabilia sumere certamina, et ejus sancta digne excolendo vulnera acquireret lauream et tropaea perennia.



CAPUT XXII.

Antistes venerabilis Rothadus antiquior tunc Suessorum regebat ecclesiastica commonitione promotam totius ordinis clericorum ac vulgi manum, explorato repausationis loco, obviam fit sancto, omnigenis sacrorum officiorum cantibus et obsequiis [Col. 0597C] virtutiferum ambiens corpus, totis amplectitur viribus, percolit, veneratur, indeque solemniter effert, et ingenti frequentia ac festivo tripudio in urbem ovanter transfert. Omnis sexus et aetas admirabili spectaculo extra moenia occurrens, turmis sanctum stipantibus laeta semet interserit, votiva munuscula mittit, agmen splendens in immensum conficit. Pro fanum quisque deputavit, qui huic tam glorioso receptui interesse non potuit. Psallentibus placido modulamine choris, plaudentibus populorum concursibus, in basilicam majorem beatorum martyrum Gervasii et Protasii pompatico triumpho invehitur. Hic claudus facie et debilitate universis notus medias inter catervas constitit, qui multis in eadem civitate annis incola hospitabatur, et sancti opinione [Col. 0597D] audita, tunc forte subintraverat, nescius quod prima virtutum suarum insignia martyr Domini in eo inibi manifestare voluisset. Cum ergo inter medias irrumpentium catervas consisteret, subito concussus virtute invisibili totus intremuit, crurum informitatem mutavit, tardam et praemortuam imbecillitatem rejecit, celerique relaxatione inertes genuculorum flexus protendit. Nulla intercedente mora meandi vigor invaluit, coram omnibus impiger surrexit, ante sanctum ambulavit, incolumis et gaudens abscessit. Exhinc ad sanctae Virginis Mariae [(466) 1Kb] monasterium deportatur, magnifice excipitur. Quo tanta multitudo [Col. 0598A] popularis excrevit, ut vix se in partem aliquis declinare aut etiam movere posset. Inde levatus ad flumen usque Axonam evectus est.



CAPUT XXIII.

Occuparat jam gloriosior apparatus citeriores ripas fluminis, ut vis amoris et devotio desiderii ineffabilis exigebat. Religiosa monachorum concio ecclesiasticis infulis redimita stabat prospectans, unanimi devotione universalibus officiis animata, ut protectori ac patrono perenniter habituro congrua suscipiendi ferret obsequia. Quem protinus ut in pulsu remigum se versus appropriare videt, tellure ruit, laudibus demum caloris assurgens excepit. Ambiunt eum undique chori psallentium, in hymnis organisque dulcisonis cum jugibus thymiamatum diversorumque [Col. 0598B] aromatum vaporibus quibusdam vexilla micantia gestantibus, aliis crucis stigmata auro fulvo radiantia, gemmarumque diverso colore perlucida ferentibus; his thymiamateria ac thurifera, illis ceroferalia deportantibus, atque corusco lumine diem augentibus. Tali tropaeo perpropere devectus in locum divina sibi provisione divinisque muneribus praeparatum, deponitur juxta gloriosi confessoris Christi Medardi tumulum exsultantibus animis, parique concentu ista cunctis canore modulantibus: »Insignes praeconiis, alme, tuae nobilitati consonant voces collaudantes, verbo supplici prosequamur. Ave, inclyte martyr, angelorum consors, apostolorum socius, prophetarum concivis et martyrum cohaeres, sancte Sebastiane, intercede pro nostra omnium salute.« [Col. 0598C] Ea tum Dominica dies [(467) 1Kb] fuit (anno 826), congruoque modulamine antiphona ad introitum praetitulatur: Populus Sion, ecce Dominus veniet ad salvandas gentes. Congrua modulatione salus illa singularis Incarnationis Dominicae, quae cunctis ventura gentibus hoc capitulo praenuntiata est, salutem ac laetitiam cunctis Galliarum populis ex adventu hujus praeclari martyris refudit, et si cum fide petitur, ejus obtentu temporalia dona et praemia largitur aeterna. O diem tantis uberem laudibus, tantis gravidam gaudiis! in qua athleta imperialis Suessionensium urbem invectus est, qua nec orbi jocundior, nec modo efflavit hilarior.



CAPUT XXIV.

Gloriose et condigna reverentia eo deposito, puella quaedam ab ipsis crepundiis utroque pede claudula, [Col. 0598D] omnibus pene notissima, suis illuc usque a parentibus est pertracta et sancto oblata. Haec tanta velocitate reparationem est consecuta, ut nil vacillante gressu, solida se super extulerit vestigia, et in conspectu omnium ante sanctum abierit, atque ad suos hilaris et sana redierit. Permodico exacto intervallo dum sacrarum missarum solemniis episcopus cum clero insisteret, quidam debilis emarcidis poplitibus per densas phalangas ante sanctum adductus, tibiarum depressis supersedebat suris: hoc familiare sibi sedile erat. Sed et hunc martyr clementissimus, solita pietate miseratus, arentium [Col. 0599A] nervorum rigore resoluto miserabiliter refecit, et perfecta sospitate populis qui haec cernebant magnificantibus donavit, qui tot suae longaevae debilitatis testes habuit, quot ex eadem urbe cives ad illud potuere spectaculum irrumpere. Nec mora, cum ecce misera nimiumque miserabilis femina mente capta, linguae officio destituta, funibus attrahitur colligata. Quae ferino pectore tota interius deserta, nil quid ageret extra curare sciebat, vagabundis se huc illucque agens excursibus lascivos in turbas dabat saltus: nec catena ab intentione arceri, nec minis poterat cohiberi. Talem suorum labor impatientissimus sancti praesentavit obtutibus. Quam non dedignatus vir Domini piissimus, sibi adductam respexit, respiciendo ejulantium propinquorum lacrymosis [Col. 0599B] precibus favit, loquendi ablatum penitus usum palato refudit, sensum non solum reformavit, verum etiam largiter auxit. Fit laetitia timori commista, omnium promptissimus erga ejus cultum multiplicatur affectus, denique praesentem inibi Dei majestatem summisse honorant et excolunt, benedicunt et laudant, dehinc alacres ad propria remeant. Post sacrorum expletionem densa quae asistebat collecta undecunque multitudo intrantem vidit quemdam usque casum claudicantem. Sed hunc sancti Martyris absolutione protinus regredi sana planta obstupuit.



CAPUT XXV.

Sanctis qui pro amore sui conditoris propria corpora immanissimis passionum tradiderunt suppliciis, nulla infirmitatum curatio difficilis est, quia quo [Col. 0599C] acerbitas tormentorum adversum eos acrius insanivit, eo in eis spiritualium donorum gratia major emicuit, ut secundum Domini Christi veridicam pollicitationem centuplum unusquisque quid dederat reciperet et stella ab stella pro lucis suae qualitate distaret. Quod ita in superius habitaculis mira Dei dispensatione agi hinc liquido animadvertitur, quia his quoque mediis sedibus quibus eorum mortalia servantur, discreta meritorum retributione signorum illustratione glorificantur. Inter quos hic belliger victoriosissimus ac contubernio martyrum certaminis sui nobilissimis tropaeis praestantior, post sui quoque delibationem virtutum ubertate magnificentior, tantam per divinam gratiam adeptus est perfectionem, ut cunctarum eum meruisse clareat genera sanitatum. [Col. 0599D] Quae cum omnia mirifica sint, illa praecipue sunt admiratione dignissima, quae et inusitata magis et non concessa multis. Itaque de ejusmodi unum e pluribus referam. Matrona quaedam fluxu sanguinis laborans ipso die susceptionis ejus veniens, stetit in limine basilicae, conscia indeficienti sordidatione, indignam se introgressione praejudicans, incessabili profluvio, sanguine vacuata. Octo jam annorum orbita excesserat in infirmitate sine interpolatione, sine resumptione, sine requie; denique quid ageret, ad quem se verteret ignorabat. Crebris anhela suspiriis, humore sanguinis superexhausta, anxietates validas defessis vix tolerabat membris. Mirum valde et plurimum mirabile per tot temporum spatia mulierem [Col. 0600A] sauciam sub articulo unius horae per sanctum martyrem divino medicamine curatam. Nam illico ut spe tota, sicut ante fores constiterat, ad eum sese contulit, corrupti cruoris unda jugiter fluens substitit, foeda ventris vomica in antiquae naturae statum concessit. Nulla fuit mora salutis, ubi manum imponere dignatus est medicus coelestis. Cicatricis nec demum ex infirmitate signum paruit, horrendum dolens seu noxium quidquid fuit evanuit. Roseus subito color refusus caeruleas genas praeoccupavit, plenariae sanitatis indita gaudia innotuit. Esto quid haec mulier ab aliquo sacramentorum imperito audierat observandum esse, ut ab ingressu templi eucharistiaeque perceptione tandiu abstineret, quandiu in hujus infirmitatis immunditia mansisset. Sed sciendum corruptae [Col. 0600B] naturae passionem culpam non esse, nec uno verbere censurae ecclesiasticae plecti voluntariam pollutionem, et taediosam inevitabilemque naturalis incommodi necessitatem. Illam enim spontaneo consensu animus illectus patitur: hanc depravatae naturae poena multavit. Sed quoniam quid de hac re canonum decreta sentiant ignoratur a multis, non ab re censui huic loco decretum de eadem re venerabilis papae Gregorii innectendum (in respons. ad August.). Ait enim: »Nunquam mulier dum consuetudinem menstruam patitur, prohiberi debet ecclesiam intrare, quae ei naturae superfluitas in culpam non valet reputari: et per hoc quod invita patitur, justum non est, ut ecclesiae ingressu privetur. Novimus namque quod mulier quae fluxum patiebatur [Col. 0600C] sanguinis, post tergum Domini humiliter veniens vestimenti ejus fimbriam tetigit, atque ab ea statim sua infirmitas recessit. Si ergo in fluxu sanguinis posita laudabiliter potuit Domini vestimenta tangere, cur quae menstruum sanguinem patitur, non liceat Domini ecclesiam intrare? Sed dicis: Illam infirmitas compulit medicamentum quidem contra aegritudinem explorare; feminae itaque et menstruus sui sanguinis fluxus aegritudo est. Si illi sanguinariae conceditur sanitas, cur non concedatur cunctis mulieribus quae naturae suae vitio infirmantur? sanctae communionis mysterium, in eisdem diebus percipere non debet prohiberi.« Postquam plenariam valentiam consecuta est, abjecto verecundiae typho, ecclesiae primo patefecit custodibus, deinde fratribus [Col. 0600D] hoc idem profiteri non erubuit omnibus. Forte enim didicerat illud divini dogmatis, quia opera Dei revelare et confiteri honorificum est (Tob. XII, 7). Fit plausus populorum unanimi devotione eademque mente gratiarum munia Deo offerentium, qui in sancto suo mirabiliter triumphans tam magna et miranda per eum dignabatur exercere virtutum magnalia. Sic matrona de rediviva quam assecuta fuerat tripudians sospitate, tristem quam reliquerat repetens domum gaudio replet, laetitiam suis, admirationem tribuens universis.



CAPUT XXVI.

Salubri jocunditate et sincera laetitia hanc diem ex restauratione plurimorum opulentissime refertam [Col. 0601A] omnibus festivo triumpho ducentibus non defuere quoque regiae auctoritatis nusquam rejicienda testimonia. Praecellentissima namque Ludovici Augusti soror Berta [(468) 1Kb] huic interfuit spectaculo spectabilis, et ipsa mirari et magnificare non desinens universa: quae, jubente antistite, cominus ad aram processit, et ante sanctum diu stetit, certosque apud se fingens numeros salvatorum, discernebat causas singulorum, ut ea fratri Augusto, suique palatii optimatibus congruo tempore referre valeret.



CAPUT XXVII.

Altera die stationis persplendidae, dum inter sacra officia ambonem domnus episcopus conscendens divini verbi praedicamenta in populos qui convenerant funderet, et lumen verum sanctorum amare et [Col. 0601B] appetere perdoceret, ecce mulier quaedam caeca his intenta erat: quae tam illuminationem cordis per ministerium sacerdotis, quam etiam clementia martyris lumen perditum statim promeruit corporis. Videt, laetatur, sanctum invocat, adorat, beatificat: ductore postmodum non indiga, ad ejus praeclara properat pignora, ut videns corpore, videre compelleret si qui adessent caecati mente: simulque praemeditari in se faceret, quam possibile ei subesset spiritualia interius accendere lumina, qui ea exterius tam facile recrearet, et invisibiliter invisibilia medicamenta, in quibus vellet, operando demonstraret.



CAPUT XXVIII.

Quinto ab ipso coenobio lapide est fundus, cui vetusta antiquitas Caprea (Chivres) vocabulum indidit, [Col. 0601C] in quo erat colonus Gislenteus nomine, qui gravi sarcina gibbi pressus cernuo acclinis gressu semper incedens, coelum minime contueri poterat. Hic humanae necessitudinis stipem agriculturae mercabatur instantia. Itaque jam dicto die stationis indictae, celebrem festivis gaudiis omnibus circumquaque ducentibus diem, iste solus solita cupiens explere exercitia, junctis bobus properat ad agrum, exsequi cupiens dietarium. Cui vicinus quidam obvians, indictum ab episcopo feriandum replicat diem, hortaturque ac commonet domum redire, et festivo cultu cum reliquis diem agere, sanctumque supplici interventu ut sibi esset in adjutorium, exorare, Ille nihili pendens a sodali salubria sibi data monita, renuit, taliaque hebes ac stolidus responsa reddit: Hactenus [Col. 0601D] talia exercendo stipem qua utcunque sustentarer, poenaliter acquisivi: istum pro cujus obsequiis me sollicite commones, nec audivi commemorare sanctum, nec ejus quidquam debitor sum referre beneficiis, quae ab eo bona malave minime recepi. Ideo te mihi super hoc suadente non audiam, nec ab opere coepto desistam. Recedente die noctis quies oboritur: cum ecce miser ille miserabiliter arentibus nervorum compaginibus merito suae procacitatis totus in modum sphaerae contrahitur, ita ut crura femoribus adhaererent. Nocte quoque insequenti os quo contumaciter locutus fuerat, in effigiem X litterae maxillis hinc inde altrinsecus aversis distortum efficitur. Hoc [Col. 0602A] miserabile monstrum die secunda illucescente plurimis spectaculum fuit. Nocte jam tertia cum intolerabili cruciatu perniciter afficeretur, et qua poterat voce ejularet, se coram videt splendidissimi vultus atque praeclari habitus personam assistere: a qua percunctatus quid pateretur, reddit causam tanti discriminis, et quae patiebatur supplicia pro comtemptu sancti se recepisse profitetur. Sciscitatur utrumnam se deinceps corrigere vellet. Tunc ille sacramento se obligat, asseverans nequaquam se abhinc incorrigibilem fore, nec ullum in omni vitae suae tempore opus in festivitatem praefati martyris exercere. Dicto citius qui erat, ut dixi, in modum glomuli contractus et quasi contusus, protensis in directum cruribus vigorem meandi resumit: die illa [Col. 0602B] aliquantulum valentior noctis quartae vigiliis a persona qua et ante si meliuscule se haberet suggestus ait, hoc fas esse cuilibet cernere. Cui ille: Resume, inquit, sanitatem, et surgens propera ad locum quo Sebastiani martyris festivis gaudiis celebratur solemnitas; et qua pro contemptu ipsius censura et severitate multatus sis, quave miserantis clementia mirabiliter absolutus, omnibus innotesce, ut exemplo tui noverint hanc diem succedentibus annorum recursibus solemni ritu perenniter feriare. Protinus dicentis imperio pedisequa est sanitas prosecuta, et os quod distortum habuit, in proprium concessit statum: tamen usque vitae finem gibbo non caruit. Nec mora, obsecundat imperanti, festine properat ad locum quo promiscua populorum caterva tripudians [Col. 0602C] ante sancti martyris excubabat tumulum; et quae sibi contigerint ob ignaviam, coram fratribus replicat omnibus. Dehinc post gratiarum et laudis hostias Deo pro sui restauratione per sacratissimum agonithetam praecordialiter delibatas, verbere jam eruditus divino, gaudium secum circumferens, familiare tugurium repetit, evangelizans omnibus quaquaversum ad sancti exsequias ebullientibus, nemini impune cedendum, qui ejus solemnem neglexerit feriare natalem.



CAPUT XXIX.

Tabellarius quidam Rotfridi comitis, cujus quidem nomen memoria excessit, utroque pede claudicans gradiendi amiserat libertatem; unius quoque manus [Col. 0602D] ariditate multatus scribendi perdiderat facultatem. Taliter invalidus propinquorum manibus ante sanctum est notive expositus. Nulla interveniente mora revirescente manu fraudati sensus usum recepit, solidatisque basibus in statu suo protinus erectus constitit, ac gradiendi virtute convaluit. O quam ineffabilis ac admiranda est divinae operationis efficacia! Nulla fuit dilatatio sanitatis, ubi expetita sunt suffragia martyris. Unum enim idemque illi fuit et venisse, et salutem praeripuisse. Itaque totius corporis potitus valetudine, laudibus Deum glorificat, athletam Domini magnificat, propriisque remeat pedibus qui aliorum evectus fuerat manibus.



CAPUT XXX.
[Col. 0603A]

Necdum ipse atrio excesserat, ecce muliercula quaedam succedit, manum aridam omnique humore exhaustam, cute tantum ossibus superducta cunctis ostentans, pedem quoque simili macie ac siccitate squalentem habens. Quae ut advenit, extemplo convaluit, etiam martyris experta virtutem. Nam et manus nendi recuperavit officium, et pes gradiendi usum.



CAPUT XXXI.

Illa pro adepta valentia ovanter egrediente, vir quidam claudicans intromissus est. Hic triduo solotenus ante sanctum excubans, sanari meruit accepto martyris suffragio.



CAPUT XXXII.

Gislebertus [(469) 1Kb] Suessorum comes inter virtutum [Col. 0603B] insignia, quibus probis pollebat moribus, eleemosynarum quoque compendia Christo sedule committens, coelorum gazis tutius servanda locabat. Erat namque ei inter prandendum familiare inopum debiliumque quos mensae suae dietarios delegerat, curam agere, eosque ex his quae sibi ex industria subtrahebat, pie refovere. Denique unus ex his per tria lustra debilis pedibus, Walcherus nomine, cum ante vivificum martyris corpus stratus procumberet, in ipso orationis conamine illico sanus in pedes constitit, repropitiante sibi divina clementia per inclyti martyris suffragia. Pluresque fuere ex ejus admirabili recuperatione Dei laudatores quam fuerant ejus debilitatis antea cognitores.



CAPUT XXXIII.

[Col. 0603C] Tunc e vestigio prosecutus homo quispiam, Eurulfus nomine, damnatis quinquennio luminibus, illico ut ante Sancta sanctorum manipula regente pervenit, amissum lustro jam lumen divinitus illustratus perfecte resumit, et varios mundialium rerum colores intenta oculorum acie contuetur.



CAPUT XXXIV.

Sequenti nocte opportunum tempus synaxis matutinalis advenerat, cum ecce inter legendum residentibus nobis adducitur vir quispiam, Baldegerus nomine, qui novennali circulo fraudatis lumine pupillis caeca tenebatur nocte. Hunc more solito martyr inclytus Domini miseratus nulla interveniente morula, antiquum videndi usum fugatis tenebris reseratisque [Col. 0603D] refudit luminibus, et jubar solis quod diutina negaverat caecitas, irreverberatis praestitit contueri luminibus.



CAPUT XXXV.

Interea dum his intenti miraculi stupore tenerentur qui aderant populi, puerulus guidam, Tedelgisus vocabulo, a primis vagitibus claudulus, quem jam dictus venerabilis Rothadus antistes inter prandendum refovere consueverat, ante tumulum sancti a parentibus allatus est et expositus. Hic universis urbicis atque in suburbio positis tam facie notus erat quam debilitate. Qui dum secus sancti memoriam [Col. 0604A] procumberet, extemplo in directum subrigitur, et quam nunquam expertus fuerat integerrimam adeptus est valetudinem: quodque ei non est concessum per naturam, adipisci meruit suffragantibus egregii martyris meritorum praerogativis per divinitatis potentiam.



CAPUT XXXVI.

Longum valde ac cuiquam spermologo difficillimum est viritim ac personaliter ea prosequi quae per ejus venerabilia merita vis divina exercere dignabatur in universalium passionum morborumque generibus, quae humanae conditioni aut originaliter naturali passibilitate accidunt, aut fortuitu proveniunt. Cum enim ex diversa orbis latitudine fama virtutum ejus excita innumerabilis hominum [Col. 0604B] concurreret multitudo, ex omnibus tamen Galliarum Germaniaeque finibus transmarinis quoque provinciis tanta populorum immensitas confluebat, ut omnem loci ipsius situm qui ampla satis latitudine dilatatur locustarum instar praeoccuparet. Inter quos, tanta erat numerositas caecorum, claudorum, aridorum, leprosorumque, et energumenorum, lunaticorum quoque omnigenarumque debilitatum incommoditatibus praepedita frequentia, ut numeri summam videretur excedere. In his omnibus tam frequens erat nutu divinitatis per beatissimum martyrem sanitatum exhibitio, quanto et eorum qui medela indigebant numerosior erat concursio. Sanabantur denique non tantum viritim aut personaliter, verum etiam deni vigenique, et, ut ita dicam, gregatim, [Col. 0604C] adeo ut in die vigiliarum sancti ac venerabilis confessoris Christi Benedicti abbatis, septuaginta et duo promiscui sexus et aetatis, promiscuae quoque et debilitatis, ipso virtutifero martyre suffragante redderentur incolumes. Lumen caeci quod nunquam experti fuerant percipiebant, claudi gressum quem non noverant, consequebantur. Erat in his qui devotionis obtentu ad ejus experienda confluebant beneficia timor immodicus cultui reverentiae mistus. Plerique enim crimina sua palam profitebantur, plurimi quoque igne in visibili visibiliter urebantur. Sed quibus erat mens sanior circumspectius satagebant non ante templi aditum introire, quam et mentes intro confessionis ac poenitentiae, corpora quoque aquis diluerent. Erat denique in diversis speciebus [Col. 0604D] quae votivis donariis ad confessionem hujus praecellentissimi ex diversis provinciis et regionibus pia fidelium offerebantur devotione, tam ingens copia, ut ponderis numerique summam pene viderentur excedere, adeo ut octoginta quinque modiorum diversorum numismatum argenti cumulus excresceret, praeter monilia virorum ac mulierum, missoria quoque diversi ponderis aliaque vasa; auri quoque nongentarum librarum summa fieret.



CAPUT XXXVII.

Sed quia omne bonum semper e vicino invidia [Col. 0605A] comitatur, coeperunt plurimi sacerdotum zeli rubigine uri, prohibentes plebes sibi commissas ad ejus toto orbe crebrius experta patrocinia properare, suaque ad ejus praeclara pignora vota perferre. Aiebant namque rectius fore, ut ecclesiae in quibus baptismi fideique munus perceperant, ex his ditarentur stipendiis, et earum alerentur viduae ac pupilli: nec esse bonum se egere, et alios ditescere; se exspoliare, et alios induere. Hujus livoris rubigo adeo excrevit, ut etiam quorumdam episcoporum corda inficeret. Ex quibus Ostroldus, qui ea tempestate Lugduni [(470) 1Kb] praesidebat, dum sermonem de hac re habiturus ad populum pulpitum conscendisset, postquam diutino tractatu ad populum concionatus est, infit: Quid, inquiens, Suessionis pervagando [Col. 0605B] quaeritis, quasi Sebastianum martyrem illic reperturi? Noveritis sane quia Romae dudum post sui delibationem sepultus, hactenus ibi jacet a nemine motus. Habetis hic venerabile Dei Genitricis templum, hoc frequentate, in eo vota vestra vovete et reddite. Non opus est vobis aliorsum vagari, et externa auxilia expetere. Per eam quae fideliter poscitis, omnia donabuntur a Domino. Postquam affatim populum allocutus est, redierunt quique in sua: ipse diei ducens gaudia, vicina moestitia praepropere deturbanda, diem illam finetenus nox superveniens clausit: episcopus pransus cubitum pergit. Membra sopore resoluta cum jam conticinii tempus incumberet, ecce vir quidam ephebus eurythmiam [(471) 9Kb] domni Sebastiani praetendens, [Col. 0605C] ante stratum ejus constitit duobus secum dextra laevaque assistentibus, similique fulgore rutilantibus, infulis tamen pontificalibus redimitis. Ipse vero militari chlamyde amiciebatur, virgam auream manu ferens. Qua pulsato episcopo vocatoque ex nomine, his eum verbis increpando affatur: Ego, inquit, sum Sebastianus defensor Ecclesiae, qui Roma olim pro amore Christi oppetii, qua et corpore hactenus sepultus jacui: nunc vero Dei praedestinatione ob amorem Medardi Noviomagensis episcopi, quem ad laevam stare vides, ego et hic dexterior Gregorius Romanae urbis papa, Suessionis missi sumus, uti locum illum et ejus incolas nostro patrocinio custodiamus, et custodiendo foveamus. Tu vero livore ductus procaciter egisti hesterno adversum me, [Col. 0605D] avertens plebem tibi commissam, ne ad confessionem nominis mei euntes vota sua in obsequium mei deferrent. Insuper falso perhibuisti mea humana illic penitus non haberi. Ut autem omnis scrupulositas ex hoc ab animo tuo pellatur, his verberibus disce me illic, sicut nunc cernis, absque ulla corporis diminutione olim depositum juxta confessoris Christi Medardi quiescere tumulum. Haec fatus virga quam manu gestabat, cecidit cum verberibus plurimis, praecipiens ita: Vade Suessionis pedibus nudis incedens, et stigmata verberum quae tibi irrogavi, palam cunctis ostenta, ut norint omnes me [Col. 0606A] illic fore praesentia corporali, virtute quoque spiritali praeesse, et prodesse non solum loci illius incolis, sed et omnibus Galliarum populis Regi meo et Domino meo fideliter adhaerentibus, mihi quoque meisque consortibus, illius videlicet loci patronis dignis obsequiis famulatum impendentibus. His dictis, coelestia reposcit cum suis consortibus gaudia. Episcopus dolore verberum et confusione insomnis, ut festinato cursu lux diurna redeat, anhelus exspectat. Qua mortalibus reddita, adscitis consecretalibus et necessariis amicis visionem pandit, ictus verberum tumentes ac lividos detegit. Illi vero anxii plurimumque turbati, operis exsecutione, quod imperatum divinitus fuerat, maturandum quantocius commonent. Denique instruitur iter, parantur et munera [Col. 0606B] inclyto martyri deferenda. Pedestrem ducem hymnis canora turma lente subsequitur quousque ventum est ad locum, in quo ingens frequentia populorum excubabat ante martyris tumulum. Omni deposito supercilio, dejectisque in terram profundo pudore luminibus, ruit prostratus in faciem tanta humilitate quanta et divina correptus fuerat severitate. Oratio in longum protenditur, gemitus et suspiria ex profundo pectoris proferuntur. Explicita oratione, capitulo competenti a loci ipsius primatibus ejus commendatur supplicatio. Dehinc placabilia vota proferuntur, exinde nobilis fratrum concio advocatur. Fit delicti confessio, ostenditur divinae censurae subsecuta correptio, spondetur per omne vitae suae tempus ferventior erga beatissimum martyrem permansura [Col. 0606C] devotio. Itaque vir Dei verbere divino jam eruditior factus, mente sincerior, corpore vegetior Lugdunensis cathedrae sublimia gratanter repetit fastigia. Hujus rei exitus tanto nunc notior omnibus exstitit quanto et personae dignitas famosior fuit, et situ loci in edito posito res in sole gesta occuli sub modio minime potuit. Venerabilis ergo vir, jam dictus Ostroldus episcopus, ab optimo didascalo docte docilis factus coepit libere privatim publiceque docere nequaquam fore quempiam a divinis verberibus immunem, neque cuiquam impune cedere, qui Sebastiani martyris contemptui duxerit memoriam excolere. Sic cessit plurimorum invidia martyris virtutibus victa, et per unius corporis cutem a multorum cordibus invidiae virus tali est extusum malignitate.



CAPUT XXXVIII.
[Col. 0606D]

In provincia Aquitaniae, in pago Alvernico, vico Tudurninse, est coenobium meritis hujus praecellentissimi martyris ac nomine consecratum: cujus primariae constructionis ratio hujuscemodi veridica fertur relatione fuisse. Fuit in eadem regione sacerdos quispiam morum probitate notabilis, actu ac nomine Magnus, qui et ex eventu quod ei non fortuitu, sed nutu deifico provenit, loco illi nomen indidit, ut ab ipso Magnus-Locus diceretur et esset, siquidem inter cuncta ejusdem provinciae monasteria famosissimum hodietenus habetur ac nobile. Hic itaque dum fidei [Col. 0607A] ardore ferveret, virtutumque pio amore mentisque alacritate succresceret, divinae dispensationis moderamine quo flagellatur quisquis a Deo diligitur, valida febre corripitur. Cujus diutino incommodo ingravescente, viribus fractis, omnique salutis spe destitutus, monetur per visum celerem gressum praetendere Romam ire, martyris Sebastiani pretiosissimum mausoleum fidenter expetere; illo se liberaliter salvandum visu discit veridico. Illico aliquantisper vegetior redditus, nil de visionis effectu cunctatus, facultatulam suam disponit ob longioris viae difficultatem; quae erant necessaria opportune sumit, arduum tanti itineris laborem anhelantibus pia devotione praecordiis humilis ac submissus arripit. Hodoeporico [(472) 11Kb] licet difficulter expleto, mundi [Col. 0607B] dominam optato tandem voto ingreditur Romam, scandensque templum toto orbe sanctius atque famosius, excessus suos plurima precum confessione Deo per summos coelestis curiae consules praecordialiter committit. Dehinc lustratis Christi martyrum sepulcris, quorum numerositate atque victoriis urbs Romana singulari tripudiat privilegio, pervenit ad catacumbas tertio ab urbe milliario; ingressusque ecclesiam in qua quondam beati Petrus et Paulus apostoli conditi fuerant, ad quorum vestigia belliger iste victoriosissimus, de quo sermo texitur, se delegaverat sepeliri, votiva prece diu incubuit. Hinc ab oratione se subrigens perfectissimam effert incolumitatem, tam robustae redditus valitudini ac si nulla unquam febrium accensione, aut alicujus incommodi [Col. 0607C] vexatione fuisset infectus. Dehinc, ut reor, instinctu illustratus divino, pulverem qui circa sepulcrum ejus erat, detergens, cum summa fidei devotione collegit, eumque pro magno in patriam perferendum secum reponit thesauro: resalutatisque beatis apostolis, sanctisque omnibus Romanam urbem suis meritis ac praesentia illustrantibus, genuinum Aquitaniae plenus gaudio repetit solum. Quam ingressus, antequam familiarem reviseret domum, devenit in locum quemdam aquarum decursu nemorum quoque amoenitate jocundissimum. Cumque et locus oculis blandiretur, et hora tardior succrescens pigra itinere corpora suaderet recreanda, depositis sarcinulis prandio indulgent. Inter haec sole ruente noctis quies blandi soporis amica subintrat. [Col. 0607D] Presbyter sacrum quem secum detulerat pulverem collo subducens, ramusculo arboris, sub cujus umbraculo discubuerat, appendit, dehinc temperius cubitum se collocat, quasi die crastina maturius profecturus. Subsequentis diei primo diluculo, instructis sarcinulis viae se reddere cupiens, apponit manus ad arboris ramum quo virtutifer dependebat pulvis, protensisque toto adnisu ulnis minime hunc non solum capere, sed nec contingere valuit. Iterum iterato se ad solvendum eum extendens, pedibusque quidquid manibus occurrere potuit subjiciens, frustrato [Col. 0608A] conamine substitit. Vicibus succedentibus comites ejus arbusculo inhaerentes casso sudant labore. Volans fama ad tam grande spectaculum villanos contiguos advocat. Hinc inde vulgus promiscuum confluit, et hoc ipsum mutuatis vicibus attentantes, quod rumore didicerant experiendo probant. Depositis sarcinulis die illo inter velle ac nolle pausam capiunt; recentiores, qui advenerant alternatim se ingerentes, lacertis stupentibus vane desipiunt. Undecunque variis possessi languoribus concurrunt. Operatur vis deifica per meritum sui martyris omnigena miraculorum signa, caecis visum, claudis gressum tribuens; alios truculento possessos daemone purgans, quibusdam audiendi loquendique naturalem effectum, noxio evacuato, largiens. Interea [Col. 0608B] dominus fundi, quo haec gerebantur, cernens tam mira ac stupenda in sua actitari ditione deifica sacramenta, adscito de officio reipublicae tabellario, facta legaliter traditione delegavit eam sancto jure perpetuo possidendam. Sic per incrementa dierum, et cultus religionis et loci situs, quorumcunque dapsilitate fidelium capiebat augmentum. Primoque in eodem loco, oratoria cella construitur, postremo crescente devotione fidelium monasterium [(473) 1Kb] inibi constituitur, et honore ac nomine pretiosissimi martyris Christi Sebastiani episcopali benedictione consecratur; monasticae quoque religionis ordo sub abbatis regimine substituitur.



CAPUT XXXIX.

Provectiore jam tempore, cum rigore monasticae [Col. 0608C] disciplinae locus idem succresceret, fuere duo sub ovino vellere in eodem coenobio pseudo-monachi, qui caulis gregis Dominici quibus inoleverant, obscena qualitate dissidentes, saepenumero ab abbate seu praeposito redarguti, commoniti atque correpti, cum procaci inquietudine cordis aurem subducerent, et salutaribus monitis nullatenus cederent, juxta sacrae legis instituta, ne omnem gregem adtaminarent oves morbidae, discidium eis severa invectione a sacrae legionis comminatur corpore. Quo illi comperto, noctis intempesto quaeque rapere potuere clanculum e monasterio auferentes, fuga elapsi, utriusque propositi, sui scilicet et per hoc animarum exitii immemores, qua propria illicebat voluntas vagabant incerti. Denique Italiam, talium [Col. 0608D] receptricem congruam sibi latebram prospicientes, abjecto, ne a quolibet recognoscerentur, habitu, adire contendunt. Qua cum morigerum peregrinationis suae locum reperissent, postquam suae vesaniae satisfecere, votivae tranquillitatis ac intimae in monasterio securitatis reminiscentes, taedio et labore praediri exsulatus dissoluti, spes si receptus sui sperari posset, reversionem quam maxime moliebant, et hoc sibi lucri fieri invicem sermocinabantur. Ad haec rubor confusionis pro sui qualitate piaculi progressum omnimodis inhibebat. Inter spem metumque suspensis [Col. 0609A] visus est eis sermo conducibilis: quo suppresso crimine, cum honoris augmento loco restituerentur proprio, scilicet ut viae sese laboribus adhuc extenderent, Romam irent et sanctorum aliquem emerent, cujus evectione indulgentiam apud suos mererentur et gratiam. Hoc animati commento coelitus (ut rebantur) sibi immisso, nefanda frustrandi fiducia vagi Aquitanici cum callidis fabulaturi Romulidis perveniunt. Reverendum antistitem et togatos divertunt senatores, juxtaque Salomoniacam sententiam, sui sollicite perquirunt similes. Agglutinantur ocius mali cum pejoribus, deteriores cum deterioribus, et, inter alterna insulsaque colloquia, genus patriamque interrogati produnt. Sciscitantur iterum quid causae exstiterit, pro qua a [Col. 0609B] remotis procul finibus inibi devenire placuerit, et talia ac tanta discrimina subierint, et veluti eis compaterentur argumentose cuncta perquirunt. Illi votum pandunt, in agendum dari sibi dexteram suppliciter exorant. Monasterium in sua regione construxisse asserunt, quod sanctorum indigere per omnia pignoribus profitentur. Versuti Romulidae per plura sub sua observatione, ab ipso pontificum summo commissa inesse, et quibuscunque vellent pro libitu praecipua conferre posse jactitant. Hi pecunia apud eos se impetrare velle, si res haberet effectum, asserunt. Tunc illi securitatem obtinendi quae cuperent, si tamen dictis fidem adhiberent, promittentes, vocabulum sancti quem potissimum vellent exquirunt. Sebastianum martyrem pronuntiant; sua pro eo omnia, [Col. 0609C] quae in praesens habere poterant, multoque postmodum pluriora atque pretiosiora jurejurando spondent advectura sine mora de patria. His Romulidae sponsionum illecti blanditiis, temporis opportunitatem, ne denotarentur, explorare debere necessario confingunt. Quo reperto et indito in eodem se re exhibituros loco caligosae noctis articulo pollicentur, ubi et ipsos adesse oportere statuunt. Interea dum quid eis in hoc interstitio subdoli placiti faciendum sit versuta mente machinantur, comminiscuntur proximo foro cujusdam Caesaris sarcophagum, multa aromatum delibutione refertum, denique ad condictam venitur horam. Ante maturum illi, quos voti ardor, impatiens exaestuabat, accurrentes Romulidae lucrum inhiantes obvios habuere. Silentium ceu [Col. 0609D] tremuli innuunt, ad illius homuncionis Christianae regenerationis expertis tumbam pedetentim perveniunt. Si martyrem expetitum videre et consequi vellent, promissam expromere et appendere pecuniam jubent. Revulsoque sarcophagi operculo mirificae virtutis ambare (vulgo ambre) suaviter redolentis viri faciem demonstrant. Quod isti contuentes, genua celerrime procurvant, ac suimet in adjutorium flebiliter invocant. Omni suspicionis controversia cordetenus eliminata, illis omnino utpote sacrorum custodibus ex toto creduli, quidquid in suppellectili sua habuere, promptissima deliberatione, tali techna delusi [Col. 0610A] condonavere. Tum denique quanta norunt vel sufficiunt officiositate, non hunc quem coelesti munere optimum defensorem et inexpugnabilem protectorem Francia promeruisse gloriatur, quinimo eum qui nec solo dignus vocabulo martyris omnino fuerit proprio merito excipientes tyrannum, inani spe totis praecordiorum fibris exsultantes pernici gressu futurae ruinae improvidi patriam repetiere; dumque sibi fingunt optima praemia, pessime caecati nequeunt intueri supplicia illicet adfutura. Fines aegre diuque desiderati ruris priusquam attingerent, gravi usi consilio prae se nuntios mittunt, qui amabilis et jugiter honorabilis sancti Sebastiani martyris adventum detegerent, et sublimes quosque in susceptionis ejus officia animarent. Locum tanti spectaculi delegunt, [Col. 0610B] et diem quo sibi propere occurrere debeant liberaliter innotescunt. Abba praedicti venerabilis loci et fratrum pallida concio eorumdem quondam fratrum suorum oblita scelerum, congratulantur per eos ab illo supremo bono tantum potuisse perfici bonum, eosque post casum beatiores praedicant, eminentiores suo in collegio unanimi favore praejudicant. Vexilla velificant crucis, tropaea et splendida expromunt philacteria, heu proh dolor! pessima pro his commercia protinus recepturi. Populosa usquequaque turba hoc dulcisono rumore evocata, plebeii cum nobilibus et pene totius nationis potentes religionis fervore succensi obviam vota secum parta ferventes vadunt alacres. Quid plura? excipiunt tandem non Christi martyrem gloriosum, sed antichristi satellitem [Col. 0610C] truculentum; non illum famosissimum Romuleae quondam primae legionis signiferum, sed Satanae dulcissimum glareis cocyti ministrum, atque cum magna hymnorum gloria ad sacrosancta usque (proh nefas!) invehunt altaria. Festiva celebrant gaudia luctuosis mox questibus deturpanda, eaque quotannis solemniter recensenda consignant, finetenus illicet desitura. Post multiplicia missarum hymnorumque officia, epulis lautioribus fessa fratrum caterva refectorii penetralibus convivatura succedit. Inter prandendum humanitas omnis exhibita laetitiam ubertim multiplicat, quam nimis vicina et valde impia confusio deturbat. Nam dum licentius edulio et mero indulgent, et ex praecepto abbatis sui illi duo qui reliquium illud sacrilegum [Col. 0610D] Roma exportaverant, ad custodiendum templum ne vel ad modicum lucernae deciderent, cum aliis residerent, nutu divino cujus dilectissimi militis cultum miser immeritus usurpaverat, fragore horribili et turbine perturbatus divino sancto altari detrusus pavimento elapsus iterumque relapsus corruit, concidit, nunc hac, nunc illac parictibus sese collidens, iterumque se modo josum [(474) 1Kb] , nunc sursum efferens contunditur, conteritur et in frusta dispergitur, martyris nomen et officia quae inaniter praesumpserat, cum ludibrio et dedecore pollinctorum spurcissimorum qui eum illinc advexerant, his mortalium [Col. 0611A] auris perditus amittens. Flagitii auctores, unus truculento spiritu, alter sensu inanis efficitur, ambo tamen quid egerant gestu corporum ostentabant. Reliqui omnes qui aderant, et martyris suffragia virtutumque pragmata expetebant insperato et nunquam experto terrore perculsi, semineces fugam maturavere raptim. Prandentium aulam pervolant, sibi subveniri et auxiliari insanis vocibus proclamant; heu! domini Patres, inquiunt, surgite, properate, succurrite, a saeculo nusquam consimile piaculum videte. Proh pudor! improperium perpes et rubor confusionis nunquam abolendus! ipse diabolus hodie hic est in tyranno allatus. Quidquid prae manibus erat prandentium abjecto, cum valido strepitu mensis exsilientes, signaculo et virtute sanctae crucis [Col. 0611B] certatim communiti templum penetrant; finitimi quoque qui charitatis affectione retenti fuerant, undecunque decurrentes conveniunt. Quid memorem? tam repentinum et insperatum gaudium subitaneus et nunquam suspectus praeoccupat luctus. Contuentur cominus pavimento prolapsum illius nefandissimi et miserrimi hominis particulatim cadaver divulsum, dolentque se in articulo modici temporis amisisse gaudium, quod gratulabantur sine fine mansurum. Fit clamor confusus, omnium stupor attonitus. Adversum flagitii auctores plurima vulgi concurrens manus infremescit. Alii lapidandos sacrilegos, alii patibulo appendendos, quidam igni comburendos, aut letho quocunque atrociore puniri debere maledicis eloquiis lacessientes acclamabant. Verum quibus [Col. 0611C] erat cor docile ac mens sincerior, nequaquam eos humano posse damnari praejudicio astruunt, quos divinae severitatis censura jam plexos fore liquido contuebantur. Interea collecta particulatim putredine dirempti illius infelicis cadaveris in sterquilinium vulgi stercus spurcissimum projicitur, obruitur et proculcatur, ultimumque ei vale anathema perpetuum imprecatur. Rastris pavimenta eraduntur, aquis diluuntur, et sacrae respersionis unda purificantur.



CAPUT XL.

Juvat conferri huic facto antiquum illius rei gestae eventum quod contigit in populo Acharonitarum, quorum deus erat Astaroth, ut Regum promit historia, qui templi sui aditibus Arcam Dei repositam [Col. 0611D] secum habitare domo una non sustinens, praepotenti quodam numine concussus in terram ruit, ejusque calvaria in ipsius idoli limine manusque praecisae truncus iners suo ut erat transfixus loco remanens, opprobrium suis cultoribus perenne reliquit. Verum longe aliter his quibus sincera in Deo fides et promptissimus erat, tametsi minus doctus, et ideo male illusus famulatus, quam Allophylis rite contigisse perpenditur. Illis enim in ultionem et poenam, istis [Col. 0612A] autem et hujusce religionis ad fidei robur et constantiam, ne perfacile incertis assensum tribuant, neve antequam approbent, sanctum dicere aliquem mortalium audeant, juxtaque Dominicae eruditionis instituta, cum dixerint: Ecce Deus hic, aut ecce illic, credere refugiant, ne per hoc forte diabolicae fraudis occasione admissa posthabita latria sui Conditoris quodam modo offendant in idololatria.



CAPUT XLI.

Igitur necdum longaevo permenso spatio, beatissimo et omnifaria laude dignissimo martyre Sebastiano penes Suessorum urbem honorifice illato, ac cum magno tripudio excepto, cum ejus (ut praemisimus) prodigiorum atque signorum fama crebresceret, de ipsis quoque ultimae Tilae finibus ad ejus [Col. 0612B] fragrantia pignora confluerent, abba praedicti monasterii, de quo sermo habitus est, audiens hoc, gaudio repletus commonet suos hortaturque celerrimum illuc protendere gressum, se ducem et praevium itineris? exhibens, ut, quod non poterant in toto, partem saltem vel modicam mererentur ex toto. Quo cum pervenissent, et a Rodoino praeposito fratribusque ex more suscepti humanius agerentur, causam sui itineris pro qua tantum onus subierint, lacrymabiliter fundunt, immeritos quidem se muneris quod expetebant adipiscendi profitentes: sed quia ejusdem erant ordinis [(475) 1Kb] , fraternae erga sese charitatis, qua singulariter beatificabantur, reminisci et spei cujus devenerant, suaeque devotioni consulendum precabantur attenti. Olim, inquiunt, Patres conscripti, [Col. 0612C] duo ex nobis quidam exeuntes Romam perrexere pro hoc quo Deo favente praesenti fruimini patrono. Quid multa? furtivum dantes pretium, quemdam cujus ignoramus vocabulum, mercati sunt tyrannum. Hunc ad nos miserum et in ipso pariter deduxere diabolum. Qui susceptus a nobis quidem est solemniter, sed Deo (si dicere fas sit) indignante detrusus mirabiliter. Nam cum nescii sacrae Virginis Mariae illum super aram imposuissemus, ac festive composuissemus, pransurique cum pluribus qui convenerant resedissemus, de subito ab altari in aere levatus, in terram elisus cum ingenti stridore decidit, et sibi obsequentibus qui in basilica remanserant, horripilationem nimiam injecit, exterritosque ab ecclesia perturbavit. Qui cum ad nos usque pallentes [Col. 0612D] et pene exanimes intrassent quae sibi accidissent in conspectu conventus universalis teterrimis vocibus insanientibus similes publicare coeperunt. Silentium utpote rei gestae ignari innuentes nullatenus cesserunt imperantibus, quin, sicut coeperant, irreverenter publicum ignominiae malum clamosis exsequerentur vocibus. Nos concito gressu ecclesiam ingressi, in frusta quassatum membra disjectumque illum, qualis quantusve erat nostris [Col. 0613A] congruentem actibus sanctum inspeximus. Hoc rumore passim denotamur, et importabili improperio jaculamur atque confundimur. Ut hoc ergo pudore tandem aliquando carere queamus, ad vestram venerabilem paternitatem confugium facimus. Superest ut destitutioni nostrae compati et subvenire beatitudo vestra non dedignetur. Credimus etenim taedii nostri nos onus exposituros, si a charitate vestra quantulumcunque reliquiarum ejus consecuti fuerimus. His acceptis, Rodoinus fraterno affectu compassus condoluit, et cum voluntate Patris Hilduini et fratrum consensu auxilium in agendum spopondit, relataque prius coram fratribus causa, non abnuere votum, insuper ut sancti cresceret cultus et memoriale, hoc se plurimum dixerunt amare. Illud [Col. 0613B] denuo domno abbati cum innotuisset, et ille fratrum super hoc postulationem ab eo quoque percepisset, linteum eis per collationem venerabilis Rothadi antistitis, quo vivifica membra martyris involuta fuerant, conferri praecepit. Qui dum ad opus assisterent et linteum de theca petentibus tribuendum proferrent, illi iracundia succensi, reliquias sancti, non linteos, quibus in sua regione abundarent, se expetisse dixerunt. Quibus cum a circumstantibus fratribus non alter, sed is esse firmaretur, quo a Roma illuc usque ejus sanctissimum corpus ad os intrinsecus fuisset obductum, nulla ratione eis satisfactum est ut illud reciperent. Audistis, inquiunt, domni Patres, jam toto orbi notissimam confusionem nostram quam vestro beneficio aestimavimus diluendam. [Col. 0613C] Cur inhonesta nostra innovare conamini? liceat nos vestra cum gratia patriam non ingeminato ludibrio, ita ut venimus, expeditos redire. Rodoinus, concitatos illorum contra se animos videns, nec satisfactionem agere satis curans, linteum diligentius replicans cistula recolligit, non ita se domini sui vilipendere tegmina dicens, simulque adjiciens quoniam, aliis quibus in pectore robustior fides valeret, satius his communicari deberent. Illi vero eo ibidem die commorati, cernentes nil se in hoc facto profecisse, poenitudine acti senioribus accitis supplices obsecravere quatenus pro eis paterna pietate apud virum intercessores existerent, ne tam tristes et vacui in sua a sancto illo loco regredi paterentur. At Rodoinus suorum precibus flexus, non totum ut [Col. 0613D] prius, sed partem sacerdotum manibus sectam largiri jussit. Quam illi multo gratiosius quam ante devotis fidei mysteriis excipientes, et honorifice praeparato sacello reponentes, missarum solemniis nomine martyris rite celebratis, religiosa secum cum hymnorum melodiis fratrum comitante caterva sic feruntur ac propria. Quo cum pervenissent, multarum virtutum et sanitatum gratia clarificata pignora ipsius meritis et nomine praeeminentis fastigii contradiderunt in aula. Ubi usque in hodiernum ejus merita vigent gloriosa, palmaque virtutum ejus [Col. 0614A] multipliciter floret frequentius atque magnificentius, quam eo loco quo virtutiferum ejus corpus debita fidelium populorum frequentatur devotione. Sint ergo et nobis et illis optamus ejus proficua patrocinia, qui nostrorum dapsilitate patrum illius tanti pignoris meruimus esse participes.



CAPUT XLII.

Vidimus quosdam nec spernendae probitatis viros, qui Suessae civitatis venturam, quam formidamus, ruinam ab his qui audiere se protestantur percepisse. Turricula erat in eadem urbe, orientis occiduas spectans plagas, super quam spiritus ambiguus, cum jam noctis tetras aurora coepisset umbras spargere, terribilis sententiae ter ingeminatam profudit vocem dicens: Vae, vae, vae tibi, Suessio, Sodoma ut [Col. 0614B] olim et Gomorrha, validis ignium flammis concremanda, et in vacuos favillarum cineres redigenda! Invisa nec a quoquam cognita persona, sui officii mysterio functa, gestu celebri tenuis sese perabdidit auris. Hanc lethiferam vocem qui tunc antequam diesceret (sicut praemisimus) vigilare poterant, horribiliter intonantem, non solum in ipsa urbe civiles, verum suburbani quaquaversum degentes audiere. Cujus fama de regione in regionem pervolans omnibus celeberrima facta est. Quam rem a multis qui nostris superfuere temporibus sine suspicione falsi consono relatu audivi, eamque huic operi adnectendam ratum duxi ad correctionem omnium eamdem urbem inhabitantium, maxime illorum qui se turpissimo et naturae improbo crimine foedare non verentur: [Col. 0614C] et hoc idem ipsi Patres et praedecessores nostri qui nobis ista narrabant, meritis et interventu hujus nostri piissimi protectoris deputabant, quod nequaquam hoc sua tempestate impletum [(476) 1Kb] videbant. Adjiciebant praeterea priusquam ille Roma deveheretur, horrendas saepius ibi reproborum spirituum per plateas perque aedes illusiones importune civibus machinatas. Sed eo veniente vapor veluti fumi evanuere, universa quieta severitudine beneficio ejus vulgo disposita, et humanis commodis placido famulatu praestita.



CAPUT XLIII.

Praeterea memorandi Caesaris Chlodovici qualis quantave circa sanctum devotio fuerit, largissima operis patefecit exsecutio. Comperto namque divini [Col. 0614D] numinis praesentia per martyrem Christi incircumscripta inibi patrari miracula, regali exutus purpura calceamentisque tertio ferme lapide rejectis, cum conjuge nudis ad monasterium quo jam locatus fuerat, processit plantis: et quia aliquos flagitiosos audierat imperatrix Judith vi quadam impraefocabili in conventu publico crimina sua detexisse, et odii livore interius perustos palam exterius metuendo nimis examine ignis atrocibus concremari, pro eo quod priusquam loco devenirent, suorum criminum appetitus dignis confessionum ac poenitentiae remediis [Col. 0615A] coercere neglexissent; anxietatis nimiae procellis elisa, cum praecognovisset illuc Caesarem iter disponere, nec se ab eo absque sui rubore dirimi posse; totam se ad propitiam Redemptoris contulit omnipotentiam, agensque cum venerabilibus [(477) 1Kb] sacerdotibus culparum suarum secreti mysterii munus, cum Psalmista orabat ut ab occultis suis mundari, et ab alienis mereretur absolvi. Eleemosynarum interea impendiis caeterorumque bonorum operum exhibitionibus per spatium interjecti temporis quod praescierat, incunctanter operam dedit: sicque demum, religiosae majestati votiva comes effecta, ad sancti martyris limina praeclaris meritis praecipua properavit. Cumque Abba reverentissimus Hilduinus et fratrum ornata cohors tantae celsitudini assurgens, [Col. 0615B] festivo apparatu utriusque eorum pro foribus servans adventum veniret, et tandem susceptos ad tumbam martyris canoris vocibus concrepando deduceret; in humili quo erant habitu solotenus cum multa nobilium phalange substratis cominus sibi palliis, antequam margines attingerent altaris, extemplo in faciem ruentes, gemebundas ac lacrymarum rore madidas preces militis ipsius merita recolentes, piumque intercessorem invocantes universali Domino protractis suspiriis effudere. Inde ab oratione surgentes, versu congruo omnium assistentium voto eorum commendatur oratio. Igitur aulam tantae sublimitati provisam introgressi, imperialia et ea quae tunc cultiora fuere ornamenta reinduti, et diademate compti, missarum solemnia Caesar consistorium [Col. 0615C] scandens in honore martyris fecit decantari. Qui cum ad Evangelium ventum est, calicem aureum cum patena, patris sui Magni Caroli monogrammate [(478) 1Kb] insignita, manibus propriis inter legendum ponderis ingentis tenuit, et cum oblatione sacranda eidem dicavit. Post expletionem quoque celebrem ad vestigia ejus cum conjuge accessit. Ubi, cum sese prolixa oratione Deo per sanctum commendavissent, complexiva et omni aevo reminiscenda devotione singillatim a stemmate usque subuculam cultu regali exuti, uterque martyri inibi reposuere. Textum deinceps sacrorum Evangeliorum [(479) 1Kb] aureis characteribus [Col. 0616A] exaratum, laminisque metalli ejusdem absque admistione cujusque materiei inclusum, thymiamateriumque 40 et 8 syclorum ejusdem speciei, et vastam olei amphoram ad luminaria concinnanda, mente promptissima obtulit; monetam etiam publicam cum incudibus [(480) 1Kb] et trapezetam perpetuo famulatu sacris ipsius deservituram subdidit. Abbatiam quoque protomartyris Stephani Cauciacum [(481) 1Kb] , quae septingentarum familiarum esse perhibetur, ad templi fabricam spatiandam dedit, et praecepto regiae auctoritatis ne a quolibet temerario abriperetur, cum obtestatione et anathematis innodatione annuli sui impressione signato roboravit. Quod cum saepius monasterium inviseret, tanta devotioni pristinae postmodum incrementa adjecit, ut cum quadam [Col. 0616B] die ad sanctae Sophiae [(482) 1Kb] capellam, quae palatio [(483-84) 1Kb] inhaerebat, oraturus procederet, ad limen substiterit, eamque a foris intuitus optativum illico David, quo in construendo Domini tabernaculo anhelabat, baculo flaventis auri innixus decantaverit dicens: Haec requies mea in saeculum saeculi, hic habitabo quoniam elegi eam (Psal. CXXXI, 14). Mirum dictu! veluti assistentis martyris haec essent auribus data, ipsius ejusdem solis vesperi prodiere magnifica triumphatoris egregii signorum tropaea. Nam octodecim sexus utriusque sanitatum curationes praesens sub eadem nocte, priusquam cubitum pergere disposuerit, cernere promeruit. Contuebantur istorum glaucomina fugatis tenebris jubare rutilantis luminis splendentia: aliorum uncas manus et arentia brachia [Col. 0616C] laxa; suras enerves et vestigia retorta vigore magis dato quam reddito directius protensa; quorumdam aures sanguine fluentes, quas surditas diutina damnaverat, nunc lenis et tenuis sonus approbabat valde perspicuas; pessimum in quodam, sed devictum et exclusum potenter sinistrum spiritum, leprae maculas abolitas furentium insipientes rite demutatas mentes. His ad votum fruitus Caesar nullo incredulitatis errore ejus pectore movente, amoris supremi et incomparabilis affectum erga martyrem sanctum sollicite in posterum se devovet conservaturum. Inenarrabiles gemitus et suspiria fletuum nimbis respersa [Col. 0617A] multiplicans, eum veluti carne praesentem cerneret excolebat, venerabatur et deprecabatur; et quia sine haesitatione quod expostulabat donari ab eo sibi posse credidit, voti compos effectus idipsum adeptus est salubriter. Quid autem fuerit quod ita eum rogasse praemisimus, series subsequens, imo idem in serie secretissimum suum enarret sacramentum.



CAPUT XLIV.

»Fractus robusti olim brachii vires ego Ludovicus, Caesar imperator Augustus, Dei dispensante gratia orbi Romano imperans, cum late in populos juris habenas immoderatius relaxavissem, indulgentia nostra quidam dissoluti impugnando pietatem, infidelitatis prorupere crudelitatem. Quod malum eo [Col. 0617B] usque incanduit ut ipsos quoque praedulces natos meos in me saevire compulerint, et secum de nece sui genitoris tractare fecerint. Ad locum sic forte venitur, qui ex eventu ruptae fidei pacis et sacramentorum Mentitus-campus [(485) 1Kb] ex tunc appellatur. Hic me omnis pene meorum militum manus deserens, eo, ut retuli, perduellio filios meos horrendum facinus involvit, et praefices sceleris esse delegit, insonti mihi multa morti obnoxia imputantes; a nunquam laesis multipliciter laesus et delusus, nefandorum actuum meorum non immemor, aequissimo Dei judicio haec me digne perpeti comminiscens, casus aequanimiter ferebam. Suessionis civitatem deinde inimica cohorte vallatus, ad sanctorum dominorum meorum coenobium perductus sum, et [Col. 0617C] quia sciebant me illum locum diligere plurimum, consiliabantur inibi me fortuitu post desperationem sponte arma positurum. Quo cum me publica custodia arctavissent, quatenus quod callide tractaverant opere consummarent, quosdam submiserunt qui uxorem [(486) 1Kb] meam in monasterio virginum sanctimonialem factam vel (quod verius audissent) mortuam mihi nuntiarent. Filium quoque meum parvulum et innocentem Carolum bonae indolis puerulum, quem noverant prae omnibus mihi amantissimum, attonsum et monachorum firmarent coetui adnixum. Quod ego audiens, et me continere non valens, quippe qui regni decore spoliatus, conjuge privatus, filioque essem orbatus, diebus non paucis ejulans nullo consolatore fruitus, languoris [Col. 0617D] violentissimi paulatim me persentiebam ex tristitiae magnitudine aestibus aduri: et quia praeter Deum consolatorem neminem habere poteram, quoniam quidem aditus et colloquium negabatur omnibus, ad ecclesiam tantum et ad fratres raro [Col. 0618A] via, et ipsa cum summa prospectione custodum patebat, insedit animo illac ire. Quo cum devenissem omnium vestigiis provolutus, morbi quo afficiebar plagam medicis sapientibus retuli. Quibus ut quanti levaminis apud propitios dominos obtinerent supplicavi, et ut pro requie conjugis quam exemptam vita arbitrabar, missas celebrarent, et attentius orarent, venerabilem religiositatem eorum obnixe effiagitavi. Qui afflictionibus et miseriis meis prudenter compassi, per merita et interventum sanctorum quibus deserviebant, veluti futurorum praescii proximam pollicitati sunt ab Omnipotente adfuturam medelam, si tamen fidei sacramentis animum accommodarem. Sic ab eis bene confortatus post orationem ab illis deductus notis ergastuli antris, ita demum [Col. 0618B] sum restitutus. Sequente noctis umbra cogitatu sedulo lucicomum desiderabam cernere sidus: ingressusque sanctae Trinitati [(487) 1Kb] vicinum carceris oratorium, post matutinalem expletionem solus inibi pernoctans, cum per fenestram extra intuitum dirigerem, quemdam custodum ultra vires immerito tamen mihi infestum, sub imbrice cominus video jacentem, et, ne vel permodico maceriei foramine elaberer, ipso statu servare cupientem. Quem somno et mero sopitum deprehendens, inter alta cordis suspiria ridiculum mihi omen melius aspectans oboritur. Enimvero cum ita diffusum solotenus et ejus ensem frequenti cervicalis, quo superfuerat expositus, repulsu viderem penes fundamina basilicae impexum, scalam concite quae ad accendendas faros angulo [Col. 0618C] fuerat reposita subiens, funiculum otio torpentem super a laquearibus solvi: cominusque hastas quibus vexilla tempore litaniarum ferenda aptantur conspiciens, uni earum funiculum cum laqueo subnexui perque eamdem fenestram jeci. Hac comprehensum arte mucronem sustuli, inque altas et squalentes feci jactari latrinas, vocatoque ejus nomine, aio ad eum: O custos pervigil, tuorum spes fidissima, vigilasne? Ad haec ille: Vigilo, et bene vigilo. Cui iterum ego: Et quid struis? Et ille: Quid de his, inquit, tibi? Rursus ego: Si tibi forte repentina necessitas cogeret, forsitan gladius manu abesset. Illo ad caput brachia convertente et eum huc illucque quaeritante: Si me, dixi, sic custodisses, hodie [Col. 0618D] me nequaquam hic habuisses. Quidquid, inquit, illud est quod de mucrone actum est, satis superque te ut jussus sum servavi, et servare curabo et ego. Vade ergo, et in munere fidelitatis hujus et vigiliarum tuarum illo in loco competenti armamentorio quem turpiter amisisti recollige mucronem. Eadem [Col. 0619A] ipsa die quidam fratrum explorantes, totius causae meae veritatis tenorem per Harduinum, qui quotidiano ministerio ante me missas psallere consueverat, scripto miserunt. Cumque de more ei oblationes [(488) 1Kb] Deo mactandas, maxime pro conjugis meae absolutione, quam humanis exemptam rebus credebam, offerrem; ille meam cautius stringens manum, secus altare esse [(489) 1Kb] dixit. Post consummatam hostiam, omnes cum foras egressi fuissent, substiti solus, et sacello projectam colligens rotulam, vivere uxorem, et nil in filium meum sinistri operatum cognovi, et perplures jamque poeniteri quod taliter fidem ruperint, et a me discesserint, ferocibusque animis certatim restitutionem regni moliri. Quod, Deo favente resque in melius per ostentum sanctorum [Col. 0619B] suorum transfundente, ad perfectum deduxere. Verum quanquam augustius regni recuperato fastigio pristinae dignitatis perfruerer gloria, meorum attamen non immemor votorum ac precationum, quibus excellentissimum martyrem Sebastianum rogaveram, et me incunctanter accepturum credebam. Insurgente rursus perduellio cum passim regni quietudo propugnaretur, et pacis tranquillitas confunderetur, pro his sanctum supplicaturus, ad praedictum accessi locum. Et quia saepenumero in hujuscemodi privatis seu publicis ejus praepotens auxilium fueram expertus, super his quoque solitum quo impertiri dignaretur precabar enixius. Proxima ruente nocte illud quod ante dies rogaveram, nocturno visu accipio evidentissimis indiciis ab eo [Col. 0619C] coelitus, ut reor, mihi condonatum: et cum ingruentium cladium ruina nulla pateretur ratione optatas inibi duplicare moras, hinc digressus discrimine me pro commissis a Deo populis tentabam impendere, et certamini, si res exegisset, viriliter exhibere. Hinc me proficiscentem praepositus hujus almi collegii Teutherus nomine prosecutus, nostri comes efficiebatur itineris. Cumque penes me equitaret, et procul a sancto loco divelleremur, caput retorquens, et in eumdem (proh dolor!) ultimum aspectum convertens, intimi cordis moerore turbatus, superexcrescentes profundae moestitiae fluctus inhibere ultra non valui. Tristis et moerens amaras fundebam lacrymas, lethaliter conclusus, quid agendum mihi potius foret valde suspensus. Votum sancto devoveram, [Col. 0619D] cujus operandi diem praefixum videbam. Vitae ab eo finem perceperam, cujus me transgredi non licere metas sciebam. Denique commissum mihi regendi Christianum a Deo imperium haud ignorabam, cujus usque adeo cum omnem labefactari [Col. 0620A] orbem considerarem, et vicinam desolationem quam praescieram, formidarem; reum me super hoc inveniri, proque hoc aeternis suppliciis damnari ab illo metuebam, qui universorum Auctor exstaret et Dominus, judexque venturus unicuique secundum opera esset redditurus. Ille taliter me tristari conspiciens, diutius quidem consultum tenuit, erat enim vir in omnibus fidelissimus. Et cum jam uberrimum meorum fletuum imbrem ferre nequiret, ipse quoque ex hoc permotus in lacrymas ruit: Quid, inquit, optime Caesar, tibi et tuis graviter destitutis haec prodesse poterunt? per te consolabuntur universi. Hilaritas tua si moestis parebat, dolorem omnem evacuabat. Noli, domine et gloriosissime imperator, noli hoc servis tuis lethalis tristitiae vulnus [Col. 0620B] in te, cui summa semper jocunditas, vultus serenissimi obnubilatione palam ostentare. Hoc tuorum multum corda brachiaque dissolventur, hostium vires robora concipient. Singulare id duntaxat tuis esse debet secretum, quod ita tui pectoris turbare potuit laetissimum semperque quietissimum statum. His fortasse, si fideliter tui compassi fuerint, dabitur ut consolationis remedia valeant reperire: et si secus fieri nequibit, levius deinceps, cum hujus rei plures coeperint effici participes, feres. Tum ego quae fideli noveram persuasione edita consolatoris mei verba suscipiens, ei causam reddidi, et quid lateret corde, detexi protinus ore. Sanctum illum locum me amavisse plurimum dixi, quem non ultra me videre, sancti martyris agnoveram revelatione. [Col. 0620C] Votum insuper vovisse, cujus effectum prohibuisset fluctuatio collati imperii: et nisi formidini ab hostibus imputaretur, aut ejus (quod supra modum pertimescendum erat) ab Omnipotente ruina exigeretur; arma, purpuram et stemmata quam libentissime ibidem me deponere [(490) 1Kb] voluisse. Inde ab eo cum salubrius consilium dari expetii, tale percepi. Bonum, inquit, votum tuum, gloriosissime Caesar, sed sicut beatus docet Gregorius, nihil Deo bona voluntate ditius. Magnum quidem est quod optas renuntiare saeculo, et omnibus quae possides, siquidem per hoc Christi imitator esse posses. Verum multorum salus a quibus perficitur, multiplicia in singulis praemia pollicetur. Illud tibi, istud omnibus consulit. Magnum illud, sed maximum est istud. Hoc si non [Col. 0620D] potest operari voluntas, in isto poterit remunerari. Denique in Deo id fuit mirabile magis, quod dignatus est mori pro servis. Charitatis augmentum majus idem ipse commendavit esse, si quis pro fratre non dubitasset animam ponere; fecit quod docuit: pro [Col. 0621A] nobis animam posuit. Pertulit Dominus mortem, ut servus reciperet dignitatem, non necessitati succumbens, sed plasmati suo ineffabiliter subveniens. Quod sequamur exemplum, in sese ostendit, et danti operam palmam victoriae promisit, et permanens praemium reposuit. Quia ergo gregem suum regimini vestro commisit; pro eo, si necesse sit, usque ad mortem decertandum vobis insigne erit atque laudabile. His luculenter a praedicto viro instructus et fortiter in agendum animatus, me iterum iterumque sanctitati illius et fratrum attentius commendans, tametsi non ut ante tristis, non tamen adeo discedere hinc praevalui laetus: quippe qui quos dilexeram unice, supremum me sciebam transmittere vale.«



CAPUT XLV.
[Col. 0621B]

Igitur cum haec fratribus aetatis et religionis merito primoribus relata fuissent, martyrem sanctum unanimiter exorandum constituerunt, quatenus ejus oracula, si quoquo modo fieri posset, eorum in salutem verterentur in alia. Quod cum sollicite peractum sit, digni attamen nullatenus super hoc auditi fuere, quoniam quidem hoc praedestinationis nunquam immutandae constitit Dei. Nam eodem itinere contra filium legitimum et homonymum ducens exercitum, in quadam insula Rheni [(491) 1Kb] vita corporali functus, perennem, ut remur, cum sancto quem incomparabili fuerat amore complexus, ejus meritorum obtentu est adeptus. Cujus exuviae Mettis in basilica sancti Arnulfi, a quo genus [(492) 1Kb] [Col. 0621C] duxerat, celebratae, tam opum pretiosarum quamque fiscorum regalium ditatione sunt insigniter commendatae. Et quoniam, ut eo manifestante cognovimus, votum explere renuit, nec toties peroptatum sepulturae locum in fundo martyris habere promeruit.



CAPUT XLVI.

Totius orbis Romani principe vita exempto, epilogus [Col. 0622A] tandem thematis hujus styli verecundia impellente ponendus est. Siquidem quantum ad meritum tanti martyris et ad materiae spectat dignitatem, mutum est omne quod de eo quantumvis humana facundia fari potest, quoniam quidem omnis sermo humanus inferior est laude coelesti. Pauca quidem sunt quae de eo oratione inculta prosecutus sum, pluriora et pene innumerabilia fastidiosis lectoribus ignoscens omisi. Enimvero superest hodietenus id chartophylacio nostro schedula Rodoini ad memorabilem Hilduinum abbatem transmissa, in qua numerosa plurimum capitulatione virtutum ejus insignia breviata personaliter habentur inserta, quorum summa in conum redacta, surgit in millibus quatuor centum septuaginta. Itaque tam ingenti [Col. 0622B] materia victus, manum ori opponens, eruditioribus quibusque atque doctioribus, et qui necdum in hanc lucem prodiere, succedentibus usque in finem saeculi temporibus haec omnia tractanda relinquo. Quisque sane fastidiosus lautiori edulio appetis satiari, hunc nostrum furfurem postponens, sanctissimi Patris Ambrosii opus, quod de hujus triumpho caelibis edidit, inquirens, in eo reperies ferculum ditissime refertum, cujus delicioso admodum siligine palato mentis degustato delectabiliter poteris saginari.

Explicuit epitomen miraculorum Sebastiani agonistae insignissimi: cujus nomen ex Argivo in Latinum vir imperialis sive imperatorius sonans, aureo illius immaculati Agni volumine characteribus speciosissimis habetur insertum. Et ideo laudis ejus plena est terra, et memoriale ejus non derelinquetur [Col. 0622C] in saecula, quoniam regnat cum Christo feliciter in aeterna gloria. Amen.



Ex codice Joliano.


Gondacri monachi, martyr memorande, memento,
Codice qui parvo virtutum stemmata scripsi
Laude tua, possim quo regnum scandere coeli
Adjutus sanctis precibus, quarum juvamine multi
Corporis ac animae captarunt munera laeta.



APPENDIX De miraculis sancti Gregorii, deque nonnullis aliis coenobii sancti Medardi reliquiis.
[Col. 0621]

[Col. 0621D] 1. Exstat in appendice ad tomum II Martii Bollandiani libellus de Miraculis sancti Gregorii scriptus ab anonymo Medardensis coenobii monacho circiter annum 1150, in quibus Constantia regina, Rotberti Francorum regix conjux, de ornando sancti Gregorii loculo admonita dicitur; Fulcosius seu Fulco Suessionensis episcopus ob direptas monasterii facultates ab eodem sancto increpitus anno 1025, quo Richardus abbas loco praeerat; anno 1126 Josleno episcopo, abbate Gaufrido, »qui postea episcopus Catalaunensis claruit,« reliquiis S. Gregorii per urbem solemni pompa delatis pestis repressa. Qua de peste habemus librum de Miraculis ope beatae [Col. 0622D] Mariae tum patratis, quem Hugo Farsitus composuit. Demum ex Actis sancti Goswini abbatis Aquicinctini subditur ejus curatio facta eo in loco, ubi tum Prior erat, meritis Gregorii Magni. Quae hic indicasse sufficiat.

2. Praeterea in sancti Medardi coenobium ex urbe Roma translatae sunt reliquiae sanctorum Tiburtii et aliorum; cujus rei historiam ab Odilone monacho jam laudato descriptam hoc loco subjiciam. Legi etiam anonymi cujusdam narrationem de illatione corporis sancti Gildardi, et capitis sancti Romani Rothomagensium pontificum, eo facta regnante Carolo Calvo; quibus fusius referendis supersedeo.



INCIPIT EPISTOLA ODILONIS AD INGRANNUM, de adventu et susceptione corporum sanctorum martyrum Tiburtii, Marcellini et Petri, Marcelliani et Marci, Proti et Hyacinthi, Marii et Marthae, Audifax et Abacuc, Abdonis et Sennis, quae est pridie Idus Julii.
[Col. 0623]

[Col. 0623A] 1. Omnia quae dicuntur, nequaquam certae rationis auctoritate discutiuntur: quae vero visa dicuntur, audita referuntur, habita demonstrantur, veridicis sanctionibus approbata creduntur. Proinde quia multi multa loquuntur de beatorum Marcellini et Petri, Marcelliani, Marci, Proti et Hyacinthi, Marii et Marthae, Audifax et Abacuc, Abdonis et Sennis martyrum translatione ab urbe Roma in Gallias, et repausationis eorum locum vel se nescire dissimulant, et negligenter dissimulando invidiose abnegant: operae pretium fuit, ut de tantorum corporali praesentia Christi militum, et veritas rei ambiguae satisfaceret, et dubitantium fides ad amorem martyrum credendo in melius proficeret. Nihilominus et beati Tiburtii martyris adventus, et exceptio corporis ejus [Col. 0623B] rationando (sic) describitur, et gloriosa sanctarum reliquiarum depositio Hermetis et Juliani, non minori devotione cum praefatis sanctis martyribus describendo suscipitur. Vehementer enim condecet, ut quorum una fuit voluntas transferendi se in Gallias, et unius locelli devexit quantitas, fiat adventus et depositionis eorum in monasterio sanctorum Medardi et Sebastiani, atque papae Gregorii una eademque principalis laetitiae solemnitas.


INCIPIT NARRATIONIS EPILOGUS.

2. Dominus et Augustus noster videlicet totius orbis Romani princeps, Francorumque regni pater piissimus, felix et providus imperator totius monarchiae, Ludovicus scilicet, illius augustae et venerandae [Col. 0623C] memoriae Caroli Magni filius, qui ad liberandum orbem tyrannicis moderationibus, et ad comprimenda domestica mala divinae dispositionis sublimatus est gratia, postquam paterni suscepit imperii gubernacula, totius sanctae Ecclesiae fideles et filios per quatuor mundi climata pio moderamine provexit ad supernae felicitatis emolumenta. Hic inter sibi collatae virtutis et gratiae munera, honestae fidei pariter et documenta dedit, et ornamenta religionis ecclesiasticae multipliciter condecoravit. Multa quoque corpora sanctorum de pluribus Italiae partibus in regna Francorum detulit, ubi maxime populus nobilitate superbus, armorum strenuitate decorus, non minima laude sapientiae simul industriae et prudentiae, pollet et praevalet utique. Cujus ingenii solertia beatissimi [Col. 0623D] et omnifaria laude dignissimi Sebastiani martyris corporalis gleba, simul et beatae memoriae Gregorii papae sanctissima membra penes Suessorum moenia in basilica summi confessoris Christi Medardi deportata pariter et collata videntur et habita.

3. Cum ergo innumerabilis miraculorum frequentia tunc temporis assidue fieret in sanctorum praesentia, per longa mundi spatia tanti odoris fragrantia non minima redolet virtutum notitia. Unde contigit ut quadam die, dum praefatus imperator hiemaret [Col. 0624A] Aquisgrani palatii, sub tempore inter prandium plura cum optimatibus suis loquendo exorsus est regio more. Inter quae plurima verborum colloquia, subito in beati Sebastiani martyris impegit translationis gaudia, et virtutum ipsius magnalia. De neglectis quoque martyrum sepulcris, quorum Romae ingens esset copia, prolixitas sermonis subsequitur non minima. Factum est autem, dum haec agerentur, ut quidam diaconus sanctae Romanae Ecclesiae, nomine Deusdona pro suis necessitatibus regis adiret imploraturus clementiam. Dum vero diutius in palatio moraretur, cum Einardo abbate, palatii regalis scilicet domestico, familiaritatem illius prae caeteris palatinis promeruit, et omnem humanitatis exhibitionem ab eodem abbate sine ulla improperatione suscepit. Inter haec dum aperto propter quod venerat [Col. 0624B] negotio Romam redire disponeret, ab eodem abbate multa donaria recepit in sua et maxime multorum praesentia ad perficiendam suae reversionis diligentiam.

4. Igitur de Aquisgrani palatio profecti, praedictus scilicet abbas Einardus, et praefatus sanctae Romanae Ecclesiae diaconus, ad Augustam usque urbem Suessorum perveniunt. Ea tempestate domnus imperator ob amorem inclyti martyris Sebastiani cum omni apparatu et suorum procerum comitatu in monasterio devenerat sancti Medardi, sanctum Pascha prout competebat devotissime celebraturus. Huic spectaculo vir venerandae memoriae Hilduinus abbas aderat in omnibus, qui et praedictum abbatem Einardum, [Col. 0624C] et sanctae Romanae Ecclesiae diaconum altius et honorifice suscepit, et familiarius tractavit, suorumque secretorum conscios adhibuit. Inter haec familiaritatis obsequia supra modum jocundati, et in immensum laetati, paschales dies prosecuti sunt gaudentes. Denique accepta benedictione repedationis suae jam dictus diaconus, diversae promissionis admodum largus, beati Tiburtii martyris Hilduino abbati promittit venerabile corpus. Einardo quoque abbati fideliter spondet, ut fidelem legationem secum dirigeret, multas sanctorum reliquias in propria reciperet. Quibus promissionum dictis vehementer exhilarati, dominus videlicet Hilduinus abbas et Einardus, ambo legatos diligenter eligunt exquisitos, prudentia videlicet industrios et astutia conspicuos. Sic cum praefato [Col. 0624D] diacono iter aggressi, Romam quanta possunt celeritate praepropere tendunt.

5. Contigit autem ut quidam illorum, medio itinere perfecto, tertianae febris corriperetur incommodo. Cum autem diutius intempestae noctis silentio graviter suo vexaretur incommodo, apparuit sibi febricitanti praeclari vultus juvenis, causam ab eo commissi negotii et laborem tanti perquirens itineris. Cui cum ille promissa diaconi de reliquiis sanctorum Einardo abbati mittendis, et de his quae beatae memoriae [Col. 0625A] Hilduino abbati pollicita fuerant per ordinem intimaret, respondit pulcherrimus juvenis, et dixit: Satis manifestum est, et patenter tui socii tibi sunt conscii, quia quamplures dies tertiana febre laborasti. Surge velociter, festina iter, securus accelera negotium, tibi a Domino promissum consequeris votum; volo ut pro signo tuae fidei sive credulitatis, effectum integrae percipias sanitatis. His dictis expergefactus, ab omni dolore et aestu febrium liberatus, omnia quaecunque viderat et audierat divinitus suis diligenter referre curavit comitibus: sicque factum est ut unanimiter et visioni crederent, et fidem divinis dictis pariter et promissis adhiberent.

6. Igitur Romam venientes, juxta basilicam beati Petri apostoli, quae dicitur ad Vincula, in domo ipsius [Col. 0625B] diaconi cum quo venerat, hospitium acceperunt; per aliquot dies cum eo manserunt, promissorum ejus adimpletionem incessanter inquirendo perstiterunt. In hoc morarum suarum articulo consultum fuit, ut ad coemeteria sanctorum simul cum diacono pergerent, ut si quid dignum in eis inveniri posset, suis desideriis satisfieret. Itaque invento duce, videlicet locorum monstratore, primo ad basilicam beati Tiburtii martyris in via Lavicana, tribus ab Urbe passuum distante millibus, praeproperis perveniunt gradibus. Denique martyris tumbam quanta possunt diligentia contemplantur, et utrum aperiri posset aliis nescientibus cauta circumspectione consideratur. Deinde in basilicam eidem cryptae contiguam, in qua beatorum martyrum Marcellini et Petri corpora [Col. 0625C] decenter erant tumulata, summa cum honoris descendunt reverentia. Nihilominus explorata etiam ipsius monumenti qualitate non minima secum habitando ad nota recedunt diversoria.

7. Sed quanto secretius secum pertractant, et hospitem suum posse latere hoc factum determinant, tanto citius eorum praevenit notitiam. Denique veritus praefatus diaconus ne praefati legati Hilduini abbatis voluntati suae satisfacerent sine suo assensu, consilium eorum festinando maluit praevenire diligentius. Et quia idem ipse diaconus locorum sanctorum plenariam et perfectam notitiam habebat, blande illos vehementer alloquitur, scilicet ut communi consilio fieret quidquid agendum dispositio supernae virtutis innotesceret. Assentiunt pariter [Col. 0625D] consilio senis, utpote primi archidiaconi sanctae Romanae sedis. Tempus quoque operis festinanter aggrediendi sapienter indicitur, et pari voto summisque desideriis praestolatur. Tunc peracto triduano jejunio, noctu ad loca sanctorum pervenitur, nullo sentiente Romanorum civium: ingressique basilicam sancti Tiburtii martyris, solotenus prosternuntur: altare illud aperiri tentatur, sub quo sacratissimum corpus martyris positum esse credebatur. Sed mox in primo conamine virtus quaerentium deficitur, quia nimia mentis et corporis horripilatione concutitur. Monumentum quoque durissimo marmore politum duriori ferro durius resistit, et conantium manus aperire facile repellit. In hac ergo [Col. 0626A] cordis anxietate positis divina illico gratia clementer succurrit. Enimvero quidam monachus, quasi bonus Dei angelus, mox illis advenit, nomine Basilius. Hic in monte Palaestinae cum suis discipulis jam diebus multis habitaverat, sub norma probatissimae religionis. Cujus salutaribus consiliis animati, sacris orationibus adjuti, quamvis cum periculo capitis tandem sacratissimum corpus jam dicti martyris reperiunt. Sublato itaque cum omni veneratione sacratissimo corpore operosis composito palliis, honorifice in cryptam beatorum martyrum Marcellini et Petri defertur cum omni jubilationis exsultatione.

8. Mox festinanter ad tumbam sanctorum martyrum genibus flexis descenditur. Pietas Domini nostri [Col. 0626B] Jesu Christi cum interno rugitu cordis invocatur, martyrum deprecationibus sanctorum quidquid agendum est supplicibus votis quaerentium committitur. Confestim in ipso noctis crepusculo lapis, quo summitas sepulcri tegitur, de loco suo removetur. Tandem invenitur sacratissimum sancti Marcellini corpus in superioribus ejusdem sepulcri semotim positum et involutum diligentius. Ad ejus quoque caput tabulam marmoream positam considerant descriptam expressius, quoniam pretiosi martyris ibi sepultum quondam a fidelibus venerabile jacebat corpus. Illico cum summa veneratione sanctissimam levantes glebam munda sindone involutam, juxta corporalem beati Tiburtii martyris deponunt praesentiam.

9. His ita peractis, per diversa mutatur eorum [Col. 0626C] cogitatio mentis, et non minima exoritur anxietas, quia beati Petri exorcistae et martyris sacra non potest haberi societatis praesentia. Talibus infortuniis mente turbati, tanta animi virtute laborant, ut nec cibum sumerent, nec somno acquiescerent, nisi martyrum corpora sicut in passione socii, sic etiam in peregrinationis itinere deferrentur inseparabiliter adjuncti. Talibus desideriis incessanter accensi, ad supradictam iterum sanctorum martyrum cryptam trepidi accedunt, apertoque sine ulla difficultate sepulcro, sacra beati Petri exorcistae et martyris membra, nullo prohibente, gaudentes et alacres detulerunt ad propria. Igitur levioribus ut praevalent sarcinis aptantur corporibus sanctorum loculi juxta qualitatem temporis et difficultatem arripiendi itineris.

[Col. 0626D] 10. Inter tanta divinae dispensationis officia, et religiosi cultus obsequia, contigit ut dum sanctorum martyrum Marii, Marthae, Audifax et Abacuc noctu causa orationis cum praefato archidiacono circuirent coemeteria, divinae commonitionis perciperent oracula, quorum consolationibus et indiciis evidenter instructi, eorum pariter quatuor tollerentur corpora, et praefatorum celerius admiscerentur loculis sanctorum. Quod mox sine ulla difficultatis mora cum summa perpetratum est reverentia.

11. Sic illa tota sanctorum martyrum massa illustris archidiaconi deliberatur industria, et a legatariis domini Hilduini abbatis geminato gaudio defertur [Col. 0627A] suscepta, caeterorumque martyrum reliquiis admista, Papiam usque deferendo exsultantibus animis pariter deveniunt eundo. Ibi ergo propter jumentorum refectionem et propter longioris viae reparationem statuerunt sibi per aliquot dies in eadem Ticinensium videlicet Papia civitate gratissimam indulgere repausationem. In hoc morarum suarum articulo, contigit legatos sanctae Romanae Ecclesiae a Romano directos pontifice Ticinum advenisse. Itaque veriti de adventu illorum sibi aliquid incommodi vel etiam impedimenti accedere posse, sapienti consilio sapienter praesentiam illorum maluerunt anticipare. Confestim ad invicem secretorum suorum detegunt notitiam, et per ordinem exponunt interiorem cordis scientiam. Illa Romani pontificis legatio se [Col. 0627B] quantocius manifestat in Gallias ad imperatorem iter velle arripere, quia cogebat illos non minima festinare necessitas sedis apostolicae. Qua de re facti nostrates solliciti, fidelitatem proponunt simul et amicitias abbatis Hilduini, auctoritatem quoque insuper piissimi imperatoris Ludovici certis innotescunt indiciis, et translationem sanctorum praefatorum martyrum in Gallias luculenta ratione manifestant.

12. Sicque factum est ut quos prius querulos habuere derogatores, postmodum per omnem viam fidissimos reperirent suffragatores. Ita totum factum est, et sic per conjecturas mansionum, per pericula et anfractus Alpium, tandem ad Sanctum pervenerunt Mauricium. Ibi causa repausationis suae diem cum nocte peragunt ad integrum. Enimvero mox illa sanctorum [Col. 0627C] corpora vilibus loculis inclusa, holosericis linteis pretiosius et dignius involuta, feretri vehiculo decenter imponuntur, aureis peplis desuper obtecta. Inde cum laudibus et promoti, comitante Dei gratia, thesaurum desiderabilem palam et aperte cum adjutorio populi occurrentis undique usque ad diu praeoptati ruris confinia deportavere.

13. Jam tunc temporis adventus sanctorum fama non minima longe lateque sese resperserat: et ideo velut ex umbilico terrae innumerabilis erumpebat populus circumquaque. Ipsa denique Augusta Suessorum a duobus fere millibus tota pene civitas eis [Col. 0628A] obviam ruit, et sacras exuvias usque ad transitum fluminis Axonae laudantes in jubilo vocis cum laudibus deduxere. Ex alia parte fluminis religiosa monachorum concio, ecclesiasticis redimita infulis, cum pluribus aderat fidelium turmis, quae geminatis gaudiis tantis se gaudet frui patronis, et adesse praesentium martyrum spectaculis. Inde pariter incedentes, et diem variis luminibus augentes, cum thymiamateriis procedunt, et crucibus auro gemmisque pretiosis affabre distinctis ordinibus solemniter exsultantes, in hymnis et canticis spiritualibus invehunt in secretis basilicae sancti Medardi penetralibus.

14. Anno Incarnationis Dominicae 828, II Idus Julii, venerabilis abbas Hilduinus suscepit corpora sanctorum martyrum Tiburtii, Marcellini et Petri, [Col. 0628B] Marii, Marthae, Audifax et Abacuc, et apud sanctum Medardum in loco celebri honorifice collata penes venerabile corpus inclyti martyris Sebastiani deposita, cujus adventus et exceptionis corporis ille tertius annus tunc exstitit temporis. Ibi specialiter usque in hodiernum diem ab omni populo cum omni veneratione coluntur, et debito religionis honore corporaliter habita servantur; et sicut gloriosiores faciunt milites vulnera pro imperatore suscepta, ita et ipse Deus rex martyrum Dominus noster Jesus Christus, suorum militum imperator gloriosus, pro confessione sui nominis praetexta martyrii purpureos in omnibus miraculorum signis et virtutibus efficit gloriosos. Sed quia per idem tempus pene ab ipsa ultima Tyle fiebat ad ipsum locum innumerabilis [Col. 0628C] omnium concursus propter frequentiam sanitatum atque signorum, quae indiscrete fiebant in praesentia ejusdem martyris Christi Sebastiani, singulariter ac proprie cuncta miraculorum insignia diebus in illis habita ad praefatos sanctos martyres quamvis nequeant cuncta referri, communia tamen credi salva fide possunt esse et dici. Vere et absque ambiguitate ulla propter hoc praecipue fuere communia; quoniam sicut apud Deum aequales creduntur meritis, ita non absurde putantur in patrandis miraculis communiter operari.




[Col. 0627]
ODILONIS MONACHI EPISTOLA AD HUCBALDUM MONACHUM S. AMANDI
(Apud Marten. Ampliss. Collect., tom. I, pag. 266.)

[Col. 0627D] Priscae gravitatis tenore conspicuo omnique probitatis genere permodesto domno HUCBALDO humanis divinisque studiis experientissimo ODILO peccator, vera et indissolubilis amicitiae copula etiam quae Christi glutino nectitur.

Hunc vestrae fidelissimae paternitati, ex quo primum praeoptabilem vestrae dilectionis gustum absque [Col. 0628D] ullius praerogativa meriti praelibari promerui indeficientem in plenitudine charitatis inesse sine cunctatione non ambigo, et ut finetenus sic maneat totis viscerum praecordiis ambio et exposco. Misistis mihi libellum de Vita beati Lebuini amici Dei prudenter ornateque compositum, omnis philosophiae partibus undique roboratum, quem quidem legi, et [Col. 0629A] nil quod in eo corrigeretur, sed quod discendo et imitando quisquam proveheretur, reperire potui. Magno, ut vere fateor, polletis ingenio, infinitam sermonis habetis suppellectilem, nil Latinius eloquentiae vestrae, nil pulchrius, nil unquam legi dulcius. O felix Gallia, quae tali illustratur doctore! Miror cur mihi imperito nulliusque momenti ac meriti flores eloquentiae vestrae miseritis discernendos. Non debuissetis me annorum numero aestimare, nec sapientiam canis, sed canos sapientiae reputare, Salomone testante: Cani hominis prudentia ejus. Permutatis in me rerum ordinem, et quod ego a vobis exigere debueram, sicuti et feci de virtutibus [Col. 0630A] domni mei Sebastiani, vos quem pharum totius prudentiae omnes mirantur Galliae, meam quantillitatem non dedignati estis expetere. Sed ignosco dignationi vestrae. Nostis exaltari, nostis et humiliari. Et Scriptura praecipit: quanto magnus es, humilia te in omnibus. Fecistis quidem hoc non necessitate, sed voluntate et ob genium nostri loci meoque amore. Obnixe deprecor uti mei sitis memor inter orandum.

Hucbaldo sopho sophia sit semper amica,
Hucbaldus sophus sophiae semper amicus.
Exposco hoc Odilo peccator cernuus ego.




[Col. 0629]
ODILONIS MONACHI SERMONES TRES
(Bibliotheca Floriacensis, tom. II, pag. 136-153.)



SERMO DE SANCTO MEDARDO.
[Col. 0629B]

Operae pretium est, fratres charissimi, ut in memoriam revocetur quo excellentiae cultu et religionis provectu, locus beati Medardi per succedentia tempora effloruerit, et in servorum suorum hostes quanta interdum ultione ejus ira efferbuerit. Clotarius namque rex Francorum, benevolus erga obsequium et reverentiam sanctorum, quod ante mortem sanctissimo spoponderat viro, post delibationem corporis illius, efficaci in quantum licuit administravit studio. Collectis enim necessariis in sumptus, ad perficiendum quae vel regifico luxu, vel promptissima quorumcunque fidelium oblatione exhibita sunt, nobile templum construere, mira peritorum [Col. 0629C] coepit latomorum arte. Hoc itaque subtili fundatum artificio, luculenti satis superque provectus ingenio, ad unguem in brevis temporis spatio perduxisset, nisi communis eum mortis sententia, heu proh dolor! rapuisset. Nam Turonis ad sanctum Martinum gratia pergens orationis, piis illum precibus ac muneribus placuit, circumquaque etiam posita monasteria praecordiali perlustrans voto, singulis prout visum est donaria distribuit, dictante Spiritu sancto. Regressus ergo in Gallias, venatum in Cotiae saltu abierat; ibique valida febre correptus, corporis coepit destitui viribus. Inde ad Compendium villam reductus, viamque humanae carnis ingressus, regni reliquit habenas, qui suae ditioni exteras quoque nationes subjugaverat. Cujus corpus suorum [Col. 0629D] officiis, funebri triumpho Suessionicae illatum est civitati; et in eadem quam coeperat, necdum finierat basilica, condigna ante sanctum Dei tumulatum reverentia. Hujusmodi quippe habere debuit sepulturam, qui in eo stabilem suae mentis defixerat [Col. 0630B] anchoram; quatenus ab illo nec morte posset dissolvi, quem in vita unico semper affectu habuit. Decessu autem illius lugubri, gravissimo omnis Gallia moerore infremuit, et opus illud egregium, permutatione regalis sceptri, elanguit suspensum. Sed sicut malae soboles, actiones malorum parentes imitantes, ad reatum eorum, paternae existunt praevaricationis haeredes; ita boni filii, ex bonis procreati parentibus, ad laudem illorum, omnibus excrescunt virtutibus. Sigebertus ejusdem filius Clotarii, patri unanimi Francorum consensu in regnum successit; studiosus divinae religionis fundator, sicut indefessus Christianae professionis aemulator. Hic intimo cordis provocatus zelo, eodem quo et pater erga sanctum Dei amoris flagravit incendio, et opus quod illius morte fuerat interruptum, [Col. 0630C] pietatis studio, prospere usque ad ipsum perduxit fastigium. Quod scilicet coenobium, utrobique miranda sui habitudine conspicuum, interius ordine simul et religione cleri, decenter adornavit; exterius vero praediorum suorum delegationibus, solemniter ampliavit, feliciter extulit, strenue provexit. Deinde fraternae inhians neci, cum in Tornaco civitate Chilpericum obsidere, praeparatis disponeret insidiis, versutia Fredegundis uxoris suae regimini terminum imposuit, pariter et vitae; gladium enim quem fratri intentaverat, in sua versa vice retorsit viscera; et inde protinus interiit, unde caeca mente ulterius insidiabatur sanguini. Hunc enim Teruennenses gemini tyrones, fraudulenter super se in regem elevare simulantes, spiculis repente improvisum [Col. 0630D] vibraverunt per latera, et invitam evomere ipsi pariter procumbentes compulerunt animam. Cujus corpus pretiosis vestibus involutum, Lambris est cum ingenti suorum moerore perlatum, et postea in eadem quam mirifice construxerat basilica, [Col. 0631A] juxta paternum latus magna reconditum gloria. Haec est nempe illa sublimis regia, nobilitate sui praestans et operis subtilitate inclyta, quae in suo solido tandiu perstitit statu, quousque paternam monarchiam Ludovicus suscepit Augustus. Quo vicem suam agente in sceptris, qui eadem aula interioris atrii claudebatur augustiis, ita est a fundamento diruta, ut lapis super lapidem, in tota illa nequaquam relinqueretur fabrica. Nam idem gloriosus Caesar, virtutifera beati Sebastiani martyris membra eidem jamdudum loco invexerat, et ideo divina virtus promptior ad medendum quibusque patebat debilibus. Propter concursum ergo insolitamque populi frequentiam, quae quotidie ob innumera mirabilia meritis ejusdem exhibita martyris [Col. 0631B] accrescebat, praefatus princeps eamdem priorem funditus evertit domum, quod minime esset capax populorum, ad tantum spectaculum undique confluentium. Unde ex ipsis infinitae oblationis expensis, aliud templum multo majoris adorsus est quantitatis, omnibus idoneum supervenientibus: cujus scilicet omnes cohibere posset ambitus. Quod cum omnium decus virtutum obtineret, totiusque schema dignitatis et gloriae praetenderet: nulli exstitit inferius, dum universis elegantia sui esse claruit superius. Haec, inquam, domus a Marcommannis olim exusta, ab illius maxima ex parte honorum decidit gradibus quibus constabat, et quasi ad posterorum dedecus, solum superstes relictus est immensus congestorum lapidum acervus. Haec etiam istis hodietenus [Col. 0631C] superest temporibus, quae tribus dimensa intervallis, vastam sui corporis quantitatem praefert omnibus. Testitudine videlicet eminens, longitudine vero atque latitudine plurimum excellens. Processu itaque temporis, cum jam idem locus foret insignis, post venerabilis viri Ansberti decessum, qui eidem praefuerat coenobio, Warimbertus ejusdem loci primatum suae tyrannidi rexit subactum. Defuncto autem Drausione Suessionicae urbis pontifice, apud regem pecuniae magnitudine, et amicorum obtinuit intercessione, ut et pontificatus dignitatem administraret, nec tamen aliquo modo pristini officium prioratus amitteret. Erat enim in curia frequens, et plurimum inter regis domesticos valens: unde tametsi difficulter, tamen suae cupiditatis effectum [Col. 0631D] obtinuit efficaciter. Utrisque ergo praelatus gregibus, astutam vapido servabat sub pectore vulpem, illos districtius aequitatis agens ratione, quibus in ovina prius subdole praefuerat veste. Nam cum hos a saecularibus tutari debuisset impedimentis, saecularibus sine cessatione provocabat irritamentis, continuas infligens querimonias, quas defendere justitiae auctoritate debuisset, inflictas. Siquidem quae illorum suppetebant victui diripiens, et in suos necessaria illis usus retorquens, instanter profligabat bona quae veri sacerdotis clypeo virtutis oppugnat tutela. At illi quibus ingerebatur calumnia, illata damna et opprobria non aequa perferebant patientia, ignari quo pacto illi resisterent, cujus gravissimum [Col. 0632A] in miserrima subjectione jugum suscepissent. Igitur spatiosus regalis praedii fundus Matwallis qui quasi Bona-vallis interpretatur non ex Latina atque Britannica, cui finitimus est, lingua, sed ex ubertatis abundantia plenaeque fertilitatis copia. Sicut enim territorio diffunditur, ita ampla marsupia debito complet censu, quia dum in latum extenditur cespitem, frequentem immensae possessionis praefert cultorem. Hunc Sigibertus rex Francorum, spectabilis praecedentium pietate regum inter multa collata beneficia, perpetim sancto Medardo possidendum delegaverat. Cujus quia Cenomanico pago adjacet terminus, proculque dividitur a Suessionicis finibus, difficillimum videbatur esse officialibus, infinitos ad monasterium sumptus conducere. [Col. 0632B] Ideo annales ejus redditus per singulos certatim annos distrahebantur, eorumque pretia in diversa monachis distribuebantur. Nam salis et mellis species, et aliae quae facilius deduci possent inde emebantur utilitates, taliterque onusta plurima ad coenobium plaustris devehebantur dolia. Hoc Warimbertus considerans, obvius captata opportunitate cum superbia ibat; et irreverens ac lubricus, onerata plaustra ad propria suis deducebat exsultantibus. Illi vero induebantur confusione, qui concessa superno munere privabantur possessione; et per acerrima improperia, profunda ab imo pectoris multoties trahebant suspiria. Factum est ergo quadam vice, dum exterioribus carnifex studeret curis inhiare, ut explorata fratres ejus absentia, haec eadem venientia in suas audacter [Col. 0632C] diverterent et reconderent apothecas. Quod ille audiens, factumque nimium aegre ferens, in iram continuo exarsit, et praesumptuosam eamdem temeritatem, condigna interminatus est sententia plecti. Turbati e contra fratres, ad orationum praesidia se contulerunt unanimes, et triduanum agentes jejunium, precibus ac lacrymis supernum constanter implorabant auxilium. Quo tempore nulla in choro vox audiebatur, sed constitutis tantum horis, psallentium labia movebantur, dum sub silentio ac lugubri, percurrerentur omnia: quae decore Ecclesiae excellenter devotio instituit Christiana. Sed haec res in oculis tyranni, invidiae, odii et discordiae seminarium maxime exstitit, indeque doloris sumpsit supplementum, unde ei respirationis provenire debuisset incrementum. [Col. 0632D] Quid multis immoror? Tandem in sedem rediit, ac si ultionem de praevaricatoribus pravae exacturus consuetudinis, primoque surgens diluculo, cum valida manu ad locum venit, concitato spiritu pariter et animo. Deinde comitibus regiam pulsantibus, nemo, clausis diligenter januis, responsum dedit interius, quia per procacem episcopum, omnes in commune promissum sibi metuebant exitium. Ille vero accedens propius, easdem januas crebris pulsabat ictibus, portas simul collidens, et aereas fortiter valvas, iracundia plenus concutiens. Ad haec aedituorum unus, minus provide arreptis templi clavibus, ei processit obvius. Itaque, reseratis ostiis, vir sanguineus cum spiritu introivit furoris. Nam mox sublata altius dextera, aperientis [Col. 0633A] capiti tam valide illisit ferulam, ut totus sanguine cruentatus, lividam faciem et foedata ora ad ingens referret dedecus. Unde ut erat moerens, imprecatus est ex animo, quod coelestis protinus clementia evidenti declaravit judicio. Quoniam ille non tulit impune, quod in servum Dei nimis crudeli injectus est examinatione. Nam proterve pergens oratum, vix poplitem flexerat ante Sancta sanctorum, et ecce contigit divinitus quod cuncta illius interiora proruperunt per alvi secreta, et super pavimentum sunt effusa, qui sicut immunis pietate, procul dubio vacuus remansit et ventre, exitusque testimonium perhibuit, quod sacerdotis vita longe sacerdotii merito impar fuit. Cujus corpore extra templi limen ejecto, reliqua quoque spurcitia fidelium eliminata [Col. 0633B] est obsequio, et ille locum sepulturae in coemeterio, quo dignus fuit, exhausti corporis habuit humatione. Hinc pastores animarum metuant, ne deterior eos aliquando poena involvat, et cum discretione praeesse discant subditis, ne forte subditi extra discretionem, effectu careant salutis. Cum enim homini adprime in vita utile sit, ut ne quid nimis, liquide claret quod disciplinam hac debent cautela moderari, ut timor nequitiam compescat, et amor justitiam exercendo provehat. Ita successus proficiet subjectorum, et profectus revera exagerabitur praesidentium, eruntque omnia in omnibus, quatenus aeque omnipotens Deus honorificetur ab omnibus. Meminerint quoque rectores Ecclesiae ne peccata populi assuescant concedere, et illorum rapiant substantiam, [Col. 0633C] pro quibus ponere debent, si necessitas exigit, et animam. Pro ovibus etiam Christi, terrena omnino debet facultas distribui, ne dum sua illis auferantur, quibus corpora in divinae servitutis tyrocinio vegetantur. Qui ergo pro commissis non dat terrenam substantiam, nec pro eisdem aliquando dabit animam suam, cum a primo minimo perveniatur ad extremum majus, et postremum majus nemo apprehendat, nisi prius primum minimum exerceat. Sacerdotes vero Dei verbo semper et opere oportet informari, quo etsi sit qui bona proferat, consequenter tamen non desit, qui imitari studeat. Sed qui aliena diripit, pastoris pro certo officium amittit, et inde reprobus, a recto veritatis tramite fit devius. Igitur nec subjectos subjectio conterat, [Col. 0633D] nec praelatos excelsior locus extollat, sed isti humiliter vice filiorum pareant, illi vero loco patrum, temperanter quae praecipienda sunt praecipiant. Si res praelati sese aliter habuerint cujuscunque, ille procul dubio Guarimbertus erit, qui in causis subditorum, animi motum, non dilectionis consideravit affectum. Enimvero de principalibus beati Medardi gestis, aliqua scriptoris compendiosa oratio perstrinxit, quaeque in his et in illis potuit reperire, in unius congeriem quantitatis coacervare, moderata institit brevitate. Nam praeclara ipsius vita, angusta olim fuerat ratione inclusa, virtutumque ejusdem insignia, cum translatione corporis quadam propemodum infantia, vilibus exaravit schedulis Cum ergo [Col. 0634A] succincta esset Fortunati auctoritas et negligenter habita legentibus displiceret, potestas utroque ex praecepto obedientiae opuscula una coire scriptoris et cohaerere fecit harmonia. Justum quippe videbatur esse, ut suae servitutis debitum persolveret saltem ex officio linguae, quatenus beati viri praeconia quodam glutine compacta, et honestate digesta, paulo prolixior dilucidiorque expediret sententia. Nec in aliquo illi voluit viro derogare, qui ejusdem Patris vitam, metro jamdudum et arctissima edidit oratione, sed quae ille ac si in transitu tetigit, haec iste dilatare calamo, operae pretium duxit. Quae vero perfectus orator in relatione praeteriit, haec iste novus relator posteris tradere ad notitiam procuravit, haud suis commentis extorta, verumque [Col. 0634B] veteribus antiquorum utcunque cartulis inserta. Rationi ergo videtur, fratres, congruere, ut tanti patroni merita dignis mecum studeatis laudibus efferre, qui cum habeat domum non manufactam, sed aeternam in coelis, temporalem tamen aulam reliquis sublimiorem semper habuit in terris, et uti suos ab invisibilium impetu hostium custodit, ita ab incursione visibilium saepe suae intercessionis ope defendit; eosque in coelesti secum amplectitur tabernaculo, quibus pastoralem diligentiam in praesenti adhibet saeculo. Ipse namque familiam Dei, inter naufragia gubernat fluctuantis oceani, ne navim nostram procella tempestatis abripiat: aut in aeternam praedam, pirata crudelis abrepat. Quam nimirum familiam, ab illo olim suscepit regendam, [Col. 0634C] qui suis discipulis, ac per hoc fidelibus cunctis ait: Quis putas est fidelis servus et prudens, quem constituit Dominus super familiam suam, ut det illis in tempore tritici mensuram (Matth. XXIV, 45). Hinc Apostolus dicit: Unicuique sicut Deus divisit mensuram fidei (Rom. XII, 3). Quod ergo tritici mensuram Christus nuncupat, ipsam mensuram fidei Paulus appellat, ut intelligatur, nihil aliud esse spiritale triticum, nisi Christianae fidei venerabile sacramentum. Quapropter, fratres, ubi thesaurus noster est, ibi studeat et cor nostrum esse quatenus ad amorem supernae sortis anhelemus: ad quam beatum patronum nostrum jam pervenisse confidimus. Itaque aeternis admixtus civibus, divinam exoret clementiam pro nostris reatibus; illumque nobis faciat placabilem [Col. 0634D] cujus sempiterna gloria per continuam fruitur visionem. Sed ad haec agenda, suae misericordiae manum Unigenitus Dei inferat, cujus regnum et imperium solide subsistit et permanet, in saecula saeculorum. Amen.



II. DE SS. MEDARDO ET GILDARDO.

Sanctorum confessorum gloria, per condigna, dilectissimi fratres, exageranda praeconia, illique in laudis promovendi sunt titulum, qui Christo semper confitendo, verum perhibuerunt testimonium. Cum enim minima de eo denuntiarent, maxima autem constanti animo praedicarent, in uno quidem angeli, [Col. 0635A] in altero vero digne nuncupari meruerunt archangeli. Et quia Apostolus ait: Templum Dei sanctum, quod estis vos (I Cor. III, 17). Cujus facti sunt templum, ipsius procul dubio ara et regula exstiterunt sacerdotium. Nam in illa regis aeterni mensa, placationis immolantes et expiationis hostiam, per vota piae confessionis, saepe gratum Deo sacrificium humanae obtulerunt reconciliationis. Unde et in munere virtutis vim obligationis potestatemque obtinuerunt solutionis, ut quod eorum sederet arbitrio, rarum per divinam auctoritatem esset in coelo. Pro talibus ergo meritorum praerogativis, jure in titulum promovendi sunt laudis, quos pro sui nominis confessione, amoris intimi privilegio donavit ipse Rex justitiae. Sed illi Dominum vere amant, quorum mentem [Col. 0635B] delectatio prava ex consensu non superat, qui etiam eo ad amorem ejus incalescunt, quo cedere clandestinis imminentium tentationum subreptionibus nesciunt. Siquidem indissociabiliter accensi, coelestibus merito inter cherubim et seraphim numeros deputantur, ibique sortem suae accipiunt vocationis, ubi continuae contemplationis studio, anchoram defigunt mentis. Cujus perfectionis culmen, dum beati confessores attingere deliberarent, studuerunt nil in hoc mundo appetere, verum solo conditoris sui desiderio ardenter inhiare. Terrenis quippe abrenuntiantes concupiscentiis, carnalibus omnimode semetipsos crucifixerunt lasciviis, quo sua membra hostiam offerrent viventem, sanctam Deoque per rationabile obsequium placentem (Phil. [Col. 0635C] IV, 18). Et quia noluerunt huic saeculo conformari, sed constanter in novitate sensus sui institerunt informari, secundum interiorem ambulantes hominem (Rom. XII, 2), sanctis incitati sunt successibus de virtute in virtutem. Ad illum enim indesinenter anhelant, cui devotis mentibus usquequaque inhaeserunt, quia pennas assumpserant tanquam columbae, per quas volare ad coelestia possent et requiescere. Dominum itaque vere amaverunt, cujus mandata et praecepta custodierunt, quatenus ab ejus divelli amore, nec in ipsa possent etiam cum effervesceret, tentationum inflictione. Cum autem Veritas dicat: Sint lumbi vestri praecincti, et lucernae ardentes in manibus vestris (Luc. XII, 35). O quot sibi cruces consciverunt, qui in suo corpore luxuriae [Col. 0635D] fluxum edomare potuerunt! Sine ferro etenim, longum martyrium in suis pertulerunt membris, ut quod sanguinis non contulerat effusio, conferret etiam prolixa in attritione flagelli membrorum vexatio. Ac primum illis in tenacitate cibus et in . . . . erat potus, cum indicta parcimonia in utroque, veluti fine, Cerere et Libero, Venerem constare frigere. Pallida ora prae nimiis trahebant jejuniis, setiger habitus situm induxerat Ethyopicae cutis, et in vigiliis constans erat animus, ne mens Deo devota vacabat ab orationibus. Praecinctos quoque lumbos habebant, carnis luxuriam cohibentes per continentiam, et lucernas ardentes tenebant in manibus suis, per bona opera, lucis exempla monstrantes [Col. 0636A] proximis. Cumque nec castitas magna sine bono opere nec opus bonum sit aliquid sine castitate, utrumque tamen agebant per discretionem, ne appetitus laudis animi ad alia tendentis frangeret intentionem. Praecinctis igitur lumbis, lucernas ardentes tenebant in manibus suis, quatenus et munditia castitatis esset in corpore, et palam ipsum lumen veritatis claresceret in operatione.

Inter hos sane magnae venerationis viros, beatos Medardum et Gildardum esse novimus egregios, qui serpentinae prudentiae astutiam, et columbinae simplicitatis piam aemulati sunt innocentiam. Horum unus premebat vitia, alter vero virtutum illibata servabat jura: et cautela utriusque fermentum malitiae et nequitiae solerter noverat cavere. Per hoc [Col. 0636B] in errantes invehebantur, sed per illud invectionis suae habenas moderabantur; quia cum in ore sonaret correctio, nullatenus tamen in corde paterna dormitabat oratio. Nam dum censura suum teneret rigorem, levitas quoque cordis praetendebat mansuetudinem, et quod istius eraserat lima, illius per compassionis gratiam temperando curabat litura. Hinc ex judicio justae examinationis, facti sunt evidenter throni sui conditoris, per quos et sancta Ecclesia regebatur, et plerumque de suis infirmis actibus, etiam electi judicabantur. Ergo quod unius exacuit vigor, hoc in eis moderati alterius non destitit tepor, dum columbae simplicitatem astutia serpentis accenderet, et astutiam serpentis columbae simplicitas temperaret.

[Col. 0636C] Subnixi vero voluntate bona, quibuscunque in tribulationis succurrebant angustia, et qualibet affectis calamitate opem suae consolationis, inclyta adhibebant miseratione. Quod enim sibimet ipsis, hoc proculdubio imputabant aliis, nec praejudicabant in aliquo, qui omnibus omnia facti fuerant evidenti salutis judicio. Nam aliena damna, ac si propria conquerebantur fore incommoda, quibus detrimenta aliorum jam annuente Deo, multarum pepererant incrementa virtutum. Sed et renuebant inferre quod sibi inferri nullius cupiebant exactione, nec negabant alteri quod suae consultum esse providebant, et proficuum utilitati. Cumque in Deo amicum et inimicum diligerent, propter Deum, dilectione Dei [Col. 0636D] vigebant ac proximi, ubi prophetarum plenitudo et totius summa legis consistit. Quo nimirum holocausto, nil unquam offertur locupletius Deo; quando per hoc quod illi immolat, bene semetipsam anima in ara cordis mactat. Itaque ex bonae voluntatis studio, semper placere scrutatori cordium curaverunt altissimo; cum de se humilia sentirent qui aliquando extra se fortia et sublimia egissent.

Quin vero sermo propheticus ait interea de talibus: Qui sunt illi qui ut nubes volant, et quasi columbae ad fenestras suas (Isa. LX, 8). Beati quippe isti confessores, ore semper manuque caelibes, sacri verbi eloquio torrebant, signis per crebra experimenta, virtutibusque coruscabant. Et quia eos sublimis [Col. 0637A] vita sanctaque a terrenis contagiis praedicatio suspenderat, et nubes erant volantes, et ad supernarum etiam virtutum deificas congruebant distinctiones. Cumque malignos spiritus de obsessis corporibus fugerent, eosque virtute orationis et vi acceptae potestatis expellerent, coelestibus revera potestatibus assignari merebantur, et admitti crebris daemonum expulsionibus. Qui bonis effecti meliores, ac per hoc electis fratribus principantes, inter numeros principatum ad aeterni principatus sedem congruebant pariter et locum. Sed nec in felle amaritudinis, nec in obligatione reperti sunt iniquitatis; qui dum feliciter viverent Christo mortui erant per abrenuntiationem carnalium et huic mundo. Cumque terrena mente transcenderent, et ante se cordis [Col. 0637B] eorum oculi semper intenderent, et eis subjecta foris serviebant, quatenus nunquam cordi obsisterent, transitoria quae conspiciebant. Igitur ut nubes volantes erant, et quasi columbae ad fenestras suas, qui caduca simplici considerantes oculo, nullius ad haec movebantur aut trahebantur rapinae desiderio.

Hi autem uno geminii ortu, paresque unius sanctitatis effulserunt provectu; et sicut eos ortus aequales, ita optimus vitae cursus in bonitate formavit unanimes. Verumtamen in materno jam utero mundi, imparis vitae leguntur sorte distributi, utcunque allegoriae subesset, uterque tamen qualitate meriti et gratia discreparet. Unus enim simplex fuit habitans in tabernaculis, et alter saecularem militiam exercuit in armis ac per hoc iste electus, [Col. 0637C] ille autem omnino apostata factus est et reprobus. Beatos vero Medardum et Gildardum unus quidem ortus effudit in mundum, sed quibus exordium una contulit nativitas, eadem in sanctitate et magnificentia applausit libertas. Nam sub unius horae editos articulo, una in fide tenuit confessio; eosque virtus socios reddidit, quos natura in momento temporis geminos protulit. Dum ergo tales enituerunt, parentibus conformes se in bonis exhibuerunt actionibus. Et quos mundus coaevos habuit, conscios pietatis opere sinus Ecclesiae matris aluit.

Illud vero in his spectabile omnibusque constat saeculis memorabile, quod una consecrationis suae gloriam, unaque pontificalem in praelatione fidelium adepti sunt cathedram. Sicut enim par carnalis [Col. 0637D] editio, ita eis par spiritualis provenit consecratio, et in benedictione claruerunt pares, qui in cunctis justitiae generibus, nullatenus claruerunt impares. Ambo quippe pari conditione sanctificati, ambo sunt aequa sorte consecrati et divino delibuti chrismate, qui animas suscepturi erant, sacrosancto defecandas baptismate. Ambos una hora veros Dei praesules; ambos una eademque dies egregios creavit pontifices, et vera statuit mundi lumina solari orbe lucidiora, et lunari lampade splendidiora. Unus quidem horum Noviomagensis episcopus, alter vero Rothomagensis subrogatus est archiepiscopus; sicque suffraganei vicem, ille autem ad sublimioris officii testimonium, metropolitani obtinuit sedem, [Col. 0638A] horum ductu aetherea panditur regia, horum verbo fidelibus coelestis patet janua: Tum per eos regnum coelorum vim patitur et violenti quotidie per poenitentiae remedia, rapiunt illud (Matth. II, 12). Ad episcopatus itaque communiter promoti officium, communiter etiam sacri regiminis susceperunt locum, quatenus quos communiter una conjunxerat fides, communiter quoque in eodem regimine una eademque connecteret dies.

Ad augmentum nihilominus gloriae accidit, quod audire diligenter vestra charitas velit. Beatos confessores indifferenter exemptos mundo, indifferenterque gloria et honore coronatos esse in coelo. Hinc finito pariter cursus sui agone, pariter de coenulenta mundi voragine, pariter de carnis ergastulo evulsi, [Col. 0638B] pariterque laboris sui aeterno consolati sunt praemio. O quam pium spectaculum! O quam mirabile est in istis pietatis judicium! simul namque concepti et geniti, simulque sunt fidei primitiis nubiti, simul salutaris baptismatis sacramentum, simulque fortissimum divinae militiae sumpserunt tyrocinium. Simul apostolica benedictione insigniti, simulque sunt pontificalibus infulis redimiti, simul ad patrium emissi regimen, simulque subditis facti sunt speculum et specimen. Simul pastoralis officii peregerunt curam, simulque super Dominicam laboraverunt pecuniam, simul fideles exstiterunt in commisso, simulque geminatum lucrum de accepto retulerunt talento. Simul lethale mortis persolverunt debitum, simulque ad aeternum pervenerunt regnum, simul [Col. 0638C] clarissimi exstiterunt victores, simulque ad aeternam gloriam suscepti sunt triumphantes; simul igitur terrenis rebus eximi, simulque coelestibus meruerunt inseri, simul quaeque corruptibilia evaserunt, simulque incorruptibilia perennis vitae gaudia subierunt.

Praeterea junctis geminatisque meritis, festivum instituerunt diem magnae celebritatis, angelicis nimirum spiritibus semper venerandam, Christocolis itidem populis ubivis locorum praecordialiter recolendum. Omnes enim indesinenter debemus recolere, et incessanter ad mentis oculos revocare, horum mens in quanto culmine steterit; quae perfectum bonum perfecte reperiens, perfecte denique tenuerit. Quid enim est eo perfectius, cui nec minus adjacet, [Col. 0638D] nec majus, qui nec in quo minuatur novit, nec unquam quo crescat recipit, neque per initium nascitur, neque aliquo finitimi temporis termino angustatur? Deus quippe semper est habet, dum esse suum proprium possidet, sicut et ei essentialiter inest quod bonus, summus, ineffabilis, et incircumscriptus spiritus est. Hunc autem plene et perfecte habere, perfecte constat et sine fine vivere, quia ipse vita est omnium: vivus scilicet panis et aeternus cibus angelorum. Ergo ad hunc beati confessores cum celebri perfectionis triumpho pervenientes, ingens gaudium supernis intulerunt civibus; et solemnem laetitiam omnibus adhibuerunt eorum festa recolentibus. Inter haec nos etiam oportet scire, ut maneat jugiter alta [Col. 0639A] repositum mente, quod a terra suscitavit inopes et de stercore divina clementia erexit pauperes (Psal. CXII, 7, 8). Pauperes quippe spiritu facti sunt, quatenus indeficientibus perpetim gazis ditarentur. Quoniam in eis illa exstitit paupertas, quam non facultatum indigentia, sed animorum commendat humilitas. Unde margaritae quae squalebant in sterquilinio, jam assumptae positaeque sunt in coelestis regis ornamento. Jam inter supernos cives emicant, jam inter ignitos illos lapides aeterni diadematis coruscant. Nam in terra prius corruptibiles, jam in coelo angelorum existunt cohaeredes, rapientesque de carne tropaeum, intima Conditoris sui visione perfruuntur in perpetuum. Sed et exspoliatione sui corporis, immortale compendium mercati sunt regni [Col. 0639B] coelestis; et deposita terrena sarcina, induti sunt candida aeternae immortalitatis stola. Quorum caro dum resolvitur in pulverem, ad coelestem anima invehitur requiem. Ubi in illis aeternisque pascuis, de aeternitatis gloria fulciantur cum omnibus sanctis. Itaque suos mersos in infimis, de lacu miseriae eripiens, et de luto foecis, a terra Dominus suscitat inopes, et de stercore divina clementia beatos eripit pauperes.

Caeterum ad ea quae proposuimus, si spes nostras jam animosque excitemus, aspiciamus quo gressum fixerunt animi, quatenus passibus amoris mereamur vestigia imitari. Eloquar, an sileam? Prudentiae subnixi robore, justitiaeque hinc inde vallati munimine, prudenti cautela, sequenda tenuerunt omnia, et justo [Col. 0639C] examine, versuta callidi hostis subegerunt argumenta. In suis vero temperati moribus, temperantiae moderamentum totis assumpserunt viribus, fortesque in adversis et prosperis, contra cuncta adversantia, arripuerunt arma fortitudinis. Sed et humilitatis ima sectando, per vitae vias constanti incesserunt animo. Et magna patientiae praebendo exempla, in ipso veritatis tramite inflexibili perstiterunt constantia. Mansuetudinis denique virtute solidati, mansuete levissimum jugum portaverunt Christi, et in opere servaverunt modestiam, quam in corde habebant veluti cognatam et amicam. Unde necesse est, fratres charissimi, quo talibus muniamur armis fidei, per quae beati isti confessores, amici Dei et clarissimi esse meruerunt triumphatores. Supplici voto tantos [Col. 0639D] veneremur viros, omnifaria laude et honore dignissimos, quo per venerabilia eorum suffragia, paradisiacae amoenitatis gaudia, in illa coelestia obtineamus tripudia. Igitur aspiciamus quo gressum fixerunt animi, quatenus mereamur eorum vestigia sequi, praestante piissimi Redemptoris gratia. Amen.



III. DE SANCTO MEDARDO.

Beatissimi Medardi antistitis vitam quae per universum orbem virtutum propalatur insigniis, nequivimus silentio praeterire; quamvis non valemus gestorum cuncta perstringere. Et quia solemnitatis ejus diem veneratione perspicuam, omnium populorum [Col. 0640A] catervas quotannis expetere, depositionis suae commemoratio principalis invitat; crescat in universorum pectoribus, pro fidei ardore devotio, dum sanctorum suorum panditur magnitudo. Et si est in hoc rarus qui existat imitator operis, cunctos tamen faciat ejus intercessio potiores. Hujus ergo originem, propterea primum suggestio nostri sermonis insinuat, ut nullum forsitan desperationis obstaculo magis culpandus offendat; quoniam Dominum integro amore diligere non facit gentium divisa discretio. Sed unita fidei plenitudo, ne divina gratia quae volentibus cunctis generalis ostenditur, specialis esse judicio fallente credatur.

Pater igitur hujus nomine Nectardus de forti Francorum genere, non fuit infimus libertate; mater [Col. 0640B] vero Romana, nomine Protagia, absolutis claruit servitute natalibus. Quae Christi tabernaculis ut censemus pretio fecunda partu, plus profuit quam si, integritate servata, nequaquam se vinculis virilibus tradidisset. Quorum in Veromandensi territorio, et habitatio fuisse dignoscitur et origo.

In qua urbe cum adolescens ad scholam recurreret, casulam quam ei sua genitrix fecerat, per ipsum ad artificem componendam direxit; quam in itinere sanctus Medardus, caeco a se invento mox praebuit. Similiter quidquid ad escam accipere deberet, dum suorum parentum gregem pasceret, si pauperem vidisset, cibos egeno porrigebat, tamen ipse ferebat inopiam, diei ducens jejunia.

Nec est illud reticendum rei gestae mysterium. [Col. 0640C] Cum adhuc esset in scholis vir sanctus parvus et innocens, dixit ad Eleutherum quemdam puerilem comparem, quod publica in actione comitivam assumeret, et cum triginta annorum vitae spatium caperet, ipsum dixit futurum summum Dei pontificem. Qui in Tornaco civitate, pastor est datus Ecclesiae. Ita sanctus Medardus quod praedixit, quasi propheta, divino jam spiritu probavit. Deinde cum crebrius ad templorum oracula, fidei monita promulgando, discurreret, et teneros aetatis annos librans patientiae moribus, propriae voluntatis in arbitrio dum mundi illecebras vitando despiceret, officium sacerdotis excepit, pariter et animo conversus et habitu, morum charitate praecellens, confestim claruit apud urbis pontificem, conversatione praecipuus, apud cunctos [Col. 0640D] mentis puritate sincerus. Nunquam se laetitiae ubertate plus extulit, nunquam moeroris acerbitate turbavit; fuit semper tolerans in adversis, mitis in prosperis, cunctos sibi obedientiae sedulitate praeferens, egentibus larga miseratione succurrens, et ex omnibus calcato vitiorum fomite, augusti collis tramitem, sanctae conversationis gressu surgente conscendens. Quidquid adversum est horruit, quidquid pretiosum elegit. Quid plura? Ut hospes cerneretur in saeculo, et jam possessor esset in coelo. Tunc crescentibus singulis sacerdotii honoribus, interjecta discretione temporum, ecclesiastici moris tenorem percurrens; presbyteri officium electus excepit, et probatus obtinuit. Et ita se deinceps [Col. 0641A] sanctis coepit publicare virtutibus, ut Christi merito putaretur alumnus. Contigit ergo ut autumni temporis fructus, mitescente botri succo, vindemiae ubertas ostenderet, per quam latronis temeritas ejus gratiam publicaret. Intempesta igitur nocte, cum potius se humanis corporibus, curarum diversitate seclusa, silentii blandi soporis onus incumbit, vineam suam dominante cupidine fructus capiendi impulsus, latro expetiit, et irrupit. Tunc praedam gladio secante corripiens, ipse magis praedatus intra patentia septa constringitur: et quo defugere violentius voluit, nequaquam evadere potuit, in posterum suo crimine captivitatus. Gustum habere non meruit, et redeundi aditum ebrius non invenit. Nec amittere poterat quod praesumpserat, nec auferre [Col. 0641B] fas habuit quod ambiebat. Sed cum inibi primo diluculo, rei praescius vineae dominator occurreret, furem reperit, quem sua jam praeda vinxerat, et uterque alium mutato jure servabat. Tunc usque adeo sancti ultio rei saeviit in crimen; ut uvas propria manu decerpens, augmentum illi magis profusa oblatione tribueret, et delictum objurgatione castigans, remeandi aditum indulgeret. Pari igitur meruit poena percuti vel perdurante insidia coerceri, qui vasa ejus nocturna abreptione praeveniens, distenta mella furatus fuerat. Custodem direptione callida fallere potuit, pecus quod rapuerat temerarius non evasit. Castrorum habitacula, sublatae apes cum indignatione [Col. 0642A] linquebant, ubique furem non casto ditantes opere, sed aculeorum saevitia persequentes, quousque latronis detecta confusio, sancto quod frauduerat reddidit et veniam prostratus invenit. Sed nec immerito pia sacerdotis indulgentia reum non damnabat, ex crimine, quem ipsa ultrix praeda torquebat. Accidit etiam simile sub hac proditione mysterium, cum viator quidam juxta domum ejus agendi itineris copia praeteriret: cupiens illius callida fraude juvencum furti scelere auferre, tintinnabulum collo praeripuit, atque hiatum ipsius impressi graminis fraude condemnans, nullius contemplatione deprehensus abscessit. Et cum jam se censuit vel criminis evasisse periculum, vel sortitum compendia fuisse per furtum, obstaculo nullo serata ipsa dedit praeda tinnitum, cupiens Domini [Col. 0642B] redire praesidio. Quae quamlibet abditis penetralibus studio diligenti locata, vel ferrata claustrorum obseratione retrusa maneret; tinniente ambitu, scelus nullo modulante vulgabat, hiatum ingentem vomens, auctorem criminis querela geminare confudit. Tunc latro praeteritis memorans confusa mente periclis, revexit domino territus quod abstulerat, quod etiam pietatis studio non servabat. Ita demum reddito jure naturae, coepit species inanimata celare, nec sonitu se nisi pulsa detegere. Sanctus igitur Medardus athleta Christi, absque reatu proprio, pro delicto confunditur alieno; atque ideo mercedem reo pro culpa tribuit ne inani ambitione tristior remearet.




ANNO DOMINI DCCCCXX.
STEPHANUS LEODIENSIS EPISCOPUS.




[Col. 0641]
NOTITIA HISTORICA IN STEPHANUM.
(Gall. Christ.)

[Col. 0641C] Stephanus, genere nobilis, et ut quibusdam placet, Salinensis seu Salmensis comitis filius, cujus sororem sibi matrimonio conjunxit comes Namurcensis, in scholis palatinis cum Radbodo Trajecti ad Rhenum, et Mancione Catalaunensi episcopus institutus est ex Reginone; fuit Metensis in juventute clericus, fuit et abbas Laubiensis teste Fulcuino Chronici Laub. c. 18, sed, vi sui episcopatus, cui unita fuerat abbatia per Arnulfum regem, ut patet ex diplomate Ludovici ejus filii, qui eam donationem confirmat huic Stephano V Kal. Febr. an. Christi Domini 909. Fuit et S. Michaelis ad Mosam abbas ex ejusdem loci chronographo, et ex charta commutationis de Harevilla et Saponeriis, factae inter Anselmum filium quondam Teuterii comitis, et monachos S. Michaelis, »ubi praeest domnus Stephanus episcopus et abbas et Halevincus praelatus,« id est praepositus seu decanus; cui chartae uterque subscribit, anno 3, »regnante Hludowico filio Arnulfi,« qui annus anno Christi 902 respondet, quo anno [Col. 0641D] Stephanus jam erat episcopus Leodiensis ex Mabillon. Antea »Stephanus venerabilis abbas« synodo Metensi anno 888 interfuit in ecclesia S. Arnulfi. Ad eum quoque scripsit Fulco archiepiscopus Rhemensis, [Col. 0642C] apud Flodoardum Histor. l. IV, c. 7. »Stephano cuidam abbati, qui ad episcopatum electus videbatur, tunc autem rejectus vel reprobatus, consolatorias dirigit litteras, amicitiam, quam ei promiserat asserens perpetuo se servaturum.« Utrum vero saecularis aut regularis fuerit, incertum est: saecularem fuisse innuunt Fulcuinus, Sigebertus in Viris illustribus, cap. 126; Aegidius, aliique rerum Leodiensium scriptores, eum non monachum, sed Metensis Ecclesiae clericum seu canonicum nominant. A Sigeberto in Chron. »vir sanctitate et scientia clarus,« dicitur; »vir litteratus« a Fulcuino, »et quantum ad canonicos religioni studens.«

Vitam et passionem S. Lamberti politiori stylo edidit et Hermanno Coloniensi archiepiscopo dicavit, simulque cantum de Trinitate. Fecit et libellum quemdam, addit Fulcuinus, ex plurimis divinorum librorum flosculis decerptum, in quo singularum in anno festivitatum opuscula, cum collectis et versibus [Col. 0642D] utili commento congessit: in cujus libelli praefatione ostendit se . . . . . Metis a puero educatum fuisse. Roberto »ejusdem sedis episcopo libellum legendum misit ad comprobandum.«

[Col. 0643A] Episcopatus ipsius initia monasterii ad Sabim Normannorum furore diruti restauratione nobilitata sunt. Ejus tempore, inquit Fulcuinus, de Gestis abbatum Lobiens. »Ecclesia nostra dedicatur ab ipso, evocato ad id opus et conjuncto sibi Dodilone Cameracensi episcopo, quod in basibus columnarum, quis quam partem dedicaverit, inpromptu est cernere.« Anno 908, Aquisgrani degens Ludovicus rex, Stephani nostri supplicatione, collaborantibus Herimanno Agrippinensi archiepiscopo, clarissimisque aliis principibus, auctoritate sua, quaecunque ecclesiae Leodiensi concesserat priorum imperatorum munificentia, confirmavit, Lobium videlicet, tecta et fossas; et ea pariter quae ipse largitus fuerat, Heribotheshemium nempe, atque Trajecti telonium [Col. 0644A] et monetam. »Datum XV Kal. Febr, anno Incar. 908, ind. 11, anno autem regni domini Ludovici VIII.« Diploma refert Chapeavillus, refert et aliud Caroli Simplicis anno, ut videtur, 915 quo silvam Testensem, quam sibi retinuerat Zuentiboldus, cum villam daret, Ecclesiae Leodiensi concessit. »Datum VIII Kal. Sept., ind. 3, anno 23, regnante Carolo rege gloriosissimo, redintegrante XVIII.« Et quidem donum factum asserit rex interventu Stephani venerabilis Tungrorum episcopi nostrae consanguinitatis affinis dilectissimi. Obiit an. 920, XIV Kal. Jun., cum praefuisset annis octodecim. Sepultus est sub altari S. Trinitatis, in crypta scilicet sancti Lamberti, regnante Conrado Romanorum imperatore hujus nominis primo.




[Col. 0643]
VITA SANCTI LAMBERTI EPISCOPI TRAJECTI AD MOSAM ET MARTYRIS, AUCTORE STEPHANO EPISCOPO LEODIENSI.
(Apud Surium, Acta Sanctorum, 17 Sept., ex vetusto codice collato cum editione Chapeavilli.)



PROLOGUS

[Col. 0643B] 1. Domino Patri HERIMANNO archipraesuli [(493) 1Kb] STEPHANUS humilis Tungrorum episcopus [(494) 1Kb] . Cum quotidie aliorum explorari concertetur actio, ac, si quid reprehensibile infuerit, maculare non differt probrosa intentio, detergenda penitus definitur merito culpata contagio, per quam et blasphemantium jam cesset cachinnalis derisio. Nam a quibusdam nobiscum agentibus festum sancti Lantberti, qui litteraria videbantur sibimet scientia praediti, non minimum sumus despectuosis risuum injuriis lacessiti, quando quidem priscorum hand quaquam cato eloquio edita legebatur apud nos praefati Patris vita et passio, atque nulla propria officiorum cantabatur modulatio. Abhinc sane frequenti fratrum nostrorum precamine rogatus, saepissimis vicibus [Col. 0643C] exstiti coactus, ea omnia suscipere innovanda proprii impensione sensus, notamque hujusmodi infamiae a nobis propellendam omnibus. Illis vero super hoc multimode argumentantibus, et agendum quamplurimorum similitudine stipulantibus, animum revocans, restiti mente affectus, idque quod monerent, an bonum foret, procera haesitatione intra memet sum questus.

2. Ecce tandem anguis syllogismicus per flexos globos late sinuatus, linguisque trifulcis squamea colla tumidus, lumina mei cordis infundendo mersus, hujusmodi dialecticae nuntius mihi astitit, fatus: [Col. 0644B] Omne, inquit, bonum utile, et omne utile bonum: utile bonum; nullum malum; nullum malum utile bonum; nullum bonum omne malum; omne malum nullum bonum. Ergo Creatori in suis sanctis laude celebratum, celebranti creaturae in suis studiis utile, bonum. Quodque meliorando optimum, nullum probatur existendo malum: e contra, quod absit, nam sors omnia versat, negligendo relictum, amborum esse nullum continet bonum. Tum equidem ei veracius credens, quae vera a falsis jugi more solet esse secernens, aliquid monitae utilitatis consequi ex eo malui gestiens, quam muti tenacitate silenti, laboris fructu carere negligens.

3. Hoc itaque deliberavi generis consilium magis eligendo pertractans,

    [Col. 0644C] Invoco non Driades nymphas, nec clamito Naiades,
    Carmina quae prodant, versus et comata dedant,
    Nec peto Mercurium, lingua, sermone superbum,
    Qui pennata ferat citius discutere verba,
    Sed verum Dominum, cunctorum supplico regem,
    Omnia qui tribuit, nunquam dispendia sentit,
    Famine cuncta juvat, nil prorsus jussa retardant,
    Arce poli residet, terram, pontumque gubernat,
    Quaeque [(495) 1Kb] sic penetrat, ceu pugno cuncta recludat,
    Is Pater et Proles, nec non et Spiritus almus,
    Subsistens trinus, sed substans creditur unus.
    [Col. 0645A] Personas numerat nam subsistentia ternas,
    Esse tamen proprium numerat substantia nullum.
    Det pedibus lucere meis, det lumina cordis,
    Auxilium misero dignetur dedere Verno [al. Vernae].


4. Enimvero neque fastu superbiae tumens, neque quemquam Patrum contemptu habens, quinimo praelibatae utilitati parere libens, stylo praepollentioris ingenii eamdem acceleravi comens. Exinde musicae artis ratione authentica subnectuntur cum antiphonis responsoria nova, in quibus ordini lectionum series respondet tonorum; quatenus sibi aequando extendi quitur numerus horum. Adhuc [Col. 0646A] etiam animi visu exstat delectabile in tanti patroni immorari laude.

    Cantica quapropter museo compta lepore [(496) 1Kb] 
    Succinctim replicant, ac ejus gesta renarrant.
    Quae omnia, Pater, tuo sensui corrigenda committo,
    Notitia [(497) 1Kb] veri, quo nunquam fallere nosti,
    Falsa sed ex veris prosternere cuncta moliris,
    Quae majora fide debent, quam sensus haberi.


Quocirca in soliditate tui pectoris jam requiescat meae vacillatio mentis viritim defensa, siquidem meretur, pedo tuae pastoralitatis; sin autem, secretim castigata [al. castiga] leni virga tuae paternitatis.



VITA SANCTI LAMBERTI.
[Col. 0645]


CAPUT PRIMUM. Nobiles sancti natales; praeclara institutio; episcopatus Trajectensis, et ex eo depulsio.
[Col. 0645B]

5. Igitur gloriosus martyr Lantbertus, et aeterno Regi sacerdos dilectissimus, insigni ex prosapia Trajectensi vico exstitit oriundus. Hic denique puerulus apud parentes Christianissimos degens, et bonae indolis esse incipiens, primaevam statim suam aetatulam unda sacri baptismatis purificatam, Christo Domino consecravit, seque totum adhuc, prout novit et valuit, divinis voluntatibus mancipavit. Qua de re coelesti gratia praeeunte, ejus affines unanimiter decrevere, ut, quem a pueritiae annis vita illustrabat sanctitatis, auctoritas erudiret litteralis, juvaretque perducens ad fastigium summae perfectionis. [Col. 0645C] Hujus itaque consilii dispositione reperta, imo eam Dei disponente clementia, puer forma conspicuus, sensu docilissimus, peritissimis viris traditur educandus. Ecclesiastica religione admodum insignitur, et coelestium mysteriorum igneo amore penetraliter inflammatur, tantoque celerius liberalium fluenta artium epotavit, quanto ardentius in amore Dei totum se olim transfudit: nec celantur ei quaecunque obscura geruntur, quoniam nulla ad discendum mora est, ubi Spiritus sanctus doctor adest.

6. Instructus tandem divinis dogmatibus, et ubertim vigoratus monasticis sanctionibus [(498) 1Kb] , destinavit corde puer bonae indolis regredi ad domum genitoris. [Col. 0645D] Quod sagaci animo concepit, ad effectum actionis usque perduxit. Tunc benignus pater, charissimum pignus excipiens amabiliter, intellexit [Col. 0646B] spirituali mente non mediocriter eum transcendere annos pueritiae.

Gaudebant ambo, Lantbertus honore paterno,
Et pater insignis Lantberti ex actibus almis.
Equidem puer strenuus, nitens totis viribus vir fieri perfectus, juxta Psalmographi vocem, ibat quotidie de virtute in virtutem (Psal. LXXXIII) praeparans ad illa peragenda, quae incommutabilis Dei providentia per ipsum ante tempora saecularia fieri praedestinavit opera. Quamvis juvenis esset aetate, morum tamen grandaevus probitate, jactantiam vitabat, pompam saeculi viriliter conculcabat: quidquid habere poterat, pauperibus erogabat [(499) 1Kb] , condens coelo thesauros, ubi possideret eos, cum solutus feliciter transitoriis, vivere felicius inciperet mansuris.

[Col. 0646C] 7. Eodem tempore Agius, pontifex Theodardus, et clarissimus Christi martyr futurus, vir sacerdotali reverentia plenus, et coram divinis aspectibus sacerdos beatificandus, in memorato superius vico episcopalem administrabat dignitatem. Huic memorabilis adolescens Lantbertus nobilitate cluentissimus, forma corporis elegantissimus commendatur, in aula regia educandus, ut velut pretiosus lapis, multiplicibus potiretur argumentis, et competens fieret coelestibus ornamentis. Tum sane columba Christi sine felle amaritudinis, Lantbertus, videlicet alumnus laudabilis, solerter adhaerens magisterio praefati antistitis, coepit illum venerari sicut dominum, diligere [Col. 0646D] quemadmodum patrem charissimum, et in cunctis actibus obsequi juxta edictum apostoli, ceu decebat servum Domini (I Petr. II). Enimvero ex tanti [Col. 0647A] Patris consortio replebatur propensius gratia, ditabatur locupletius sapientia, augebatur quotidie meritorum affluentia. Quod isdem antistes tacito [tacite] contemplans, et subtili indagatione perscrutans, quantus qualisque foret intellexit, ideoque totum se in ejus amorem transvexit, utpote in dilectum haeredem et gratissimum successorem [(500) 1Kb] .

8. Adeptus siquidem magni sacerdotis amorem et edoctus admodum tenere monita Scripturarum implebat duplex charitatis praeceptum, diligens tota mente Deum, amplectensque proximum integro amore, sicut semetipsum. Parvi pendebat praesentia, veluti devoverat in pueritia [(501) 1Kb] , aestimans pro nihil omnia, praeter quod erat aeternae salutis gratia. [Col. 0647B] Coelestibus animo inhiabat, sese in holocaustum illi mactabat qui ei singulare desiderium factus erat. Postquam vero ab impiis interfectus, palmam beatitudinis sanctus percepit Theodardus [(502) 1Kb] , fidelis Trajectensium caterva, pio pastore viduata, coepit vehementer perquirere alium similem sanctitate, quem in ejus loco posset subrogare. Diu quaesitis, scrutatisque omnibus, sanctior nemo inventus Lantberto. Hunc itaque ditatum honoribus sanctimoniae, illustratum commerciis parcimoniae, Spiritus sancti praeeunte clementia, plebs Trajectensium pariter congregata episcopum fieri elegit, et in loco magistri succedere acclamavit.

9. Regalis quoque celsitudo ac palatinorum procerum multitudo, ejus opinione cognita, illum in solio [Col. 0647C] pontificali sine mora constituerunt sublimari. At vir mansuetus, omni bonitate refertus, et in humilitatis gradibus a Christo fundatus, indignum se mysteriis sacerdotalibus, multis denegavit prosecutionibus. Grandis, inquit, fratres mei, honor est pontificalis; sed grave pondus istius est honoris. Indignum me fore pronuntio; suscipere quod vultis, nequeo; vires mihi non suppetunt; sanctitatis opera non praesto assunt; vitae innocentis regulam me tenere nequaquam cognosco: ideo gubernaculum ecclesiasticae rectitudinis accipere diffido. Contra istiusmodi excusationis molimina Trajectensium caterva hujus responsionis intulit verba:

Prosapia polles, meritorum lumine fulges,
Moribus ornaris, pietate coruscus haberis,
[Col. 0647D] Omnibus excellis; ideo nos undique pasces.

10. Hinc vulgari more frementes, strepituque populari super eum irruentes, dixerunt simul omnes: Lantbertus civis noster, operum plenitudine celeber, oportet ut fiat episcopus noster; sic voluntas est Dei; sic principes statuunt regni. Illum omnis elegit clerus, universus acclamat populus. Sed vir humillimus cum pleniter adhuc his non [Col. 0648A] acquiesceret petitionibus, altius commoti, et divina inspiratione accensi, a maximo usque ad minimum cuncti dixerunt ad illum: Non nos, Lantberte, diutius protrahas, sed pro certo scias, quia, velis, nolis, noster episcopus eris, et Trajectensium pastor vocaberis. Ita omni clero exclamante, et sic utroque sexu vociferante, clamor ad coelum tollitur, et mens Lantberti tantis vocibus moderatur. Acquievit eorum petitionibus, suscipiens curam praesulatus, ne obedientiam desereret, quae caeterarum virtutum comes esse assolet. Ita Dei dextera exaltatus, et episcoporum benedictione consecratus, in Trajectensis Ecclesiae fascibus venerabilis Lantbertus pontifex est institutus.

11. Sortitus denique culmen religionis, perpetuae studuit pietatis augere opera, qui pontificali auctus [Col. 0648B] erat infula. Mactabat omni die holoscaustum Domino, non ex alieno pecore, sed ex proprio corpore. Nec vacabat a missarum solemniis, celebrans memoriam salutiferae passionis, offerensque Deo libamen, pro quibus redditurum se sciebat rationem. Erat plane laetissimus facie, serenissimus mente, alloquio dulcissimus, conversatione mansuetissimus, mortuus terrenis voluptatibus, vivens divinis spiritualibus. In domo quippe illius veritas erat ei gloria, in operibus ejus aequitas splendebat et justitia. Instabat praedicationibus assiduis, arguens delinquentes sermonibus veritatis. Increpabat desides correptionibus temperantissimis, obsecrans recte gradientes exhortationibus paternis. Exuberabat eleemosynis, coruscabat [Col. 0648C] miraculis, quosque monebat doctrinis informabat exemplis.

Nec stylo scribi, nec fas est promere verbis,
Quae bona vir strenuus, divino munere fretus,
Edocuit verbis, ostendit denique factis.

12. Sed quia minime poterat lucerna, candelabro coelitus imposita, latitare sub modii umbra, coepit inter suos praecipuus haberi, quem talibus indiciis Christus Dominus mundo disposuit manifestari. Interea longe lateque ejus sanctitatis diffusa opinio pervenit ad notitiam regis Childerici, qui eo tempore inter Francigenas sceptrum obtinebat regni [(503) 1Kb] quod Lantbertus pastor Ecclesiae Trajectensis in famulatu Creatoris supereminens haberetur mortalibus cunctis. Unde factum est, ut cum summo [Col. 0648D] honore veneraretur a rege, primumque gradum vindicaret amicitiae ejus, exstans princeps amabilis in regni palatio, et pontifex affabilis in regali consilio. Illius providentia optimatum dirigebantur gesta; ipsius prudentia reipublicae tractabantur utilia. Magnificabilis rex et exercitus, qui tanti sacerdotis parebant jussionibus!

Quamvis multa Deo servirent, crimine victo,
Attamen hortator scelerum per corda malorum
[Col. 0649A] Effudit virus, gaudens in pejus abire
Omne genus hominum, coelos ne possit adire.

13. Quapropter commovit odia, excitavit jurgia, turbavit Ecclesiae pacem, posuit firmamentum regni formidinem. Rabie crudelitatis adeo corda hominum accendit, ut non viderent coelum, neque recordarentur Dei judiciorum. Hoc itaque veneno per membra diaboli graviter disperso, princeps regni interficitur, videlicet Childericus rex gloriosus. Mox etenim invidiae pondus et odium adversus Dei famulum commovit Lantbertum. Hinc hostili rabie magis ac magis grassante et invidia diaboli nequiter exardescente, Lantbertus sacerdos Christi inclytus debiti honoris privatur dignitatibus, ac de pontificali cathedra vir coelestis ejicitur sine [Col. 0649B] causa. Proh nefas! regalis interiit sublimitas, pravorum praevaluit iniquitas, sacerdotalis confusa est sanctitas, justitiae profanata est aequitas.

14. Heu! cogor scriptis depromere rem veritatis. Tunc suggestum Trajectensis Ecclesiae latro Pharamundus invasit inepte. Praesulatus nempe curam ad saeculi miserrimus rapuit pompam, non ad perennis vitae palmam. Etenim usurpavit episcopium, invasit dominium, animarum exstitit latro, Ecclesiae publicus praedo. Temeravit sacramenta Dominici corporis, commaculavit apicem canonicae rectitudinis, violavit sanctuarium, profanavit sacerdotium, confudit religionem, immutavit ordinem, perdidit innocentiam, captivavit naturam, aequitatem debellavit, [Col. 0649C] justitiam exhorruit, benedictionem habere contempsit, maledictionem acquirere non timuit, nullum facinus exsecravit, nullum scelus intactum reliquit. Monstravit verbo et opere qua mentis intentione ad regimen introductus fuisset Ecclesiae. Plura referre pudet, quid doli magister egisset.



CAPUT II. Secessus in monasterium, et vita ibi septennio acta: ejectio Pharamundi, sanctique in sedem suam restitutio.

15. At Lantbertus, Christi athleta, clementer ferens cuncta, praesulatus liquit sceptrum, commendans curam ovium ei qui lavit baptismate, ac redemit sanguine. Cumque discederet vir mitissimus, conviciorum [Col. 0649D] injuriis addictus, et nunquam ad iracundiam labefactus, omnis eum populus lamentabatur, omnis clerus lugebat, et eum prosequendo gementes, dicebant: Cui nos committis, pastor vigilantissime? Cui nos deseris, sacerdos sanctissime? Quamobrem relinquis gregem devotum, et quare supplicem clerum? Quis nos ab insidiis tuebitur hostis? Quis orabit Deum pro nobis? Quis pestilentias depellet? Invadent nos lupi rapaces, dilaniabunt nos ferocissimi [Col. 0650A] hostes. Nemo erit qui abigat, nemo erit qui renuat. Tu stabilitas fortium, reparatio debilium, defensor in adversis, decus in prosperis, pauperum consolator, orphanorum adjutor, viduarum receptor. Te cuncti sequemur, tecum omnes moriemur. Si superbi te despiciunt, et filii Belial persequuntur, nos oves tuae diligimus et veneramur.

16. It coelo clamor fratrum, lacrymaeque gementum.

Tunc Pater evectus, lacrymis ita fatur obortis:
Pro re pauca loquar:
Non pastor deerit vobis, non cura salutis.
Unum est, quod mando repetens, iterumque monebo:

O filii charissimi, et oves Pastoris summi, Servite Domino in timore, et exsultate ei cum tremore (Psal. III). »Declinate a malo, et facite bonum [Col. 0650B] (Psal. XXXVI);« aderit vobis fortissimus adjutor, qui est verus promissor, neque sinet perire, quos redemit sua passione Jesus Christus Dominus, qui est in saecula benedictus. Post haec sacras manus attollens, et oculos ad coelum dirigens, benedixit clero et populo, consignans eos Christi signaculo. Quibus etiam dulciter omnibus exosculatis, ipse domnus cum paucis comitibus [(504) 1Kb] quoddam monasterium petiit quod Stabulaus [(505) 1Kb] olim vocabulum accepit. Ibi praesertim vir memorabilis, sequestratus a custodia Dominici gregis cum senatoribus coeli infra curiam terreni conversatus est paradisi.

17. Sub regulari disciplina illic monachorum vivebat caterva, quorum conversationem esse inter coelestia plurimarum virtutum prodebant testimonia. [Col. 0650C] Inter quos venit novissimus ordine, sed primus exstitit sanctitate; postremus numero, praecipuus exstitit devotionis studio. Hunc Patres monasterii ut charissimum Patrem recolebant; illi fratres universi assurgebant, ceu domino et patri. Quem Deus gratia perfuderat, omnibus bonis amabilis erat. Interea in praefato commorans coenobio, famulabatur totis nisibus Deo, sitiens illi placere, cui se templum spoponderat esse. Incumbebat creberrimis orationibus, tanto siquidem liberius, quanto a pastorali cura quantisper fuerat alienatus. Quantam humilitatem erga praelatos exhibuit, quantam benignitatem apud omnes tenuit, nullus verbo explicare, nullus calamo potest comprehendere. Frugalitatem namque in eo laudari non est necesse, quam sic mirabiliter exercuit, [Col. 0650D] ut ipsa macies corporis illum Domino comprobaret cunctis in odorem acceptum fore suavitatis.

18. Verum quid ad cumulum suae perfectionis pietas voluit ostendere Omnipotentis, licet breviter commemorandum, praesenti tamen sermone non est transeundum. Cujusdam ergo noctis silentio, dum simul cum fratribus quiesceret in dormitorio, clam de lecto voluit surgere, ut prolixis orationibus posset [Col. 0651A] insistere attentius. Cumque suis alterum ex cothurnis acciperet, alterum eorum a manu lapsum est, feriensque soli pavimentum, quieti fratrum incussit sonitum. At Pater coenobii expergefactus, et hujus arcani ignarus, dixit: Cujus reprehensibili audacia haec modo contigit negligentia, nostrum morem expleat, crucem protinus adeat, et quod deliquit, diluat obedienter. Tunc Lantbertus, sacerdos patientissimus, spe firmissimus, et animo laetissimus, jussionem praelati libentissime complevit, et ad crucem sicut ovis ad victimam properavit. Nil detulit secum ad immane frigus depellendum, nisi tantummodo unum, quo indutus erat, cilicium.

19. Et quidem nox illa vehementissimi algoris gelu fuit asperrima, ac nivali glacie frigidissima. [Col. 0651B] Ardebat plane interius flamma paracleti Spiritus; idcirco exterius frigoris contempsit cruciatus. Stante vero illic sanctae Trinitatis hostia, et infatigabiliter sui Salvatoris exorante suffragia, coelum, ut veraciter credimus, ejus mundissimis patuit precibus, et ad supernos usque pervenit auditus. Ergo cum illud Davidicum mente caneret, et ore proferret: »Quando veniam, et apparebo ante faciem tuam, Domine (Psal. XLI)?« actum est coelitus, ut gallorum cantus audiretur solito citius. Surrexerunt itaque fratres devoti, ut vigilias celebrarent more solemni. Denique officio competenter peracto, exierunt omnes de sanctuario, gestientes domi ignem accendere, quo exuerentur validissimo frigore; quem nimia aviditate ambientes, et, ut opportunum [Col. 0651C] erat, undique circumdantes, abbas, dum astantes inspexit, Lantbertum deesse cognovit. Percunctatus alios, ubinam esset venerabilis sacerdos, responsum est a fraribus illis, quod ipse foret qui crucem adire judicatus fuisse.

20. Ad haec abbas benignus in stuporem conversus, suspirans, imoque trahens a pectore vocem, inquit: Heu! nimis infelix, quae te dementia cepit? Innocentem damnare nefas. Sacerdotem glacialibus pruinis destinare facinus est exsecrabile.

Sic moerens dixit; post haec astantibus infit: Ite, fratres, ite, rogo, celeriter, poscite Patrem nostrum humiliter, ut ad nos veniat festinanter. At illi cursim properantes, et quod jussum erat perferentes, repererunt mansuetissimum sacerdotem in frigore et [Col. 0651D] nuditate mirabiliter Domino psallentem: »Cor contritum et humiliatum, Deus, non spernas, sed benigne sacrificium nostrae servitutis accipias, ut aedificentur muri Jerusalem (Psal. L)« ad tui nominis gloriam et honorem, quod est benedictum in saecula. Praeterea cum constantissimus confessor Domini, et acceptabile sacrarium Spiritus sancti, ad sequentia psalterii intentionem cordis dirigeret sui, astiterunt missi fratres, pro reliquis veniam implorantes, et hoc ex praecepto abbatis nuntiantes.

21. Abbas, dulcissime pater, obsecrat quo ad fratres [Col. 0652A] quantotius abeas. Quorum verba non renuit, sed cum eis ad domum properavit, ubi monachorum turba indicibili caumate [(506) 6Kb] erat coacta. Ipso domus intrante limina, et inenarrabiliter reflagrante ejus facie beatissima, abbas cum omni Christicolarum turba ad sancti Lantberti prostratus est vestigia. Quem actutum talibus allocuti sunt sermonibus: Ignosce nobis, Pater venerabilis, ignosce fratribus tuis, et ne reputes, suppliciter flagitamus, quod contra te sic insipienter egimus. Miserere precantibus, dans indulgentiam petentibus.

Ad quae haec responsum paucis ita reddidit heros:
Ne, deprecor, charissimi, ne, deprecor, dicatis Domini, Surgite, obtestor, velocius, meis imo indulgete excessibus: nil adversum me deliquistis, quod [Col. 0652B] valeam donare vobis. Quibus elevatis, et oppido anxiatis, laetus et hilaris Pater dixit amabilis: Quaeso, Patres, ne turbemini diutius; haud me terruit frigoris impetus. Affuit mihi Protector vitae meae, custodiens me in necessitatis tribulatione, et exaudiens sua larga miseratione. Propter quod illi gratias rependite, et ejus nomen benedicite.

22. Hinc pias manus coelo intulit, fratrumque benedicens collegio dixit:

O Deus omnipotens, coelestia lumine complens,
Qui coelum, terras, pontum ditione gubernas,
Ut sint cuncta tuis in tempore subdita votis,
Hos, exposco, tuos benedic per saecula servos
Protege ab insidiis, serva virtutibus almis,
Donec te videant, et coeli regna prehendant,
[Col. 0652C] Te tribuente, Deus, qui nunc et semper in aevum
In triplici virtute tui benedictus haberis.

Igitur omnibus respondentibus, Amen. Sic faciat Deus, cognoverunt senes cum junioribus quod immodicis praemiorum muneribus sanctum sublimasset Lantbertum Dominus. Deinde officia charitatis illi cupientes impertiri, et post certamen intolerabile amantissimum Patrem volentes reficere, balneum illi parare studuerunt, et vestibus nitidis eum circumdederunt. Sic fortissimus Christicola et patientissimus Dei athleta post obedientiam honoratus, post tropaeum sublimatur, non, ut promeruit tolerantiae sinceritas, sed, ut potuit mortalium possibilitas. Inter hujuscemodi miraculorum [Col. 0652D] insignia degebat Lantbertus Christi victima, exstans quotidie sacerdos et hostia in odorem suavitatis accepta; crucifixus huic mundo, vivens Redemptori suo; dejectus a pestiferis hominibus, allectus a supernis civibus, pulsus ab episcopio, ascitus in aeternitatis collegio; fugatus a cura ovium, invitatus ad coeli palatium.

23. Interea infelix pervasor Ecclesiae Trajectensis, Pharamundus videlicet filius iniquitatis, falso nuncupatus pastor ovium, appellandus merito angelus tenebrarum, suis exigentibus culpis, plurimorum [Col. 0653A] criminatus conviciis [(507) 1Kb] , expulsus est a pontificali cathedra, et ab eadem ejectus provincia. Septem quippe annis praefuit ibi solum nomine, nulla tamen die actionis profuit opere. Digne a fidelibus in terra est persecutus, qui manifeste Deo erat contrarius. Dilaniatus autem graviter populus, et clementer Dei miseratione liberatus, coeperunt totis viribus, et multiplicibus argumentis statuere, qualiter pontificem egregium ac Patrem modestum mererentur recipere Lantbertum. Illo tempore Pippinus monarchiam regni, et principatum gerebat populi [(508) 1Kb] , vir armis strenuus, et divinae religionis cultor praecipuus. Hic B. Lantberti percunctata mansuetudine, et admodum cognita sanctitate, misit legatos ad monasterium superius praelibatum [Col. 0653B] [(509) 1Kb] , qui sanctum deposcerent Lantbertum, quatenus dignaretur venire ad regem, suique praesulatus recipere dignitatem

24. Venientes illi, qui a rege fuerant missi, Lantbertum sacerdotem hujusmodi sunt allocuti: Te, Pater, rex obsecrat, omnisque populus flagitat, ut a monasterio exeas, gregem, quem dudum non sponte deliquisti (al., dereliquisti), recipias, et opus Domini, ut incoepisti, perficias.

Tum senior [(510) 1Kb] pro re lacrymis ita fatur obortis: Fateor, rexi, non ut decuit; vixi, non ut debui: pascere ulterius non sum idoneus, praeesse amplius non concupisco, qui prodesse nulli valeo.

Subjunxere viri, dicentes haec Seniori:
Te, virorum nobilissime, te, sacerdotum sanctissime, [Col. 0653C] per charitatem Dei deprecamur, per amorem proximi obtestamur, ut nobiscum venias, regimenque tuarum ovium dignanter recipias.

Altius, ecce, gemens responsum hoc reddidit heros: Refutare, fratres, quod dicitis, non audeo; regis edictum contemnere non debeo; proximorum necessitabus subvenire cupio. Vobiscum ire non differam; quod jubetis incipiam: potens est Deus perficere, et ad finem certum usque perducere.

25. Hinc ergo beatissimus confessor Lantbertus, felix commercium aggressus, multimoda examinatione probatus, ad propriam sedem est reversus. Sic exsul sacratissimus, ac inenarrabili patientia [Col. 0653D] plenissimus, gregem suum recepit, magnifice protexit, et indefense custodivit. Quanta, illo regrediente, exsultatio in universo efferbuerit populo, [Col. 0654A] quis peritissimorum potest comprehendere scripto? Exsultabant coelorum cives, individuae Trinitati referentes immensas praeconiorum laudes. Gaudebat omnis terra, jubilans Domino in laetitia. Plaudebant universi in excelsis, et dicebant non tantum voce excelsa, quantum mente devota: Agamus gratiarum actiones Domino; visitavit enim nos, Oriens ex alto (Luc. II); quoniam retribuit nobis Dominus pastorem nostrum Patrem et custodem nostri vigilantissimum.

Sic rex et populi, pariter dites et egeni,
Psallebant alacres: resonabant undique laudes.
Ita miles emeritus, vir permaxima tribulatione purgatus, digne ovium suarum, vocibus attollitur et in cathedra Trajectensium relocatur [(511) 1Kb] decenter.



CAPUT III. Sancti episcopales virtutes; dioecesis ab eo lustrata: Taxandri ad Christum adducti; martyrium: corporis translatio et sepultura prodigiis clara.
[Col. 0654B]

26. Sublimatus namque iterum ad episcopale solium, tantis coepit sanctitatibus coruscare, quantis Dei pontificem constat decuisse. In corde illius sinceritas et legis plenitudo; in ore ipsius veritas, et lenitatis pulchritudo; in consilio ejus vigor et sapientia; in actibus suis aequitas et abundantia; in conversatione ipsius innocentia et castitas; in habitu ejus gloria et honestas. Erat nimirum fide constantissimus, spe firmissimus, charitate integerrimus, insignitus prudentia, praeditus temperantia, fortitudine roboratus, justitia locupletatus, bonorum [Col. 0654C] operum exhibitione singularis, doctrina et virtutibus admirabilis. Exornaverat illum pietas aeterni Patris, sicut vitae meritis, ita et prodigiorum miraculis [(512) 1Kb] . Personas potentium non respiciebat, sed potius ad morum elegantiam intendebat. Quem religiosius vivere sciebat, illum eminentius honorabat. Omnibus omnia factus erat, ut omnes lucrifaceret (I Cor. IX).

27. Intra domus septa nunquam ejus ornabantur sedilia [(513) 1Kb] , sed volvebat in memoria humili, quae possessurus erat in vita perenni. Vestimentorum tegumenta non adeo induebat pretiosa: primus ei amictus saccus erat silicinus. Studebat corpus humiliare in terris, quatenus anima exaltari mereretur in coelis. Lustrabat villas ac oppida, sibi a Christo [Col. 0654D] commissa, sciens reperire homines, quos faceret aeternae haereditatis consortes. His equidem sollicitudinibus [Col. 0655A] serviens, et hanc justitiae esuriens indeficienter habens, ingressus est Texandriam [(514) 1Kb] , paganorum erroribus deditam, et idolorum spurcitiis profanatam. Ergo cum inibi facundissimo sermone fidem catholicam coepisset disserere, paganenses (id est ethnici) ejusdem provinciae in unum convenere, volentes praedicatorem veritatis discerpere, et post contumeliarum ludibria ad ignominiosae mortis destinare tormenta. Quos ira et saevitia frendentes, et diabolico spiritu bacchantes, confessor Domini Lantbertus intrepidus et fortis istiusmodi allocutus est verbis:

28. O viri fratres, quoniam estis sensus et rationis sapaces, audite, quaeso, patienter, et ea quae dixero vobis, animis rationabiliter infigite vestris [(515) 1Kb] . [Col. 0655B] Omnipotens Deus, Pater unigenitus, cujus ego sum servus, quique »solus habet immortalitatem et lucem habitat inaccessibilem (I Tim. VI),« ipse unum de se genuit sine tempore Verbum, per quod fecit omnia ex nihilo, quae sunt in hoc mundo (Joan. I). Quam sine initio nativitatem, et absque fine generationem admirari spirituali intellectu possimus, sed intueri visu corporali nequaquam valemus. Nec Pater anterior, nec Natus posterior est. Nam ex his duabus personis, sed una individua et incomprehensibili essentia, procedit Spiritus sanctus, Patri et Filio similis majestate, et consubstantialis indiscreta deitate. Haec in personis Trinitas et in essentia una et coaequalis divinitas, postquam ex nihilo creavit universum orbem, compegit ex limo [Col. 0655C] terrae primum hominem; cui dormienti costam abstulit, et de ea mulierem formavit (Gen. XII), ut ex eorum immaculata sobole apostatarum sarcirentur angelorum ruinae.

29. Quos in paradiso Deliciarum posuit, et ex omni ligno comedere jussit, tantumque a ligno Scientiae boni et mali abstinere mandavit, ut per obedientiam, sine carnis morte, ad coelestem angelorum patriam quandoque potuissent transire, si se astringerent charitatis vinculo per obedientiam Creatori suo. Sed proh dolor! invidia serpentis, homo cupiditatum illectus est illecebris, sicque per hoc morti obnoxius, a paradiso est ejectus.

Nec solus meritam praesumptor senserat iram, sed secum omnem generis sui traxit propaginem, et [Col. 0655D] in mortiferi facinoris invexit acerbitatem. Hinc mundi princeps homines sibi subdidit omnes, donec is, qui egit [(516) 1Kb] , carnem de Virgine sumpsit, qua homines redimeret a reatu praevaricationis, quem pro infirmitate carnis malitia callidi seduxerat hostis. Quem vero ex Patre natum dixi sine tempore, ex intemerata genitrice, Maria videlicet semper Virgine, natus est in tempore, et ad electri similitudinem [Col. 0656A] unus in utraque et ex utraque natura, et Deus permansit cum Patre, et ad redemptionem nostram homo mortalis factus est ex Virgine matre. Qui verus Deus et homo prodiens ex Virginis utero, mortalium more est circumcisus, et ab Joanne in Jordane baptizatus. Deinde discipulos elegit; plurima virtutum signa peregit, et quod veraciter erat, mundo palam declaravit.

30. Ad ultimum suae voluntatis potestate animam suam posuit in cruce, ut nos redimeret suo sanguine, quos diabolus a prima mundi origine astrictos tenebat captivitati suae. Celebrato tandem passionis mysterio, destructoque mortis imperio, vivens die surrexit tertio, reddens nobis privilegium naturae, quod in primo perdidimus parente. Sicque quadraginta [Col. 0656B] diebus suis discipulis manifestatus, eisdem ad ultimum recumbentibus apparuit, et in universum orbem ire mandavit, ut remissionem peccatorum praedicarent, et quod didicerant, cunctis gentibus annuntiarent. Ac demum illis cernentibus, coelos rediit, et victor mortis ad dexteram assedit Patris. Qui Spiritus sancti charismate refecti in cunctis finibus orbis sunt dispersi, et hanc fidem annuntiarunt omnibus, quam nos indubitanter credimus, et vobis in ejus nomine et pro ejus amore constanter praedicamus. Haec et his similia beato Lantberto prosequente, et mirabiliter evangelizante, conversi sunt ad fidem catholicam, quotquot erant praeordinati ad vitam aeternam. Tunc egregius doctor et facundissimus praedicator idola dejecit, populum baptismate [Col. 0656C] sanxit, ecclesias construxit, sacerdotes ordinavit, totamque regionem illam Christo Domino consecravit, et in servitutem Dei in perpetuum delegavit.

31. Interea talibus instaret curis dum pastor herilis, dimicans bella victoriosissimi Regis, ut praeliator invictus et fortis, triumphalem palmam martyrii merito compos in hoc modo contulit illi [(517) 1Kb] . Duo siquidem fratres nequissimi, Gallus videlicet ac Rioldus vocati, adversus beati famulos insurrexerunt Lantberti, affligentes illos dira calamitate et multiplici. Quos cum antistes patientissimus humillimis, ut resipiscerent, exoraret precibus, et saepissimis argueret increpationibus, tanto pertinacius gregem Ecclesiae dilaniabant, quanto patientius, ut oves Domini, eorum saevitiam perferebant. Quocirca pontificis [Col. 0656D] clientes et cognati qui erant prosapia nobilissimi, afflictione subjectorum instigantur, et ut maleficos persequi debeant, eo ignorante, communi consilio deliberant. Nam supradictorum fratrum protervia crescente, et in malum perdurante, viros genere famosissimos, armis conspicuos, ab inchoato opere nequaquam (abundat nequaquam) pepigit animum revocare.

[Col. 0657A] 32. Quid plura? Illos bello obpetierunt, utrosque mortis piaculo indiderunt. Quibus ita interemptis et in inferni barathrum demersis, Dodo infelix, eorum, qui multati fuerant, proximus affinis, haereditatem infandi suscepit criminis. Persecutionis quippe successionem ad satiandam sui furoris immanitatem, non tamen ad suae utilitatis recepit incolumitatem. Hic namque superbia tumidus, consiliis habitis et armis rigidus [(518) 1Kb] lethum beati antistitis Lantberti ob consanguineorum necem corde coepit meditari, et ipsi opere insidiari. Unde sibi socios copulans audacter iniquos et ad praeliandum fortissimos, Leodium adierat, quo caelebs [(519) 1Kb] his diebus forte manebat. Eadem nocte pontifex dignissimus, corona martyrii sublimandus, relictis in domo soporatis [Col. 0657B] sodalibus, ad orationem perrexit solitarius, quam diutissime producens, et infatigabiliter persolvens, ad lucis crepusculum usque protelavit totamque spem suam Domino commisit.

Igneus astrigeras jam sol migrabat ad arces,
Crinibus et roseis tenebras aurora fugabat,
Cum Pater memorabilis domum repetiit, discipulos a somno excitavit, et ut matutinales hymnos secum canerent, eisdem imperavit.

33. Quibus strenuo, et velut decebat, religiose completis, ipse Dominus jejuniis et orationibus erat nimium fatigatus: qua de re famulis suggerentibus, ad lectum regredi est compulsus, quatenus lassitudinem vexati corporis quantisper quiete alleviaret soporis. Sed frustra ibi quaerebat levamen, ubi nullam [Col. 0657C] volebat habere mollitiem. Corpus etenim suum, quod per diem sine remissione macerabat, per noctem sine intermissione affligebat. Mundatus nempe dudum sacro baptismate, sublimatus demum sacerdotali consecratione, paracleti Spiritus purgabatur illustratione, candidus ad ultimum proprio cruore. Nondum vero obdormierat, sed felicius quiescere exspectabat, cum unus [(520) 1Kb] e famulis domo foras exiit, et hostilem cuneum eminus venire conspexit. At ipse concitus intro rediit, et, quid viderit, suis comitibus nuntiare non distulit. Tunc omnes illi in stuporem formidinis subito versi, domnum pontificem non fuerunt excitare ausi. Praestolati sunt diu silenter, donec appropinquarent adversarii venientes.

[Col. 0657D] 34. Sed neque transiliendum puto, quod quibusdam exercitum sequentibus a tergo omnipotentis Dei ostendit celsitudo.

Edicam scriptis, clamabo vocibus altis,
Totus ab integro saeculorum noscat ut ordo.
[Col. 0658A] Viderunt plane signum mirabile instar crucis Dominicae supra domum pontificiis rutilare, quod prae splendore claritatis nec visu erat facile nec dictu affabile (effabile) ulli. Hoc utique Christus Dominus ideo voluit ostentare mortalibus, ut per id liquido daretur intelligi illum veraciter redemptum sanguine Christi, atque crucifixum desideriis mundi. Cum autem Dodo ferocissimus, armis nequitiae accinctus, junctis sibi nefandis complicibus, ad villam pervenisset superius nominatam, coepit minister malitiae arma concrepare, socios provocare, et sanctum Dei sacerdotem hac illacque bacchando perquirere. Hinc satellites, vesani lictoris jussis obsecundantes, effractis foribus, disruptisque sepibus, sicut inter oves lupi, cortem atrociter sunt [Col. 0658B] ingressi.

35. Continuo Lantbertus, Dei agonitheta fortissimus, armorum congressione expergefactus [(521) 1Kb] , a lecto surrexit, ensem manu corripuit, et contra hostes dimicare deliberavit. Nec mora exstitit sententiam prioris animi mutavit, gladium in terram projiciens, et haec corde dicens: »Eripe me de inimicis meis, Deus meus, et ab insurgentibus in me libera me: quoniam neque iniquitas mea, neque peccatum est, propter quod insurrexerunt adversum me fortes et iniqui. Ecce Synagogae potentium quaerunt animam meam, quam deprecor ut suscipias in pace, qui es miserator et misericors, Domine (Psal. LVIII).« Haec itaque cum lacrymis B. Lantberto implorante, impii apparitores procaciter [Col. 0658C] fremebant, lanceasque parietibus infigebant, et domum penetrare tentabant. At duo nepotes ipsius, Petrus videlicet atque Audolecus, fortiter eis resistebant, qui domum intrare volebant. Quibus ita frementibus et viriliter agentibus vir inquit serenissimus: Si me, filii, hactenus veraciter dilexistis, nunc consilii mei obedite praeceptis. Vestra Jesu peccata confitemini, et orate pro invicem, ut salvemini. Sic pastor sanctus dixit. Contra sic Audoletus respondit: Ignem, Pater charissime, ignem minantur mittere, quo domus haec incendatur, et nos pariter exuramur.

36. Ad haec vir venerabilis dixit: Nolite timere, filii, flammas incendii: certe potens est dextera Dei eripere nos a periculo imminenti. Illos, ut [Col. 0658D] timeo, sempiterna induet confusio: super nos, ut credo, Dei efflorebit sanctificatio. Attamen vos, qui rei fuistis in crimine [(522) 1Kb] , sententiam ultionis modo recipite, ne vos infernalis cruciet gehenna, sed expiatos perennis excipiat vita. Ita omnes [Col. 0659A] informans, et sacerdotali potestate corroborans, a penetralibus jussit nepotes egredi, quo mererentur fieri holocaustum regis aeterni. Cum intrepidi ostio erupissent cubiculi, extemplo caedentibus adversariis, martyrio digni divinis conspectibus sunt immolati. Inde Pater egregius, et pontifex constantissimus, pavimento soli in modum crucis prosternitur, et misericordem Deum humillimis precibus deprecatur. Verum quid ejus felix anima tunc Deo fuerit locuta, quae mortalis valet prodere lingua? Sed sine dubio talia petiit, qualia statim impetrare promeruit. Ingressi autem intrinsecus adversarii furentes, interfecerunt omnes in ore gladii, quoscunque repererunt ibi.

37. Denique unus ex crudelissimo agmine, inflammatus [Col. 0659B] immanissimi furoris rabie, tectum desuper subiit, et beatum pontificem terrae prostratum inspexit; moxque diabolico spiritu exagitatus,

Percussit telo victurum in saecula Christo.
Sic pretiosus Domini sacerdos Lantbertus, testis gloriosus, felici martyrio est consecratus, taliterque regnum coelorum, quod diu desideravit, vivens et coronatus feliciter intravit. Jacuit quippe beati viri corpus exanime, perfusum sanguinis sui imbre; sed anima ab angelis in coelum est evecta, et inter consortia supernorum civium collocata, ubi fruitur gaudens et exsultans societate apostolorum, glorificatione prophetarum, confessione martyrum, cohaereditate confessorum, integritate virginum, [Col. 0659C] obtinetque palmam perennis gloriae, et stolam jucunditatis aeternae. Corpus tandem sacrosanctum pauci, qui evasere internecionis periculum, navi velociter imposuerunt, et ad Trajectum usque [Col. 0660A] delatum in ecclesia apostolorum Pincipis honorifice sepelierunt.

Exanimes artus nec liquit coelica virtus,
Monstravit populis, quantae fuerit bonitatis
Hic, feritate furens quem Dodo peremerat amens

38. Nam dum conderetur tumulo, immensus odor affuit e coelo, vincens omnia aromata suavitatis fragrantia. Nec defuit angelorum sublimitas ejus sarcophago, primorum dierum illum custodiens tempore, ostendensque sui carminis prosodia, quae munerum praemia in coelesti aula ejus possideret anima.

Ut subtilis erat dicti vox praesulis alma!
Illuc vicini multo admiramine ducti,
[Col. 0660B] Saepius accedunt, et quid sit, noscere quaerunt,
Qui sint, quidque canant, vel quae sint munera vocis,
Sed tunc interius proprios extendere visus
Dum cupiunt, ea vox tenui subducitur aura,
Ut solet audiri, cum vas contingitur aeris,
Et sonus assurgens paulatim ducitur astris.
At docte dum se retrahunt, ut longius essent,
Dulcibus auditu resonabat vocibus aer [(523) 1Kb] .
Convenit etiam omnis pene provincia, de absentia ejus lugentes ineffabili moestitia, et ad coelos alta usque emittentes suspiria. Complevit autem sacratissimus Lantbertus pontifex et martyr Christi gloriosissimus cursum sui agonis XV Kal. Octobr., regnante Deo vivo et vero in Trinitatis plenitudine, [Col. 0660C] et unitatis majestate, cui exstat laus et sanctorum jubilatio, necnon et perpes gratiarum actio, nunc et semper per immortalia saeculorum saecula. Amen.




ANNO DOMINI DCCCCXXII.
HERVAEUS RHEMENSIS ARCHIEPISCOPUS.




[Col. 0659]
NOTITIA HISTORICA.
(Ex Gallia Christiana, tom. IX.)

[Col. 0659D] Praesul ille, quem Flodoardus Herivaeum vocat, »ex aula regis ad episcopatum assumptus est anno 900, vir genere nobilis, nepos videlicet ex sorore Hucbaldi comitis; qui juvenis quidem ad hunc provectus est honorem, exsequentibus et rite celebrantibus ejus ordinationem Riculfo Suessorum episcopo, Dodilone Cameracensi, Otgario Ambianensi, Mancione Catalaunensi, Rodulfo Laudunensi, Otfrido Silvanectensi, caeterisque dioecesaneis consensum praebentibus, et decretum hujus ordinationis corroborantibus. [Col. 0660D] Qui mox huic adeo gradui sese exhibere studuit habilem, bonis omnibus praebens amabilem, ipsis etiam sensibus imitabilem: benignus amator existens pauperum, largus solator religiosorum, multumque misericors, recreator lugentium miserorum: ecclesiasticis apprime cantilenis eruditus ac psalmodia praecipuus, et hujus exercitatione limatus, animo vultuque jocundus, suavis atque mitissimus, omnique bonitate conspicuus, pater cleri, atque totius populi pius patronus; tardus ad irascendum, et velox ad [Col. 0661A] miserandum; amator ecclesiarum Dei, et fortissimus ovilis sibi commissi eum Dei virtute defensor. Recepit denique res diversas et villas Ecclesiae quas antecessor suus per precarias sive praestarias diversis contulerat personis. Cui sedula intentione sectandi spiritualia, affluenter exuberabant temporalia quae ipse honesta dispensabat prudentia, disponens competentibus episcopium ministerialibus, ipse orationibus incessanter intentus.« Ipso die consecrationis suae, qui fuit prid. Non. Jul. lecta fuit in templo B. Mariae Rhemensis excommunicatio hominum Balduini comitis Flandriae, ob caedem Fulconis ab illis perpetratam. Anno 901, IV Kal. Januar. retulit corpus sancti Remigii ab ecclesia cathedrali in suum monasterium, astantibus Carolo rege, et Richardo Burgundiae duce.

Pergit Flodoardus: »Hic pontifex castrum Mosamum reparatis muniit muris, et ecclesiam inibi dirutam a novo restauravit, atque in honore sanctae [Col. 0661B] Dei genitricis, ut olim fuerat, dedicavit, collocatis ibi sancti Victoris ossibus quae haud procul ab eo fuerant castello reperta. Munitionem quoque apud Codiciacum tuto loco constituit atque firmavit. Aliam nihilominus munitionem apud Sparnacum super fluvium Maternam construxit. Ecclesias etiam nonnullas quae sub persecutione Normannorum dirutae fuerant restaurari fecit atque consecravit. Sed et in Vosago, infra possessionem beati Remigii ecclesiam construxit, ac per assensum Magontiacensis episcopi depositis inibi muneribus ejusdem sancti dedicavit. Rhemis quoque ecclesiam in honore S. Dionysii extra murum civitatis a canonicis urbis constructam consecravit, ubi et membra sanctorum B. Rigoberti episcopi et S. Theodulfi abbatis servanda deposuit. Cryptum quoque sub ipsa sede majoris ecclesiae, quae diu tellure manserat oppleta, ubi B. Remigius secreto preces Deo fundere fertur assuevisse, mundatam et excultam in honore ipsius sancti praesulis [Col. 0661C] consecravit. Multis quoque donariis Rhemensem ecclesiam perornavit, coronis argenteis atque lampadibus tam aureis quam argenteis illuminavit. Aliis etiam vasis utriusque hujus pretiosi metalli, sed et gemmeis locupletavit. Insuper et altare in medio chori sub honore Sanctae Trinitatis edidit atque dicavit, et tabulis argento coopertis circumdedit. Crucem quoque majorem auro cooperuit, et gemmis cum sacrosanctis pigneribus decenter insignivit. Ornamentis etiam holosericis quamplurimis almam decoravit aulam. Mihi quoque et caeteris tam clericis canonicis, quam monachis et sanctimonialibus, omnibusque pro diversis eum petentibus necessitatibus multa largitus est bona.«

Normannis, flagrante inter principes discordia, pedem in Francia figentibus, Hervaeus horum conversioni serio incumbendum duxit, quo gentis ferocitas Christi jugo mitigata rapinis et grassationibus finem imponeret. Exstat Joannis IX papae rescriptum ad eumdem praesulem, quo respondens anno circiter 901 ipsius consultationi de Normannis nuper ad fidem conversis, ait mitius cum eis agendum esse, [Col. 0662A] nec contra eos severitatem canonum esse extendendam, ne forte insueta onera portare recusantes ad pristinam impietatem relaberentur. Duas etiam Synodos celebravit anno 905 »cum coepiscopis suae dioeceseos in quibus de pace et religione sanctae Dei Ecclesiae, statuque regni Francorum salubriter competenterque tractavit. Ad petitionem quoque Vithonis, tum Rothomagensis episcopi, collecta ex diversis auctoritatibus SS. Patrum XXIII capitula qualiter ipsi Normanni tractari deberent, eidem archiepiscopo delegavit.« Anno 909, VI Kal. Jul. celebravit concilium apud Trosleium. Anno circiter 910, post mortem Anscherici Parisiensis episcopi, summus regis cancellarius effectus est. Tantum vero profecit in catechizandis Normannis, ut ii »post bellum quod Robertus comes contra eos Carnotenus gessit, fidem Christi apud Rothomagum tandem susceperint, concessis sibi maritimis quibusdam pagis cum Rothomagensi quam pene deleverant urbe, [Col. 0662B] et aliis eidem subjectis.« Hungaris quoque regnum Lothariense depraedantibus, dum Carolus proceres Francorum in auxilium sibi contra gentem ipsam convocaverat, solus hic praesul ex omnibus regni hujus primatibus cum suis tantum in defensionem Ecclesiae Dei regi occurrit anno 919, habens armatos secum, ceu fertur, mille quingenos. Anno 920, cum pene cuncti Francorum optimates apud urbem Suessionicam a rege suo Carolo desciscentes propter Haganonem consiliarium suum quem de mediocribus electum super omnes principes audiebat et honorabat, cum penitus reliquissent, hic pontifex fidelis et pius, atque robustus in periculis semper existens, regem intrepidus ab eodem loco suscipiens, ad metatum suum duxit; indeque secum ad urbem Rhemensem perduxit, et per septem fere menses eum prosecutus atque comitatus est, donec illi comites suos eumdemque regno restituit.

Inde Erlebardum comitem pagi Castricensis anathemate [Col. 0662C] percussit ob mala quae episcopatui inferebat; castra quoque Altimontis et Maceriarum ab ipso Ecclesiae Rhemensi surrepta recuperavit. Tunc synodo apud Trosleium praefuit ac suscripsit anno 921, praesente Carolo rege, in qua Erlebardus comes excommunicatus post mortem absolvitur. Nec multo post a clientela Caroli, cui ad id tempus fidissimus atque acceptissimus fuerat, recessit, ut conjectat Mabilio noster, quod praeceptum sibi anno praecedenti summi cancellarii officium Carolus Rogero Trevirensi archiepiscopo demandaverat. Tandem paucis diebus languore confectus exspiravit VI Non. Jul., anno 922, tertia die post consecrationem Roberti regis, quarta vero antequam vicesimum secundum sui episcopatus expleret annum; funeratus solemnibus exsequiis, quibus interfuere plnres antistites qui die obitus Durocortorum advenerant. Andreas Quercetanus in Historia genealogica gentis Castellioneae, ubi Hervaei elogium visitur, scribit fratrem fuisse Odonis Castellionei, in quo totius gentis illius stirpem posuit. De scriptis ejus lege Rivetem nostrum, Hist.-litter. Franc. tom. VI, pag. 185.




[Col. 0661]
HERVAEI RHEMENSIS EPISTOLA AD WITONEM ARCHIEPISCOPUM ROTHOMAGENSEM. Qualis poenitentia debet injungi non baptizatis gentilibus, et baptizatis, et rebaptizatis, et postea more paganico ecclesias devastantibus et Christianitatem delentibus. Ex sententiis Patrum, et canonibus, et decretalibus pontificum Romanorum.
(Province ecclésiastique de Reims, tom. I.)

[Col. 0661C] Reverendissimo ac dilectissimo fratri et coarchiepiscopo WITONI, HERVAEUS Rhemorum archiepiscopus [Col. 0662C] plurimam in omnium Salvatore salutem aeternaeque beatitudinis felicitatem.

[Col. 0663A] Ut rogastis humilitatem nostram quaerere divinis in oraculis qualiter consulendum vobis foret his qui rebaptizati sunt, et aeque ut ante baptismum juxta paganismi morem, quemadmodum sues suum reversi ad volutabrum, et canes ad vomitum, ludicras voluptates nefando paganorum ritu exercuere, seu de illis qui nondum percipere baptismum meruerunt [(524) 1Kb] , prout quivimus satisfacere precatui vestro sategimus, quantumve brevitas temporis sinit. Et ut unumquodque capitulum vobis facilius fieret ad reperiendum, capitulatim in hac schedula fecimus scriptum. Et quia »misericordia Domini plena est terra (Psal. XXXII),« cui et Ecclesia per apostrophen precabiliter dicit: »Misereris omnium, Domine, et nihil eorum odisti quae fecisti, dissimulans [Col. 0663B] peccata hominum propter poenitentiam (Sap., XI);« dignum duximus, mirabile et misericordissimum beati Joannis apostoli et evangelistae factum, imo ipsius Domini opus piissimum, et consuetissimum, sic vobis ponendo brevissime expromendum; quemadmodum vobis notissimum, et in ecclesiastica Historia latius digestum.



I. De S. Joanne evangelista

Cum ipse Ephesum rediens, lustraret vicinas et illustraret provincias, vidit juvenem quemdam animis acrem nimis, quem loci illius episcopo commendavit, qui et illi gratiam tradit baptismi. Deinde confidens gratiae, qua fuerat communitus, eumdem juvenem remissius habere coepit. Sed ille, immatura libertate potitus, corruptae viae tramitem incedit. [Col. 0663C] Deinde a furtis mala quaeque sensim incipiens, demum magister latronum in brevi effectus est, donec idem Jeannes eumdem locum tempore elapso invisens, a praefato requisivit depositum suum episcopo. Et cum comperisset eumdem absentatum esse juvenem, ascenso citius equo, perquisivit eum; ac perquisito, et fugitanti, dixit Apostolus: »Sta tantum, et crede mihi, quia Christus me misit.« At ille audiens, restitit. Jam deinde tremefactus flebat amarissime, et accedentis ad se senis genibus provolvitur, gemitibus et ululatibus, quibus poterat, satisfaciens, et uberrimis lacrymarum suarum fontibus iterum baptizabatur, occultans solam dexteram suam. Apostolus vero jurisjurandi sacramento se eo impetraturum a Salvatore [Col. 0663D] veniam pollicens, simulque genibus ejus provolutus, atque ipsam dexteram, ex cujus caedis conscientia torquebatur, tanquam jam per innocentiam purgatam deosculans, ad ecclesiam revocat, et indesinenter pro eo orationes profundens, et cum ipso pariter ducens crebra jejunia, indulgentiam a Deo quam ei pollicitus fuerat, expetebat. Nec prius abstitit, quam eum in omnibus emendatum, etiam ecclesiae praeficeret (Euseb., Hist. eccl., lib. III, cap. 23).



II. De S. Silvestro, et Constantino imperatore.

Juvat hic et illud memorabile factum beati papae [Col. 0664A] Silvestri erga imperatorem Constantinum inserere, maxime propter jejunium hebdomadae ab ipso ei indictum. »Sanctus, inquit, Silvester inter caetera ad eumdem dixit Caesarem: »Exige a teipso hac una hebdomada jejunium, et deposita purpura intra in cubiculum tuum, ibique induere cilicio prostratus humo, et confitere te modo per ignorantiam errorem passum, ut Christianis persecutionem indiceres: et ipsum Salvatorem corporum et animarum Jesum Christum, non solum loquendo, sed et credendo praenuntia, et poenitere te multos sanctos Dei occidisse.« Et paulo post. Jube per totam hebdomadam eleemosynam fieri, beneficia etiam postulantibus exhibe, et idoneos qui haec exsequantur constitue.« Et post aliquanta. [Col. 0664B] Imposuit sanctus Silvester manum suam super caput ejus (quin Augusti Constantini) benedicens eum ac faciens catechumenum. Tunc congregatis omnibus presbyteris, et diaconibus, cum universo clero, indixit jejunium omni ecclesiae, dicens: Si Ninivitae in praedieatione Jonae per triduanum jejunium, iram Dei offensamque quam promiserat, his debita evaserunt, quanto magis nos in praedicatione Domini nostri Jesu Christi, persecutiones evademus. Lucramur animas, pacem Dei ecclesiis acquirimus, et idololatris finem imponimus. Haec autem facimus jejuniis, orationibus, ut haec a Deo impetremus.« Et caetera.



III. Dicta B. Gregorii ad populum.

Beatus quoque Gregorius in Evangelii homilia ad [Col. 0664C] populum (Homil. 19 et 20, in Evang.). »Si Deo, inquit, vivere in pueritia et juventute noluistis, saltem ad ultimam aetatem resipiscite, et ad vitae vias, cum jam laboraturi multum non estis, vel sero venite.« Et paucis interpositis. »Plerumque tales ante remunerantur, quia prius ad regnum de corpore exeunt, quam hi qui jam in pueritia vocati esse videbantur. Annon ad undecimam venit latro? Qui etsi non habuit per aetatem, habuit tamen sero per poenam, qui Deum in cruce confessus est; et pene cum voce sententiae, spiritum exhalavit vitae. A novissimo autem reddere denarium paterfamilias coepit, quia ad paradisi requiem prius latronem, quam Petrum perduxit.« Item idem. »Regnum coelorum rapi vult nostris [Col. 0664D] fletibus, quod nostris meritis non debetur. Ab spei ergo certitudine nulla nos nostrorum malorum qualitas, nulla quantitas frangat. Praestat magnum veniae fiduciam latro ille venerabilis, qui non inde venerabilis unde latro. Nam latro ex crudelitate, venerabilis ex confessione. Cogitate, rogo, cogitate quam sint incomprehensibilia in omnipotente Deo misericordiae viscera. Latro iste cruentis manibus abstractus a fauce itineris, suspensus est in patibulo crucis. Ibi confessus est, ibi sanatus est, ibi audire meruit: »Hodie mecum eris in paradiso.« Et caetera.



IV. Ejusdem ad Petrum episcopum.
[Col. 0665A]

Qui rursus Petro episcopo Corsicae scribens, ait (lib. VII, epist. 2): »Fraternitas vestra sollicite studeat, opus quod coepit, auxiliante Domino, ad perfectionem deducere; et sive eos qui aliquando fideles fuerunt, sed ad cultum idolorum, negligentia aut necessitate faciente, reversi sunt, festinet cum indicta poenitentia aliquantorum dierum ad fidem reducere, ut reatum suum plangere debeant, et tanto firmius teneant hoc ad quod adjuvante Domino revertuntur, quanto illud perfecte defleverint, unde discedunt; sive eos qui necdum baptizati sunt, admonendo, rogando, de venturo judicio terrendo, rationem quoque reddendo quod ligna et lapides colere non debent. Festinet fraternitas tua omnipotenti Domino congregare, [Col. 0665B] ut in adventu ejus, cum districtus dies judicii venerit, in numero sanctorum possit tua sanctitas inveniri. Quodcunque enim utilius et sublimius acturus es, quam ut de animarum vivificatione, et collectione cogitans, et tuo Domino, qui tibi locum praedicandi dedit, immortale lucrum reportes?« Et reliqua.



V. Ejusdem ad Mellitum abbatem.

Et alibi ad Mellitum abbatem (lib. IX, epist. 71): »Quia gens Anglorum boves solent in sacrificio daemonum multos occidere, debet etiam hac de re aliqua solemnitas immutari, ut die dedicationis, vel natalis sanctorum martyrum, quorum illic reliquiae ponuntur, tabernacula sibi circa easdem ecclesias, quae ex fanis commutatae sunt, de ramis arborum faciant, et religiosis conviviis solemnitatem celebrent. [Col. 0665C] Nec diabolo jam animalia immolent, sed ad laudem Dei in esu suo animalia occidant: et donatori omnium de satietate sua gratias referant, ut dum eis aliqua exterius gaudia referuntur, ad interiora gaudia consentire facilius valeant. Nam duris mentibus simul omnia abscidere, impossibile esse non dubium est. Quia enim qui summum locum ascendere nititur, gradibus vel passibus, non autem saltibus elevatur. Sic Israelitico populo in Egypto Dominus se quidem innotuit: sed tamen eis sacrificiorum usum, quem diabolo solebant exhibire, in cultum proprium reservavit, ut eis in suo sacrificio animalia immolare praeciperet: quatenus cor mutantes, aliud de sacrificio omitterent, aliud retinerent; ut etsi ipsa essent animalia quae offerre consueverant, vero tamen Deo haec [Col. 0665D] et non idolis immolantes, jam sacrificia ipsa non essent.«



VI. Ambrosius episcopus.

His non dissimilia de poenitentum mitissima susceptione S. Ambrosius annectit in libro qui inscriptus est Poenitentiae (cap. 1). »Qui studet humanae infirmitatis emendare vitia, ipsam infirmitatem suis dedet sustinere, et quoquomodo pensare humeris, non abjicere. Nam pastor ille evangelicus lassam ovem vexisse legitur, non abjecisse. Et Salomon ait: »Noli justus esse nimium (Eccli. XVII).« Debet enim justitiam temperare moderatio. Nam quemadmodum se tibi curandum praebeat, quem fastidio habeas, qui contemptui se, non compassioni medico suo [Col. 0666A] putet futurum? Ideo Dominus Jesus eompassus nobis est, ut ad se revocaret, non deterreret, mitis venit venit humilis, denique ait: »Venite ad me, omnes qui laboratis, et ego reficiam vos (Matth. XI).« Reficit ergo Dominus Jesus, non excludit, neque abjicit, meritoque tales discipulos elegit, qui Dominicae voluntatis interpretes plebem Dei colligerent, non repudiarent. Unde liquet eos inter Christi discipulos non esse habendos, qui dura pro mitibus, superba pro humilibus sequenda opinantur. Et cum ipsi quaerant Domini misericordiam, aliis eamdem denegant, ut sunt doctores Novatianorum, qui mundos se appellant. Quid his superbius? cum Scriptura dicat quia »Nemo mundus a peccato, nec unius diei infans (Job XIV);« et David clamat: »A delicto meo [Col. 0666B] munda me (Psal. L).« Et post pauca: »Nemo potest bene agere poenitentiam, nisi qui speravit indulgentiam.«



VII. Augustinus.

Beatus docet breviter Augustinus qualiter eis qui praesunt de quibuscunque hominibus pravis agendum sit, dicens (PROSPER, lib. Sentent. S. August.): »Non est desperandum de malis, sed pro ipsis ut boni fiant studiosius supplicandum, quia numerus sanctorum de numero semper auctus est impiorum.«



VIII. De S. Remigio episcopo.

Legitur et ad locum in libro Vitae beati Remigii Francorum apostoli (HINCMAR. Vita S. Remig.) inter caetera quibus refertur conversio Ludovici regis et [Col. 0666C] populi ejus. »Ille (quin sanctus Remigius) gaudio magno repletus, regem et populum, qualiter diabolo et operibus ac pompis ejus abrenuntiare, et in Deum credere deberent, apertis et brevibus verbis instruxit: et quia dies sancti Paschae imminebat, jejunium secundum Christianorum consuetudinem eis indixit.«



IX. De S. Vedasto episcopo.

Hinc et in beati pontificis Vedasti Vita invenitur, quomodo in via sub praesentia ejusdem regis et populi, vir Dei Vedastus caecum illuminaverit, et quemadmodum idem rex ad baptismum venerit, et in Rhemensi civitate virum Dei Vedastum sancto commendaverit Remigio. »Rex, inquiens, a viro [Col. 0666D] Dei evangelicis apprime imbutus doctrinis, et hinc praesenti miraculo in fide firmiter confortatus, nil moratus in via, nil dubitans in fide, sed magna alacritate animi, magna festinatione itineris, sanctissimum pontificem Remigium videre properavit, ut illius sacratissimo ministerio, Spiritu sancto operante, in remissionem peccatorum, et spem vitae aeternae, catholici baptismatis vivo ablueretur fonte: cum quo aliquantis moratus diebus, ut ecclesiasticis satisfaceret sanctionibus, et poenitentiae, secundum apostolicum praeceptum, prius ablueretur lacrymis, dicente B. Petro principe apostolorum: »Poenitentiam agite, et baptizetur unusquisque vestrum in nomine Domini nostri Jesu (Act. II);« et sic in nomine [Col. 0667A] sanctae Trinitatis coelestis mysterii baptisma susciperet [(525) 1Kb] .«



X. Ex Vita S. Basilii, de quodam apostata.

De quodam apostata reperitur in miraculis B. Basilii Caesariensis episcopi, qui scripto negavit Christum, et diabolo in testimonium negationis suae tradidit seipsum. »Cui idem vir mirabilis Basilius inter caetera dixit: Vis reverti ad Dominum Deum nostrum? Ad quem puer: Utique volo, sed non valeo. Dicit ei: Quare? respondit puer: Scripto abnegavi Christum, et professus sum diabolo. Dicit ei sanctus Basilius: Non sit tibi curae: benignus est enim Deus noster, et recipiet te poenitentem. Compatitur enim malitiis nostris.« Et quibusdam interpositis, »Dicit ad puerum idem sanctus: [Col. 0667B] Credis salvari? Qui ait: Credo, domine, adjuva incredulitatem meam. Et continuo apprehendens manum ejus, faciens Christi signum in ipso, et orans, reclusit eum in loco interioris sacri periboli; et dans ei regulam, collaborabat ei per tres dies.« Et post aliquanta: »Quadragesimo die ipse sanctus ad eum rediit, et dicit ei: Quomodo habes, frater? Respondens, dicit ad eum: Bene habeo, sancte Dei. Vidi enim te hodie in visu pugnantem pro me, et vincentem diabolum. Et iterum mane facto, vocavit sacrum clerum, et monasteria, et omnem Christo amabilem populum, et dixit eis: Filioli mei dilectissimi, omnes gratias agatis Domino: ecce enim ovem perditam debet pastor bonus in humeris reportare, et offerre ecclesiae. Quapropter debitum [Col. 0667C] est, et nos vigiliam facere nocte, ac postulare ejus benignitatem, ut non vincat corruptor animarum etiam in hoc facto. Et alacriter populo coaggerato per omnem noctem postulaverunt Deum cum bono pastore cum lacrymis, clamantes pro eo, Kyrie, eleison; et mature cum omni multitudine populi accepit sanctus puerum, et tenens dexteram manum ejus, ducebat illum in sanctam ecclesiam Dei cum psalmis et hymnis. Et ecce diabolus oculos omnium fascinans in tristem vitam cum omni perniciosa virtute advenit, et invisibiliter apprehendens puerum, conabatur rapere eum de manu sancti; et coepit clamare puer: Sancte Dei, adjuva me. Et rursus conversus sanctus ad diabolum, dixit: Improbissime, et animarum corruptor, pater tenebrarum [Col. 0667D] et perditionis, non sufficit tibi tua perditio, qua te, et eos qui sub te sunt, affecisti, nisi etiam et Dei mei tentes plasma?« Et perpaucis interpositis, »Sanctus Dei ait ad diabolum: Increpat te Dominus, diabole. Qui respondens dixit ad eum: Basili, praejudicas me, non abii ego ad eum, sed ipse venit ad me. Abnegavit Christum, et professus est mihi. Et ecce manuscriptum habeo, et in die judicii ad communem judicem eum duco. Sanctus Dei dixit: Benedictus Dominus Deus meus. Non deflectet populus iste manus de altitudine coeli, donec reddas manuscriptum. Et convertens se dixit populo: Erigite manus vestras in coelum, clamantes [Col. 0668A] cum lacrymis, Christe, Kyrie eleison. Et stante populo in horam multam extensas habente manus in coelum, ecce manuscripta pueri per aerem delata, et ab omnibus visa venit: et imposita est manibus memorabilis nostri patris et pastoris. Suscipiens autem eam, et gratias agens Deo, gavisus factus est valde, et coram omni populo dixit ad puerum: Cognoscis litterulas has, frater? Qui ait ad eum: Etiam sancte Dei, manuscripta mea est. Et disrumpens manuscriptum sanctus Basilius, perduxit eum ad ecclesiam; et dignum fecit sancto ministerio, et communione mysteriorum, et munerum Christi.«



XI. De sancto Laurentio.

Inter alia scriptum habetur in passione B. Laurentii [Col. 0668B] archilevitae, et martyris Christi. »Erat homo in carcerali custodia multo jam tempore gentilis, qui plorando amissis oculis caecus factus fuerat, dixit ad eum B. Laurentius: Si credis in Filium Dei Dominum Jesum Christum, baptizare, et illuminabit te. Et continuo post ipsius confessionem baptizato, aperti sunt oculi ejus, et coepit clamare dicens: Benedictus Dominus Deus aeternus, qui me illuminavit per B. Laurentium, quia semper fui caecus et modo video. Post haec et beatum Hippolytum more solito catechizavit, et, accepta aqua, benedixit et baptizavit illum. Deinde simili modo militem baptizavit Romanum, qui et baptizatus, mox martyrio coronatus est.«



XII. De sancto Sebastiano.
[Col. 0668C]

Scriptum est in passione sancti Sebastiani ad locum. »Cum omnes qui ad decipiendos sanctos (quin Marcum et Marcellinum) venerant, unanimiter crederent Christum: Nicostratus cum conjuge sua urgebat dicens: Non capiam cibum, neque potum, nisi mysterium mihi Christianae religionis fuerit traditum. Cui sanctus Sebastianus dixit: Muta dignitatem tuam, et incipe esse Christi magis primiscrinius, quam praefecti. Audi itaque consilium meum, et omnes quos carcer inclusit, quos vincula tenent, quos ergastula conficiunt, in unum redige. Quod cum feceris, antistitem sacrosanctae legis adhibeam, ut cum omnibus qui credere voluerint mysterii suscipias sacramentum. Si enim diabolus Christo [Col. 0668D] sanctos ejus auferre conatus est, et conatur: quanto magis nos pietatis argumento, hos quos diabolus injuste lucratus est, curare debemus, et suo restituere Creatori? Et Nicostratus ad haec respondit, dicens: Quomodo iniquis et criminosis possunt sancta committi? Sanctus Sebastianus ait: Salvator noster pro peccatoribus suam nobis dignatus est exhibere praesentiam, et ostendit mysterium, per quod omnia peccata et crimina omnia hominibus auferantur, et omnes virtutes Domini conferantur. Et post multa. Sanctus Sebastianus abiit ad Polycarpum sanctum presbyterum, ubi erat causa persecutionis occultus, et narravit ei omnia quae gesta sunt. Quibus auditis [Col. 0669A] Polycarpus gratias egit Deo et una cum eo venit ad domum Nicostrati: et videns turbas credentium, salutans eos cum omni gaudio, ait: Beati vos omnes qui audistis vocem Domini nostri Jesu Christi, dicentis: »Venite ad me, omnes qui laboratis et onerati estis, et ego vos requiescere faciam. Tollite, jugum meum super vos, et discite a me quia mitis sum et humilis corde, et invenietis requiem animabus vestris. Jugum enim meum suave est, et onus meum leve (Matth. XI).« Vos itaque, fratres nostri, quos baptismatis unda diluit, et consecrando Deo omnipotenti charissimos filios fecit, pro hoc quod a proposito suo sancto revocare conati estis beatissimos milites Christi, opus erat vobis poenitentia, ut per ipsam ad indulgentiam veniretis. Nunc autem [Col. 0669B] quia ad tantam gloriam accessistis, ut etiam ad passionem a qua dolenter alios revocare voluistis, ad ipsam desideretis gratanter velle currere et libenter: vetus hoc Christi artificium est. Nam ipsum quem vas electionis suae esse dignatus est, et voluit magistrum gentium dare, qui non solum fidelium animos a pietatis proposito revocabat, sed etiam nolentes a Christo discedere lapidibus obruebat: hunc nobis ipse Dominus apostolum condonavit, tribuitque nobis ex Saulo Paulum, ex apostata fecit apostolum, et dedit Ecclesiae ex persecutore rectorem: amator passionis factus est, qui persecutionis auctor exstiterat; et qui alienis afflictionibus prius gratulabatur, in suis postmodum persecutionibus laetabatur. Ipse qui tunc in apostolo suo virtutem [Col. 0669C] istam exercuit, ipse nunc de ipso inferorum conclavi, ex ipsis draconum faucibus, animarum vestrarum captivitatem eripuit: et vobis nunc a tenebris ad lucem remeantibus aeternae vitae januas patefecit. Quia ergo omnes daemones, qui sunt tenebrarum filii, contristantur; et omnes sancti angeli, qui sunt filii luminis, gratulantur, accedat uniusquisque, et det nomen suum, ut hodierno die usque ad vesperum perducente jejunio, festivum baptismatis sacramentum opportunum tempus inveniat. Et iterum. Omnis familia quae erat in domo Nicostrati, animae XXXIII promiscui sexus et aetatis: dehinc omnes qui vincti, ac de carceris squalore adducti, animae XVI, omnes isti XLIX a sancto Polycarpo presbytero baptizati, et a sancto Sebastiano suscepti [Col. 0669D] sunt.«



XIII. Verba domni Bedae (in Joan. cap. III).

»Juxta salutiferam, et firmissimam fidei catholicae doctrinam, in toto terrarum orbe unanimiter ac fideliter ab omnibus observandam: quod de carnali, hoc etiam de spiritali est generatione sentiendum: nequaquam videlicet eam, postquam semel expleta fuerit, posse repeti. Sive enim haereticus, sive schismaticus, sive facinorosus, quisque in confessione sanctae Trinitatis baptizat: non valet ille qui ita baptizatus est, a bonis catholicis rebaptizari, ne confessio, vel exhibitio tanti nominis videatur annullari.«



XIV. Leo papa.
[Col. 0670A]

De his quibus dubium est utrum baptismum perceperint, necesse est ut renascantur, ex decretis papae Leonis (epist. ad Rustic.). »Si nulla exstant inter propinquos aut seculares indicia, nulla inter clericos aut vicinos, quibus hi, de quibus quaeritur, baptizati fuisse doceantur, agendum est ut renascantur, ne manifeste pereant, in quibus quod non ostenditur gestum, ratio non sinit, ut videatur iteratum. Qui autem possunt meminisse quod ad ecclesiam veniebant cum parentibus suis, possunt recordare, an quod ab eorum parentibus dabatur, acceperint. Sed si hoc etiam ab eorum memoria alienum est, conferendum eis videtur, quod collatum esse nescitur: quia non temeritas intervenit praesumptionis, [Col. 0670B] ubi est diligentia pietatis.«



XV. Item Leo.

Captivis cibos immolatitios necessitate comedentibus poenitentia concedenda ex decretis ejusdem papae Leonis (epist. ad Nicet.). »De his Christianis, qui inter eos a quibus fuerant captivati, immolatitiis cibis asseruntur esse polluti: consultationi charitatis tuae hoc etiam respondendum esse credimus, ut poenitentiae satisfactione purgentur, quae non tam temporis longitudine, quam cordis compunctione pensanda est. Et, sive hoc terror extorserit, sive fames suaserit, non dubitetur abolendum: cum hujusmodi cibus pro metu, aut indigentia, non pro religionis veneratione sit sumptus.«



XVI. Ex concilio Nicaeno.

[Col. 0670C] De laicis qui Deum negaverunt, et de his qui abrenuntiaverunt, et iterum ad saeculum sunt reversi, ex concilio Nicaeno (conc. Nic., can. 11): »De his qui praeter necessitatem praevaricati sunt, aut propter ablationem facultatum, aut propter periculum, vel aliquid hujusmodi quod factum est sub tyrannide Licinii: placuit synodo, quamvis humanitate probentur indigni, tamen eis benevolentiam commodari. Quicunque ergo veracem poenitudinem gerunt, tribus annis fideles inter audientes habeantur, et sex annis omni se contritione dejiciant, duobus autem annis sive oblatione populo in oratione communicent.«



XVII. Ex concilio Carthaginensi.

(Conc. Carthag., an. 348, can. 1.) »Gratus episcopus [Col. 0670D] dixit: Si vobis placet, consideremus primum titulum rebaptizationis. Unde sanctitatem vestram postulo, ut mentis vestrae placita producatis, ad descendentem in aquam, et interrogatum in Trinitate secundum Evangelii fidem et apostolorum doctrinam, et confessum bonam conscientiam in Deum de resurrectione Jesu Christi: si liceat iterum interrogari in eadem fide et in aquam iterum tingi. Universi episcopi dixerunt: Absit, absit: illicitas esse sancimus rebaptizationes, et satis est alienum a sincera fide et catholica disciplina.«



XVIII. Ex concilio Ancyrano.

(Conc. Ancyr., can. 1.) De his qui timore, ritus gentilium peregerunt. »Quotquot ascenderunt templa [Col. 0671A] cum veste lugubri, et recumbentes inter alios manducaverunt, flentes; si compleverint poenitentiam triennii tempus, sine oblatione suscipiantur ad communionem, id est, ut ipsi oblationem non offerant. Si autem perducti ad templa non manducaverunt, biennium maneant in poenitentia: tertio vero anno communicent, sed sine oblatione, ut dictum est: ut quarto jam anno perfectionem suam percipiant. Episcopum autem hinc habere licentiam oportet, ut pro his peccata singulorum consideret, et prout viderit conversationem, normam regulamque conversionis attribuat: id est, ut humanius agens, secundum vitae modum tempus alicui breviare, aut etiam prolixius quod correctioni necessarium viderit addere. Discutiatur autem omnium horum et [Col. 0671B] praecedens vita, et posterior. Et ita circa eos sacerdotalis humanitas moderetur.«



XIX. Ex eodem.

(Ibid., can. 6.) De his qui frequenter idolis immolaverunt, ex concilio Ancyrano: »De his qui festis diebus paganorum, in remotis eorum locis conviviis interfuerunt, et suas nihilominus epulas ibidem portaverunt, atque comederunt: placuit ut post biennii poenitentiam suscipiantur: ita tamen, utrum aut cum oblatione recipiendi sint, an ad solam communionem admitti debeant, unusquisque episcoporum examinet vitam eorum, et praeterita ac praesentia habita consideratione perpendat.«



XX. Ex eodem.

(Ibid., can. 7.) De his qui coacti idolis immolaverunt, [Col. 0671C] ex eodem concilio: »Hi qui secundo, aut tertio sacrificaverunt vi coacti, quatuor annis sese ad poenitentiam submittant: duobus autem aliis sine oblatione communicent, septimo anno perfectionem recepturi communionis.«



XXI. Leo papa.

De his qui convivio gentilium, et escis immolatitiis usi sunt, et decretis papae Leonis (epist. ad Rustic.). »Si convivio solo gentilium, et escis immolatitiis usi sunt, possunt jejuniis et manus impositione purgari, ut deinceps ab idolothytis abstinentes, sacramentorum Christi possint esse participes. Si autem idola adoraverunt, aut homicidiis vel fornicationibus contaminati sunt, ad communionem eos nisi per poenitentiam publicam non oportet admitti.«



XXII. Item Leo papa.
[Col. 0671D]

Quod hi qui ad iterationem baptismi, vel vi, vel timore coacti, animas inclinarunt, poenitentiae sint sublevandi remedio. Leo papa ad Rusticum Narbonensem episcopum: »Hi de quibus dilectio tua nos credidit consulendos, qui ad iterandum baptismum, vel metu coacti, vel errore traducti sunt, et nunc se contra catholicae fidei sacramentum egisse cognoscunt, ea est constituenda moderatio, qua in societatem nostram non nisi per poenitentiae remedium, et per impositionem episcopalis manus communionis recipiant unitatem. Tempora poenitudinis solita moderatione, tuo constituenda judicio, prout conversorum animos inspexeris esse devotos, pariter [Col. 0672A] etiam habentes aetatis senilis intuitum, et periculorum quorumque, aut aegritudinum respicientes necessitates. In quibus si quis ita graviter urgeatur, ut dum adhuc poenitet, de salute ipsius desperetur, oportet ei per sacerdotalem sollicitudinem communionis gratia subveniri.«



XXIII. Ex Actibus apostolorum.

Legitur in Actibus apostolorum quod quidam descendentes de Judaea docerent fratres oportere circumcidi, et servare legem Moysi. Apostoli tamen, et seniores cum omni Ecclesia jusserint, nihil oneris ultra imponentes eis, ut abstinerent se ab immolatis simulacrorum, et sanguine et suffocatis, et fornicatione (Act. XV).



XXIV. Ex concilio Africano.

[Col. 0672B] Ut cum Donatistis, qui ab omnibus catholicis sicut ab universo terrarum orbe erant damnati, lenius ageretur, ex concilio Africano (conc. Afric. an. 401, can. 3). »Pertractatis, et consideratis omnibus quae utilitati Ecclesiae convenire videbantur, annuente atque administrante Spiritu Dei, elegimus cum memoratis hominibus, quamvis de Dominici corporis unitate, inquieta dissensione praecisis, leniter et pacifice agere: ut, quantum in nobis est, omnibus, qui eorum communione, et societate irretiti sunt, per universas provincias africanas penitus innotescat, quam miserabili errore devincti sunt. Nisi forte, sicut dicit Apostolus, nobis in mansuetudine corripientibus diversa sentientes, det illis Deus poenitentiam ad cognoscendam veritatem, [Col. 0672C] et resipiscant de diaboli laqueis captivati ab ipso in ipsius voluntatem.«



XXV. Ex Coelestino papa.

Quod nulli sit ultima poenitentia deneganda, ex epistola papae Coelestini ad episcopos Galliarum (epist. 2). »Agnovimus poenitentiam morientibus denegari, nec illorum desideriis annui qui obitus sui tempore hoc animae suae cupiunt remedio subveniri. Horremus, fateor, tantae impietatis aliquem reperiri, ut de Dei pietate desperet, quasi non possit ad se quovis tempore concurrenti succurrere, et periclitantem sub onere peccatorum hominem redimere, quo se ille expediri desiderat, et liberari. Quid hoc, rogo, aliud est, quam morienti mortem addere, ejusque animam sua crudelitate, ne absoluta [Col. 0672D] esse possit, occidere? cum Deus ad subveniendum paratissimus, invitans ad poenitentiam, sic promittat. Peccator, inquit, quacunque die conversus fuerit, peccata ejus non reputabuntur. Et iterum: Nolo mortem peccatoris, sed tantum ut convertatur, et vivat. Salutem ergo homini adimit, quisquis ei mortis tempore poenitentiam denegavit: et desperavit de clementia Dei, qui eum ad subveniendum morienti, succurrere vel in momento posse, non credidit. Perdidisset et latro in cruce praemium ad Christi dexteram pendens, si illum unius horae poenitentia non juvisset. Cum esset in poena poenituit, et per unius sermonis confessionem, habitaculum paradisi Deo promittente promeruit. Vera ergo ad [Col. 0673A] Deum conversio in ultimis positorum, mente potius aestimanda quam tempore, propheta hoc taliter asserente: Cum conversus ingemueris, tunc salvus eris. Cum ergo Dominus sit cordis inspector, quovis tempore non est deneganda poenitentia postulanti, cum illi se obliget judici, cui occulta omnia noverit revelari.«



XXVI. Ex Poenitentiali Bedae.

In libello qui superscriptus est Poenitentialis Bedae presbyteri venerabilis (De remed. peccat., praefat.): »Solerter admonemus doctum quemque sacerdotem Christi, ut in universis, quae hic adnotata repererit, sexum, aetatem, conditionem, statum, [Col. 0674A] personam, ipsumque cor poenitentis curiose discernat: et secundum haec quid sibi visum fuerit singula quaeque judicet. Quibusdam namque a cibis abstinendo, aliis eleemosynas dando, nonnullis flectendo saepius genua, huic in cruce stando, aut aliud aliquid hujusmodi quod ad purgationem peccatorum pertineat faciendo: plurimis universa haec agenda sunt. Necesse est errata corrigere, quae universa in examine discreti debent pendere judicis.«

Semper in Christo felici successu praepolleat, et omnibus in bonis vigeat, reverenda et percolenda germanitas vestra, memor nostri in orationibus suis, et universae Ecclesiae.




[Col. 0673]
CONCILIUM RHEMENSE PRAESIDE HERVAEO In quo anathema dictum in eos qui Fulconem archiepiscopum occiderant, pridie Nonas Julii, anno Christi 900
(Apud Labb. Concil. tom. IX, col. 481.)

[Col. 0673B] Anno 900 Dominicae incarnationis, pridie Nonas Julii, primo scilicet die quando ordinatus est Hervaeus in archiepiscopatu Rhemensi episcopus, lecta est excommunicatio haec quae sequitur, in ecclesia sanctae Mariae Rhemis, praesentibus episcopis infrascriptis.

Hervaeus nomine non merito Rhemorum archiepiscopus ac plebis Dei famulus Vito Rothomagensium archiepiscopus, Riculfus Suessionum episcopus, Hetlo Noviomagensium episcopus, Dodilo Cameracensum episcopus, Herinandus Morinensium episcopus, Otgarius Ambianensium episcopus, Honoratus Belvacensium episcopus, Mancio Catalaunensium episcopus, Rodulfus Laudunensium episcopus, Otfridus Silvanectensium episcopus, Angelrannus [Col. 0673C] Meldensium episcopus.

Notum sit omnibus ubique sanctae Dei Ecclesiae fidelibus, tam clericis quam laicis, quod nos et commissa nobis omnibus Ecclesia nimia perturbatur tristitia, pro inaudita re post persecutionem temporis apostolorum, eorumque successorum, de occisione nimirum patris et pastoris nostri Fulconis ab impiis impie perpetrata, qui pro regni utilitate et totius sanctae Ecclesiae statu pro viribus die noctuque desudans, ac seipsum pro defensione omnium ecclesiarum in hoc regno consistentium muro protectionis opponens (res enim earum a Balduino comite filio Balduini ac Judith, contra omnem legem divinam et humanam pervadebantur), ideo ab ipsius [Col. 0673D] Balduini hominibus Vineemaro, Evarardo et Rotfeldo [Ratfrido] caeterisque eorum complicibus intersectus crudelissime occubuit. De cujus morte totius Ecclesiae ordo atque processio merito contristatur, et [Col. 0674B] lamenta compassionis ex intimis cordium suspiriis emittit. Quia igitur tale scelus nostris in temporibus perpetrare non timuerunt, quod antea nisi forte a paganis in Ecclesia non auditum, quia non est actum: in nomine Domini, et in virtute sancti Spiritus, necnon auctoritate episcopis per beatum Petrum principem apostolorum divinitus collata, ipsos a sanctae matris Ecclesiae gremio segregamus, ac perpetuae maledictioni anathemate eos condemnamus, ut eorum aliquando per hominem non fiat recuperatio, nec ulla inter Christianos conversatio. Sintque maledicti in civitate, maledicti in agro, maledictum horreum eorum, et maledictae reliquiae eorum, maledictus fructus ventris eorum, et fructus terrae illorum, armenta boum suorum, et greges ovium suarum. [Col. 0674C] Maledicti sint ingredientes et egredientes, sintque in domo maledicti, in agro profugi. Intestina in sesessu fundant sicut perfidus et infelix Arius; veniantque super illos omnes illae maledictiones, quas Dominus per Moysen in populum divinae legis praevaricatorem se esse intentavit. Sintque anathema maranatha, et pereant in secundo adventu Domini. Insuper quidquid maledictionis sacri canones, et apostolicorum virorum decreta decernunt super homicidis et sacrilegis. Nam illos sacrilegorum nomine notamus, qui in hunc Christum Domini manus mittere ausi sunt. Omne super illos, ac perpetuum interitum, per justissimam divinae animadversionis sententiam, congeratur. Nullus ergo [Col. 0674D] eis Christianus vel Ave dicat. Nullus presbyter missas aliquando coram celebrare, nec si infirmati fuerint, confessiones eorum recipere, vel sacrosanctam communionem eis, nisi resipuerint, etiam in ipso [Col. 0675A] fine vitae suae praesumat unquam dare: sed sepultura asini sepeliantur, et in sterquilinium super faciem terrae sint, ut sint in exemplum opprobrii et maledictionis praesentibus generationibus et futuris. Et [Col. 0676A] sicut hae lucernae de nostris projectae manibus hodie exstinguuntur, si eorum lucerna in aeternum exstinguatur.



APPENDIX AD HERVAEUM RHEMENSEM.
[Col. 0675]



[Col. 0675]
ACTA CONCILII TROSLEIANI [(526) 1Kb] . Apud Trosleium in pago Suessonico ab Hervaeo Rhemensi archiepiscopo ejusque suffraganeis celebratum die VI Kalendas Julias, anno Christi 909, Sergii papae III anno II, Caroli Simplicis regis XVII.
(Apud Labb., Concil. tom. IX, col. 520.)



TITULI CAPITULORUM.
[Col. 0675B]

    I. De honore et cultu ecclesiarum Dei.
    II. De statu regni, et fidelitate regis.
    III. De regulari statu jam pene collapso.
    IV. De sacrilegis, et eorum damnatione.
    V. De vexatione, et inhonoratione sacerdotum.
    VI. De dotibus et decimis ecclesiarum, et de censu pro eis non exigendo.
    VII. De rapinis.
    VIII. De raptis, et occultis nuptiis, et incestis.
    IX. De accessu, et frequentatione, ac cohabitatione presbyterorum et clericorum cum feminis.
    X. De fugiendo luxuriam.
    XI. De perjuriis cohibendis.
    XII. De discordantibus, iracundis et litigiosis.
    XIII. De homicidis et mendacibus.
    XIV. De non diripiendis ecclesiae rebus defuncto episcopo.
    XV. Epilogus ad episcopos, et generaliter ad omnes.





PRAEFATIO.
[Col. 0675C]

Sanctum et Deo auctore, celebratum generaliter et sine ulla exceptione Nicaenum praecipit concilium (can. 5) ut, omnibus simul episcopis provinciae congregatis, discutiantur quaestiones necessariae, et quod regulariter omnibus placuerit in commune, hoc omnes tam metropolitani quam caeteri sequantur episcopi. Simili modo et Antiochenum concilium (can. 9 et 14), si quae sunt agenda, peragere jubet provinciales episcopos sui consilio metropolitani et metropolitanum consilio coepiscoporum provincialium, sicut est ibidem designatum. Et hoc non solum in causis quorumlibet fieri praecipit, sed etsi forte inter ipsos, inquit, episcopos quaestio de quolibet negotio orta fuerit, primas provinciae judices episcopos dare debebit. Leges quoque Romanae, et beatus papa Gregorius, multoties horum judicio cognita veritate, contentiones inter ecclesiasticos viros, [Col. 0675D] vel quoslibet cum ecclesiasticis personis, salubrem demonstrat finem accipere debere: ita tamen ut in omnibus quid antiqua habeat auctoritas requiratur, Unde, anno Dominicae Incarnationis 909, indictione 12, VI Kalendas mensis Julii, convenerunt venerabiles [Col. 0676B] Patres ac doctores Ecclesiae, Hervaeus, videlicet sanctae metropolis Rhemorum archiepiscopus, totius plebis Dei famulus, et coepiscopi Rhemensis dioeceseos, quorum nomina subter tenentur ascripta, in pago Suessonico, in loco Trosleio, de statu sanctae Ecclesiae, ac totius regni utilitate tractaturi: et facta solemniter salutatione, omnibusque, ut mos est, ordine residentibus, archiepiscopus sic exorsus est.



ALLOCUTIO HERVAEI ARCHIEPISCOPI.

Quoniam per aliquot annos, partim infestatione paganorum, partim etiam gravissimis regni perturbationibus ac quorumdam falsorum Christianorum infestationibus praepediti, juxta decreta canonum nequivimus congregari, nunc quia, annuente Domino, nobis congregandi facultas juxta decreta canonum data est, cum Dei gratia convenientibus nobis in unum, cooperante eo in cujus congregamur nomine, et qui habitare facit unanimes in domo, primo [Col. 0676C] nobis et ante omnia necessarium est servare »unitatem spiritus in vinculo pacis (Eph. IV),« ut unum sentiamus, et unum in Christo omnes dicamus, et secundum salutaria dicta martyris Cypriani servetur a nobis charitas animi, honor collegii, vinculum fidei, concordia sacerdotii, et ut, attendentes regulares constitutiones Patrum nostrorum, a metropolis suae quisque regulari consuetudine non abducatur. Et quia, secundum definitionem canonicam, perfecta debet haberi synodus, in qua cum suis est suffraganeis metropolitanus, expedit atque condecet ut quidquid boni, praeveniente gratia, a qua est »omne datum optimum, et omne donum perfectum (Jac. I),« mente concipere et ore proferre valuerimus eadem subsequente, sine qua nihil boni implere possumus, ad finem usque perfectum opere perducere satagamus. Oportet igitur ut quamprimum, Christianae religioni jam labanti, jamque velut in praecipiti vergenti, ac »mundo in maligno posito (I Joan. V,)« [Col. 0676D] vestro consilio et auctoritate episcopali succurratis. Videtis quam sit evidens furor Domini et manus ejus ad feriendum extenta. Ecce enim quotannis, ex quo terram nostram ex parte aegra sterilitate damnatam aspicimus, quibus cladibus populus quotidie intereat [Col. 0677A] videmus. Depopulatae urbes, destructa vel incensa monasteria, agri in solitudinem sunt redacti, ita ut vere possimus dicere quia »pervenit gladius usque ad animam (Jer. IV).« Usque ad animam denique gladius pervenit, cum justo Dei judicio amissis exterioribus bonis, et exhausto flagellis atque afflictionibus corpore, ipsa virtus animae lassata deficere videtur, et quasi nihil vitale in illa reservatur. Non haec certe casu aliquo, aut e subita temporum vel elementorum mutatione contingunt, quia scriptum est: »Nihil in terra sine causa fit, et de humo non egreditur dolor (Job V).« De humo quippe dolor non egreditur, quia, ut beatus Gregorius dicit (l. v Moralium, c. 6), »nequaquam poena de ea nascitur creatura quae percutit, sed de ea quae peccando vim percussionis extorsit. Ecce enim cernimus, quod ad correptionem nostram exspectatus imber arente terra frequenter suspenditur, caliginosus aer inardescente sole siccatur, mare procellis intumescentibus saevit, et alios ad transmeandum susceptos intercipit, aliis [Col. 0677B] desideratum iter erecta in cumulum unda contradicit: terra non solum germine fecunditatis imminuitur, sed etiam semina accepta consumit. In quibus nimirum cunctis patenter aspicitur hoc, quod quidam sapiens de Domino testatur dicens: »Pugnabit pro eo orbis terrarum contra insensatos (Sap. V).« De humo dolor non egreditur, quia elementum insensibile non ex sua natura, sed pro meritis hominum et affligendum peccatores excitatur. Et propheta de Domino dicit: »Si erit malum in civitate quod Dominus non fecit (Amos III):« et ipse Dominus de se per Isaiam dicit: »Ego Dominus faciens pacem, et creans malum (Isa. XLVII),« hoc est otium et bellum. Hic enim malum non pro boni contrario, sed medium quoddam, id est afflictionem significat, quae utique a Domino fit, quia eo permittente peccanti populo subterducitur, ut qui in pace Deum sequi noluerunt saltem percussionibus attriti metuant et convertantur, juxta quod scriptum [Col. 0677C] est: »Sola vexatio intellectum dabit auditui (Isa. XXVIII).« Nostris potius, et totius populi, quem regere debuimus, peccatis ista fiunt, quoniam iniquitates nostrae multiplicatae sunt super caput, et delicta nostra creverunt usque ad coelos. Fornicatio et adulterium, sacrilegium et homicidium inundarunt, et sanguis sanguinem tetigit. Sanguis quippe sanguinem tangit, cum peccator malis suis gravius aliquod malum adjungit, nec ullum pravis actibus terminum indicit, sed juxta Apostolum in pejus quotidie proficit. Et pene est ut cum propheta Isaia ingemiscamus, dicentes ad Dominum: »Quare, Domine, errare nos fecisti de viis tuis? indurasti cor nostrum ne timeremus te? facti sumus in principio, cum non dominareris nostri, neque invocaretur nomen tuum super nos (Isa. 63).« Cum enim Deus peccatores homines qui non solum peccant, sed etiam perseverare in peccatis eligunt, cum, inquam, tales justo judicio deserit, eosque post pravitatem mali sui [Col. 0677D] cordis abire permittit, quasi ipse eos errare facit, quos nequaquam misericorditer, ut convertantur, occulta inspiratione praeveniens tangit. Et sicut primi homines nulla lege, nullo saltem timore prohibebantur male agere; sed libere ventri et delectationibus oculorum ac caeteris vitiis serviebant, ita nunc posthabito humanarum vel divinarum legum timore, contemptis edictis episcopalibus unusquisque quod vult agit, potentior viribus infirmiorem opprimit, et sunt homines sicut pisces maris, qui ab invicem passim devorantur, ac calcata iniquitate abundat ac convalescit iniquitas. Hinc est quod videmus per totum mundum rapinas pauperum, depraedationes rerum ecclesiasticarum. Hinc sunt assiduae lacrymae, pupillorum luctus, ita ut jam clamor talium, sicut Sodomorum, ascendat ad coelum, et fiat quod per Psalmistam voce Domini dicitur: »Propter miseriam inopum, et gemitum pauperum, nunc exsurgam, dicit Dominus (Psal. XI).« Omnis pene ordo, omnisque [Col. 0678A] status Ecclesiae confusus ac temeratus est. Denique, ne nobis parcere videamur qui aliorum errata corrigere debemus, episcopi dicimur, sed episcopale officium non implemus. Ministerium praedicationis relinquimus; eos qui nobis commissi sunt videmus Deum deserere et in pravis actibus jacere, et tacemus, nec eis manum correctionis tendimus, sed, etsi aliquando quaedam dicere coeperimus quae carnalibus eorum animis valeant displicere, dicunt de nobis quod in Evangelio Dominus de sedentibus in Moysi cathedra dixit: »Alligant onera gravia et importabilia, et imponunt in humeros hominum, digito autem suo nolunt ea movere (Matth. XXIII).« Sicque fit ut, nobis tacentibus, grex Domini pereat, et per abrupta vitiorum praeceps actus luporum immanium morsibus pateat; dumque deest qui eos vitae vias ingredi doceat, libere per devia gradiuntur erroris, et impletur in eis quod per prophetam dicitur: »Zelus apprehendit populum ineruditum,« et alibi I »Idcirco, inquit, captivus abiit populus meus, quia [Col. 0678B] non habuit scientiam (Isa. V).« Pensemus qui unquam per ministerium linguae nostrae de perverso opere conversi poenitentiam egerunt; quis luxuriam nostra praedicatione deseruit, quis avaritiam, quis superbiam declinavit? Nobis ergo, qui nomine censemur episcopi, maxima et prope importabilis incumbit sarcina pastoralis officii, dum instat reddenda ratio negotii nobis commissi cum exactione lucri, et, dum jam jamque adventus imminet illius in majestate terribili, ubi omnes cum gregibus suis venient pastores in conspectum Pastoris aeterni, augmentum de grege, lucrum de negotio, manipulos de segete allaturi; quid sumus acturi, hic pastores vocati, illic sine ovibus venientes, quae valeant praesentari, hic ab eo accepto talento ad negotium missi, illic ad Dominum nostrum post negotium redeuntes vacui, hic directi in messem operarii, illic absque manipulis vacuis manibus praesentati? Pensemus ergo, necesse est, quam in illo tanto examine rationem sumus [Col. 0678C] reddituri, ne coram omni frequentia exercitus angelici coramque copiosa electorum multitudine, quod absit, reddamur aeternaliter confusi. Ergo considerantes et expavescentes imminens nobis multorum perditione periculum, congregati simul in nomine Dei omnipotentis, per unicum Filium ejus Dominum nostrum Jesum Christum, in virtute sancti Spiritus consulamus nobis, et commisso nobis gregi, ac de statu sanctae Ecclesiae et regni, ac fidelitate regis nostri, sed et statu monasteriorum, quorum antiquitus statutus ordo et religio pene deletur, de rapinis quoque et sacrilegiis, necnon de raptis et perjuriis, caeterisque flagitiis, sententiam secundum decreta sacrorum canonum et decretorum episcopalium proferamus. Et talia facientes, aut episcopali ministerio, aut pastorali exhortatione provocemus ad poenitentiam et emendationem, aut impoenitentes, et corrigi nolentes, gladio verbi Dei bis acuto eorum corpora et animas concidamus, et [Col. 0678D] aeterno illos anathemate, hoc est alienatione a Christo et Ecclesia, tam in praesenti quam in futuro plectamus: nisi vel modo resipiscant a laqueis diaboli, a quo capti tenentur ad ipsius voluntatem, et convertantur ad Dominum vivum et verum per aliquam correctionem et, prout possibilitas tulerit, congruam emendationem.



CAPITULUM I.

Igitur decrevimus ut cultus atque honor ecclesiarum Dei in omnibus et ab omnibus religiose custodiatur, et digna reverentia immunitatibus earum ac ministris exhibeatur. Sed et regem ac principes condecet, ut privilegia ex antiquo ecclesiis Dei concessa roborent et stabiliter observari jubeant, et quemadmodum ab antecedentibus regibus honoratae, vel rebus ampliatae, seu ditatae fuerunt, ita de caetero sub omni integritate, salva aequitatis ratione, permaneant. Sacerdotes quoque, [Col. 0679A] et servi vel ancillae Dei vigorem ecclesiasticum obtineant, eisque regalis potestas et illustrium virorum strenuitas, seu reipublicae administratores, ut suum ministerium digne exsequi valeant in omnibus rationabiliter et juste concurrant. Si enim rex, et saeculi potestates, Dei et Ecclesiae honorem servaverint, per hoc honor et potestas illorum augebitur, roborabitur et stabilietur, et victoriae illis de coelo ministrabuntur, et tam ipsi quam successores eorum propter eos, in gloria et dignitate Deo propitio perdurabunt. Sin aliter egerint, et Deum contempserint, contemnet illos Deus, et despicabiles ac miseros reddet, et de solio regni exsufflabit, projicienturque sicut pulvis a facie terrae, juxta quod in libro Regum legimus de Achab et caeteris regibus legis Dei transgressoribus, et sicut ad Heli principem gentis Hebraeorum loquitur Dominus: »Quicunque, inquit, glorificaverit me, glorificabo eum: qui autem contemnunt me erunt ignobiles (I Reg. II).«



CAPITULUM II.
[Col. 0679B]

Et quoniam a nobis ratio exigitur omnium, et principum et subjectorum, ab eo qui sine acceptione judicat personarum, et pro ipsis regibus Regi regum sumus reddituri rationem, sermo exhortationis ad vestram, domine rex, nobis habendus est excellentiam. In quo facto pontificalem sic exerimus auctoritatem ut non obliviscamur regiam a Deo constitutam esse sublimitatem, dicente Apostolo: »Subjecti estote regi, quasi praecellenti (I Petr. II).« Sicut enim regalis potestas sacerdotali religioni se devote submittit, sic et sacerdotalis auctoritas cum omni pietatis officio se regali dignitati subdere debet, sicut sanctus ostendit papa Gelasius ad Anastasium scribens imperatorem (epist. 10): »Duo sunt, inquit, quibus principaliter mundus hic regitur: auctoritas sacra pontificum, et regalis potestas; in quibus tanto gravius est pondus sacerdotum, quanto etiam pro ipsis regibus in divino reddituri sunt examine rationem,« [Col. 0679C] etc. Ergo, quia et rex pro aeterna vita indiget pontificibus, et pontifices pro temporalium rerum cursu regali indigent dispositione, a rege obediendum est pontificibus, recta, sancta et justa suadentibus, et vicissim a pontificibus obediendum est regi pietatis cultui religione, jure et solatio servienti. Hortamur igitur vestram, domine rex, excellentiam, pietati et probitati, sacris, veracibus et bonis insistere moribus, ut ex eorum inveniaris numero, de quibus canitur in psalmo (Psal. CI): »In conveniendo populos in unum, et reges ut serviant Domino:« et ut noveris quomodo ut homo, quomodo ut rex servire debeas Deo. Sic namque beatus ait Augustinus (epist. 50): »Rex, quia homo est, servit Deo vivendo fideliter; quia rex est, servit leges justa praecipientes et contraria prohibentes, convenienti rigore sanciendo;« et reliqua, quae latius in epistola ad Bonifacium exsequitur. Oportet ergo ut [Col. 0679D] rex primo interpretetur nomen suum, et id quod dicitur nomine satagat esse. Rex quippe a regendo vocatur. Debet itaque rex primo vitam suam aequo moderamine regere et, ut quidam sapiens ait, refrenare libidinem, spernere voluptates, iracundiam tenere, ac caeteras animi pestes a se repellere. Tunc vere rex dici, et alios digne poterit regere, cum ipse improbissimis dominis, dedecori aut turpitudini, parere desierit. Post haec, de pace populi, et quiete ac securitate totius regni convenit eum sollicitum esse. Sit bonis amabilis, malis terribilis; sit relevator oppressorum, consolator pauperum, viduarum et pupillorum defensor. Illud implere satagat quod Salomon de bono rege dicit: »Rex, qui sedet in solio judicii, dissipat omne malum intuitu suo (Prov. XX).« Tanta quippe debet esse rex praeditus virtutis et justitiae auctoritate, ut injustum vel malum aliquid molientes solo intuitu formidolosae majestatis dissipet, ne ad meditatum facinus [Col. 0680A] progredi audeant. Denique quomodo rex secundum beneplacitum voluntatis Dei juste et fideliter vivere debeat, pauca ex sanctorum Patrum collecta sententiis, vestrae, ut dignum est, prospicientes saluti, vobis cognoscenda et facienda proponimus. Ut quid rex dictus sit et qualis esse debeat, Isidorus in libro Sententiarum scribit: »Rex, inquit, a recte agendo vocatur. Si enim pie, et juste, et misericorditer regit, merito rex appellatur; si his caruerit, non rex, sed tyrannus est.« Et quamvis antiquitus omnes reges tyranni vocati sint, postea pie, juste et misericorditer regentibus regis nomen inditum est, impie vero, injuste crudeliterque principantibus, non regis, sed tyrannicum aptatum est nomen. Unde et beatus Gregorius ait (lib. II Mor. c. 9): »Viros sanctos proinde reges vocari in sacris eloquiis didicimus, eo quod recte agant, sensusque proprios bene regant, et motus resistentes sibi rationabili discretione componant.« Recte igitur illi reges vocantur qui tam semetipsos [Col. 0680B] quam subjectos bene regendo pacificare noverunt. Regale vero ministerium specialiter est populum Dei gubernare et regere cum aequitate et justitia, et ut pacem et concordiam habeat studere. Ipse enim debet primo defensor esse Ecclesiarum et servorum Dei, viduarum, orphanorum, caeterorumque pauperum, necnon et omnium indigentium. Ipsius enim terror et studium hujuscemodi, inquantum possibile est, esse debet, primo, ut nulla injustitia fiat, deinde, si evenerit, ut nullo modo eam subsistere permittat, nec spem delitescendi, nec audaciam male agendi cuiquam relinquat, sed sciant omnes, quoniam si ad ipsius notitiam pervenerit quidpiam mali quod admiserint, nequaquam incorrectum aut inultum remanebit, sed juxta facti qualitatem erit et modus justae correctionis. Unde oportet ut ipse, qui judex est judicum, causam pauperum ad se ingredi faciat et diligenter inquirat, ne forte illi, qui ab [Col. 0680C] eo constituti sunt et vicem ejus agere debent in populo, injuste aut negligenter pauperes oppressiones pati permittant. Scire autem et unumquemque cujuslibet ordinis oportet; quia si de otioso sermone Deo rationem redditurus est, multo magis de ministerio sibi divinitus commisso. Sed et formam illam sapientis regis, quam in se Job vir justus ostendit, studeat imitari. Ait enim: »Cumque sederem quasi rex circumstante exercitu, eram tamen moerentium consolator. Auris audiens beatificabat me, et oculus videns testimonium reddebat mihi, quod liberassem pauperem vociferantem et pupillum cui non esset adjutor. Benedictio perituri super me veniebat, et cor viduae consolatus sum. Justitia indutus sum, et vestivi me sicut vestimento et diademate judicio meo. Oculus fui caeco et pes claudo, pater eram pauperum, et causam quam nesciebam diligentissime investigabam. Conterebam molas iniqui, et de dentibus illius auferebam praedam [Col. 0680D] (Job XXIX).« Haec illo agente, implebitur in eo quod Salomon ait: »Misericordia et veritas custodient regem, et firmabitur justitia thronus ejus (Prov. XX).« Sicque justorum et electorum regum imitator effectus, fiet etiam in coelesti regno particeps gloriae et consors immortalium praemiorum. Attendant reges quid Sapientia dicat: »Diligite justitiam, qui judicatis terram (Sap. I).« Item ibidem: »Audite, reges, et intelligite; discite, judices finium terrae; praebete aures, vos qui continetis multitudines et placetis vobis in turbis nationum. Quoniam data est a Domino potestas vobis, et virtus ab Altissimo, qui interrogabit opera vestra, et cogitationes scrutabitur. Quoniam cum essetis ministri ejus, non recte judicastis, neque custodistis legem justitiae, neque secundum voluntatem ejus ambulastis, horrende et cito apparebit vobis Dominus, quoniam judicium durissimum his qui praesunt fiet. Exiguo enim concedetur misericordia, potentes autem potenter tormenta [Col. 0681A] patiuntur. Non enim subtrahet personam cujusquam Dominus, nec reverebitur cujusquam magnitudinem, quoniam pusillum et magnum ipse fecit, et aequaliter pro omnibus cura est illi (Sap. VI).« Existunt et alia multa sanctarum Scripturarum testimonia regio nomini et officio convenientia, de quibus pauca ex dictis almi martyris Cypriani decerpta (De abusionibus saeculi, cap. 9), quantas adversitates injustitia regis regno inferat, et quantum justitia ejus regno proficiat demonstrabunt. Cum enim descripsisset qualiter rex conversari deberet, subjungit: »Qui vero regnum secundum hanc legem non dispensat, multas nimirum adversitates imperii tolerat. Idcirco enim saepe pax populorum rumpitur, et offendicula etiam de regno suscitantur, terrarumque fructus imminuitur, et servitia populorum praepediuntur. Multi et varii dolores prosperitatem regni inficiunt, charorum et liberorum mortes tristitiam conferunt, hostium incursus provincias undique vastant, [Col. 0681B] bestiae armentorum et pecorum greges dilacerant, tempestates aeris et hemisphaeria turbata terrarum et maris ministeria prohibent, et aliquando fulminum ictus segetes et arborum flores et pampinos exurunt.« Itemque dicit: »Ecce quantum justitia regis saeculo valet, intuentibus perspicue patet. Pax populorum est tutamentum patriae, immunitas plebis, munimentum gentis, cura languorum, gaudium hominum, temperies aeris, serenitas maris, terrae fecunditas, solatium pauperum, haereditas filiorum, et sibimetipsis spes futurae beatitudinis. Attamen sciat rex quod, sicut in throno hominum primus constitutus est, sic et in poenis, si justitiam non fecerit, primatum habiturus est. Omnes namque, quoscunque peccatores sub se habuit, supra se in illa futura poena habebit.« Cum ergo tanto ac tali asserente viro, qui cum apostolo Paulo dicere poterat: »An experimentum quaeritis ejus qui in me loquitur Christus (II Cor. XII)?« boni regis justitia, tanta et sibi et regno utilitatis conferat commoda, [Col. 0681C] e contrario vero mali regis pravitas, tanta et sibi et regno inferat damna, quanta vobis, rex venerande, in cunctis vestris actibus vivendum est cautela! Oramus igitur ut haec placida aure suscipiatis, et monitis placeat vobis inhaerere salubribus, quatenus vestris bene, et per vos aliorum juste modificatis moribus, hac vobis commissa decenter administratione peracta, ab eo qui temporale vobis dedit regnum accipere mereamini aeternum. Sed et nobis et omnibus, qui in regno vestro consistimus, oportet ut justam fidelitatem vobis conservemus, et honorificentiam regiam exhibeamus, et de utilitate regni aliquid quaerenti, secundum scire et posse, verum et utile consilium suggeramus.



CAPITULUM III.

De monasteriorum vero non statu, sed lapsu, quid dicere vel agere debeamus jam pene ambigimus. Dum enim, mole criminum exigente, et judicium a domo Domini incipiente, quaedam a paganis succensa [Col. 0681D] vel destructa, quaedam rebus spoliata et ad nihilum prope sint redacta, si tamen quorumdam adhuc videntur superesse vestigia, nulla in eis regularis formae servantur instituta. Sive namque monachorum, seu canonicorum, seu sint sanctimonialium, propriis et sibi jure competentibus carent rectoribus, et dum, contra omnem Ecclesiae auctoritatem, praelatis utuntur extraneis, in eis degentes, partim indigentia, partim malevolentia, maximeque inhabilium sibi praepositorum faciente inconvenientia, moribus vivunt incompositis, et qui sanctitati religionique coelesti intenti esse debuerant, sui velut propositi immemores, terrenis negotiis vacant. Quidam etiam, necessitate cogente, monasteriorum septa derelinquunt, et volentes nolentesque saecularibus juncti, saecularia exercent, cum e contra dicat Apostolus: »Nemo militans Deo implicat se negotiis saecularibus (II Tim. II).« Ergo quia non solum a vulgo distare videntur vitae merito, sed [Col. 0682A] etiam propter infima quae sectantur opera, despectionis expositi sunt ludibrio, cum propheta cogimur Jeremia nostrae civitatis, sanctae videlicet Ecclesiae, flere dispendia et voce proclamare publica: »Quomodo obscuratum est aurum? mutatus est color opptimus, dispersi sunt lapides sanctuarii in capite omnium platearum (Thren. IV).« Quod ita exponit papa Gregorius: Aurum obscuratum est, cum sacerdotum et spiritualium vita, quondam per gloriam virtutum clara, nunc per actiones infimas ostenditur reproba. Color optimus est mutatus, quia ille sanctitatis habitus per terrena et abjecta opera ad ignominiam despectionis venit. Lapides vero sanctuarii, quos nunquam necesse erat foris conspici, eos nimirum figurant qui nunquam in extraneis debent actionibus videri. Sed dispersi sunt lapides sanctuarii in capite omnium platearum, dum hi qui per vitam et orationem semper intus esse debuerant, per vitam reprobam foris vacant, et dum in sancto habitu [Col. 0682B] constituti exteriora sunt quae exhibent, quasi sanctuarii lapides foris jacent, etc. Quomodo igitur aurum sine aurifice in pristinum et optimum non potest reformari colorem, sic et monastica vita sine regularis abbatis providentia ad pristinum atque optimum vivendi nequit reformari ordinem. Regalis ergo potestas, quae a recte agendo et ordinando vocatur, consideret quomodo recto haec judicio, secundum voluntatem ejus cui de omnibus judiciis et dispositionibus suis rationem redditurus est, et secundum sacrorum canonum sanctiones atque secundum priscorum regum constitutiones dispenset. Prohibent quippe sacri canones ne aliquis laicus de religione praesumat. Itemque et canonum praecipiunt instituta, simulque eorum pedisequa regum capitularia, sicut in libro primo Capitulorum imperialium continetur, capitulo vicesimo octavo: »Ut clerici et monachi, si inter se negotium aliquod habuerint, a suo episcopo judicentur, et non a saecularibus. Fas enim non est, ut divini muneris [Col. 0682C] ministri temporalium potestatum subdantur arbitrio.« Item (cap. 31): »Ut laicis, quamvis religiosis, nulla sit de rebus Ecclesiae disponendi facultas.« Item: »Ut loca, quae semel Deo dicata sunt, aut monasteria sunt, maneant perpetuo monasteria, nec possint ultra fieri saecularium habitacula.« Nunc autem in monasteriis Deo dicatis monachorum, canonicorum, et sanctimonialium, abbates laici, cum suis uxoribus, filiis, et filiabus, cum militibus morantur et canibus. Legitur quoque in Capitularibus (Addit. I, c. 1), ut abbates monachorum regulam per singula verba discutientes pleniter legant, et intelligentes, Domino opitulante, efficaciter cum monachis suis implere studeant. Et quomodo discutiet? quomodo leget? quomodo intelliget? Si forsitan oblatus fuerit hujusmodi codex, respondebit illud Isaianum: »Nescio litteras (Isa. XXIX).« Et cum monachorum abbati regula sancti et sancto Spiritu pleni beatissimi Patris Benedicti: In doctrina, [Col. 0682D] inquit, sua abbas illam semper apostolicam formam debet servare, in qua dicit: »Argue, obsecra, increpa (II Tim. IV).« Quomodo Apostolum ignorans, regulae instituta, vel ipsam abecedariam lineam penitus nesciens, spiritualem discretionis modum tenebit? Et quid plura? in ipso ingressu lectionis sanctae regulae legitur de eligendo abbate, et qualis debeat esse. In capitulari vero Magni Caroli, libro primo, capite octogesimo primo ita scribitur (cap. 86): »Monachorum causam qualiter ex parte disposuerimus, et quomodo ex seipsis sibi eligendi abbates licentiam dederimus, et qualiter, Deo opitulante, quieti vivere propositumque indefessi custodire valerent, ordinaverimus, in alia schedula diligenter adnotari fecimus.« Item in concilio Turonis habito, postquam de canonicis clericis civitatum, qui in episcopiis conversantur, dispositum est, sequitur (concil. Tur. III, can. 24): »Simili modo et abbates monasteriorum in quibus canonica vita [Col. 0683A] antiquitus fuit, vel nunc esse videtur, sollicite suis praevideant canonicis, ut habeant claustra et dormitoria, victum et vestimenta, etc. Sint, inquit, abbates sibi subditis bene vivendo duces et praevii, viamque demonstrent, qua recte gradiendo ad meliorem vitam pervenire valeant.« Itemque de monasteriis monachorum, post pauca quae praemissa sunt, sequitur: »Bonum videtur, ut ad pristinum revertantur statum, et abbates eorumdem in eorum habitu et vita, sicut ipsa regula praecipit, incedere ac vivere studeant,« et reliqua. Prohibetur denique ut laicus causa manducandi ac bibendi in refectorium non ducatur. Et quomodo eorum abbas erit cum quibus nec edendi licentiam habebit? Item in libro secundo Capitularium, capitulo quadragesimo (42): »Monasteriis sane puellaribus tales praeferri debent feminae, et abbatissae creari, quae et se et subditum gregem cum magna religione et sanctitate custodire noverint, et his, quibus praesunt, prodesse non desinant: sed et se, et illas [Col. 0683B] ita observent, utpote vasa sancta in ministerium Domini praeparata. Talem enim se debet subditis exhibere in veste, et in omni convictu, ut eis ad coelestia regna pergentibus ducatum praebeat; sciat etiam se pro his, quas in regimine accepit, in conspectu Domini rationem reddituram.« Haec ita post primam sanctorum Patrum, duce sancto Spiritu, ordinationem, ac deinde post canonicam de his auctoritatem, a prioribus imperatoribus et regibus decreta et custodita fuerunt. Et quousque privilegia sunt servata status ecclesiastici, profecit in augmentum sui conservatus a Deo status regni. At postquam haec coeperunt parvipendi, labefactatus de die in diem, et jam pene in nihilum redactus est ille qui quondam florebat vigebatque status hujus regni, et ita inolevit malum, quod a transactis retro coeperat annis, ut jam principalis potestas putet sibi licere secus quam auctoritas divina se habeat, in causas ecclesiasticas prosilire, et duce sancto Spiritu [Col. 0683C] statutum a Patribus Ecclesiae ordinem pervertere. Quod quidem nostrum est admonere, et, si ad praesens per omnia nequit emendari, satagere deinceps cum domino rege ejusque fidelibus debemus quousque et bona illius intentio, ut credimus, et nostra nobis, et illi, omnique regno necessaria devotio ad perfectionis cumulum, Deo cooperante, valeat pervenire. Etenim nequaquam de istis audemus silere, ne de nobis illud propheticum dicatur: »Canes muti, non valentes latrare (Isa. LVI).« Itemque: »Non ascendistis ex adverso, neque opposuistis murum pro domo Israel (Ezech. XIII).« Respectum siquidem timoris Dei habentibus auditu lugubre, dictu nefas, actu dignoscitur horribile, quando contra omnem paratum, et totius Christianae religionis auctoritatem et consuetudinem, in monasteriis regularibus laici in medio sacerdotum et caeterorum religiosorum, ut Domini ac magistri residentes, velut abbates de illorum vita et conversatione [Col. 0683D] ac regula sibi penitus ignota perverso ordine dijudicant. Quae pro certo abominatio illa est, quam Dominus in Evangelio praesignat dicens: »Cum videritis abominationem desolationis stantem in loco ubi non debet, qui legit intelligat (Matth. XXIV).« Ista namque vere est abominatio desolationis, non tantum subditorum, vel eorum qui illis ad suam ipsorum perniciem videntur principari, verum regis, et totius regni, omniumque qui tam detestabili favent ordinationi. Censemus igitur, ut status monasteriorum inviolatus, juxta antiquam regulae traditionem, et canonum constituta, servetur, ut abbates sint religiosae personae, et quae regularem noverint disciplinam. Monachi vero, vel sanctimoniales, juxta suam professionem, sobrie, et pie ac simpliciter vivant, ac pro regum salute, ac regni pace et Ecclesiae tranquillitate supplicent, non saecularibus curis vel negotiis occupentur, non pompas mundiales requirant, non ecclesiastica jura inquietent, [Col. 0684A] sed juxta proprietatem sui vocabuli quiete otium amplectantur. Auditur enim, quod spreta humilitate et abjectione monastica, ornamentis, et his etiam quae bonis laicis indecentia et turpia sunt operam impendant; et nequaquam contenti communibus rebus, propriis, et lucris turpibus inserviant quod vitium, tanquam pessimum cancer, ne ultra proserpat, radicitus avellendum est, et abbatum atque episcoporum vigili cura recidendum. Sane ne ulla monachis evagandi, vel de talibus praesumendi quippiam detur occasio, provideant abbates, vel praepositi monasteriorum, ut secundum quod temporis vel loci fert possibilitas, omnia illis in victualibus et vestibus necessaria, sicut regula praecipit, opportune ministrentur.



CAPITULUM IV.

Contra sacrilegos quoque justum est ut canonica censura procedat. Et primo dicendum quid sit sacrilegium. Sacrilegium est sacrae legis violatio. [Col. 0684B] Quod, cum per multa specierum dividatur crimina, et sit sacrilegium schismatis, unde beatus Pater ait Augustinus: »Apertissimum sacrilegium eminet schismatis, si nulla fuit causa separationis.« Fit etiam sacrilegium blasphemi sermonis, et cujusque contra sacram legem usurpatae actionis; specialius tamen nunc a nobis illud sacrilegium denotatur, quod a praedonibus de rebus ecclesiae agitur. Est enim hoc sacrilegium, res ecclesiae sacratas auferre, possessiones ad jus ecclesiae pertinentes, vel aliquid ecclesiae consecratum vel donatum tollere, invadere, fraudare, vel rapere. Hoc namque agentes vere sacrilegi sunt et homicidae de quibus et sanctus Anacletus dicit (epist. I): »Qui abstulerit aliquid patri vel matri, homicidae particeps est. Pater noster sine dubio Deus est, qui nos creavit; mater nostra Ecclesia, quae nos in baptismo spiritualiter regeneravit. Ergo qui Christi pecunias et Ecclesiae rapit, aufert vel fraudat, homicida est.« Item dicitur: Qui rapit [Col. 0684C] pecuniam proximi sui, iniquitatem facit; qui autem pecuniam vel res ecclesiae abstulerit, sacrilegium facit, et ut sacrilegus judicandus est. Et sanctus papa Urbanus (ep. unica): »Res, inquit, et facultates Ecclesiae oblationes appellantur, quia Domino offeruntur, et sunt vota fidelium, et pretia peccatorum, atque patrimonia pauperum: si quis illas rapuerit, damnationis Ananiae et Saphirae particeps erit, et oportet hujusmodi tradere Satanae in interitum carnis, ut spiritus salvus sit in die Domini (I Cor. V).« Et ut in brevi denotentur isti, secundum quod de eis Scriptura dicit, et ad rem de qua agitur pertinens esse videtur: omnes contra legem facientes, resque ecclesiae quascumque diripientes, vel ecclesias sacerdotesque contra divinas sanctiones vexantes, sacrilegi atque indubitanter infames sacrilegi vocantur. Et heu, proh dolor! quanti scientes, quanti quia scire nolunt, vel quid sit sacrilegium scire se dissimulant, ideo nescientes in hoc pessimum facinus [Col. 0684D] proruerunt, et quotidie proruunt! Et quia hoc anathema in medio est populi Christiani, non est Deus cum eis, nec possunt stare contra inimicos suos paganos, sed fugiunt. Rogo attendat unusquisque, si propter sacrilegium quod admisit Achan filius Charmi, non potuit Israel stare ante hostes suos, eosque fugit, Domino interminante: »Non ero vobiscum, donec conteratis eum qui hujus sceleris reus est (Jos. VII):« si ergo uno peccante, in omnem populum desaeviit furor Dei donec ille cum omni domo sua deleretur, quid putamus de nobis fiet, qui nostro tempore tot sacrilegia fieri, tot sacrilegos impune mala agere videmus, nec solum nihil metuere, sed et in suis impietatibus exsultare? Cogitandum, ne forte propter haec et hujusmodi sit ira Dei in nos justissime superducta et clam cum rogatur Deus non exaudit. Opposuit enim sibi nubem, ne transeat oratio. Et sicut Josue dictum est: »Quid clamas ad me?« ita etiam nobis orantibus dicitur, Non vos exaudiam, donec anferatur [Col. 0685A] ex vobis sacrilegium, et tollatur de medio vestrum qui hoc pollutus est scelere. Nos tamen cum beato Josue non cessemus ad eum clamare, ipsosque sacrilegos monere, ut per confessionem, et emendationem reatus sui, dent gloriam Deo: et quoniam, ut sanctus ait Job, »dedit eis locum Deus poenitentiae (Job XXIV),« videant ipsi ne abutantur eo in superbia. Ideo denique tales divina dispensatio in iniquitate tolerat, ut ab iniquitate compescat; sed si accepta poenitentiae tempora devertunt ad culpam, et secundum duritiam suam et cor impoenitens thesaurizant sibi iram in die irae, districtus in ultimis Judex impensa argumenta misericordiae convertet ad poenam, atque ex praerogata clementia judicis crescet eis cumulus maledictionis. Nequaquam igitur blandiantur sibi, quod adhuc sustentati longanimitate Dei, inter bonos impune videntur immorari. Considerent Judam, non apostolum, sed apostatam, sibi consimilem, furem sacrilegum: audiant quid de eo beatus Pater dicat Augustinus (in Joann., tract. L): »Ecce [Col. 0685B] inter sanctos est Judas, ecce fur est Judas, et ne contemnas, fur et sacrilegus, non qualiscunque fur; fur loculorum, sed Dominicorum; loculorum, sed sacrorum.« Itemque: »Non sic judicatur furtum rei privatae quomodo publicae; quanto vehementius judicandus est sacrilegus fur, qui ausus fuit non undecunque tollere, sed de ecclesia tollere; qui aliquid de ecclesia aufert, vel furatur, Judae perdito comparatur. Talis erat iste Judas, et tamen cum sanctis discipulis Christi intrabat, exibat, et ad ipsam coenam Dominicam pariter accessit.« Haec verba sancti Augustini. Propter quosdam vero qui se nescire dissimulant in quibus rebus tantum scelus admittant, breviter commemorandum credimus, quod omnia quae Domino offeruntur, procul dubio et consecrantur, et non solum sacrificia quae a sacerdotibus super altare Domino consecrantur oblationes fidelium dicuntur, sed quidquid ei a fidelibus offertur, sive homo fuerit, sive animal, sive ager, vel quodlibet [Col. 0685C] artificium, aedificium, vestimentum, quodcunque mobile vel immobile de his rebus, quae supplementum sanctae Dei Ecclesiae ejusque ministris, atque ornatum praestare possunt, indubitanter Domino consecratur, et quicunque ab Ecclesia aliquid ex his quocunque modo alienaverit, abstulerit, invaserit, vastaverit, minoraverit, sive diripuerit, quia Christus et ejus Ecclesia una est persona, et quaecunque ecclesiae sunt Christi sunt, procul dubio sacrilegium committit. Quapropter in libro Capitularium secundo, capitulo quadringentesimo vicesimo septimo (lib. VI, c. 321) ita sancitur: »Omnibus nos ipsos corrigentes, posterisque nostris exemplum dantes, generaliter interdicimus ut nullus laicus homo, vel imperator, vel rex, aut episcopus, aut aliquis praefectorum, vel comitum saeculari potestate fultus, sibi per violentiam rapiat, aut a nobis competere, vel quocunque modo invadere praesumat monasterium, aut praedia, vel quascunque res, vel aliquid de monasterio abbatis [Col. 0685D] aut abbatissae, et incipiat ipse vice abbatis regere et habere sub se monachos, et pecuniam possidere, quae fuit Christi sanguine comparata. Talem hominem antiqui Patres nominabant raptorem et sacrilegum, et homicidam pauperum, et lupum diaboli intrantem in ovile Christi, et maxime anathematis vinculo damnandum ante tribunal Christi. De talibus memores estote scripturae sancti apostoli Pauli ad Timotheum dicentis: »Divitibus hujus saeculi praecipe non sublime sapere, neque sperare in incerto divitiarum, sed in Deo qui praestat omnia (I Tim. VI).« Tales, si Ecclesiae correctionem non recipiunt, ethnicis et publicanis sunt similes, quibus nec vivis nec mortuis communicat Ecclesia Dei. Talibus qui et hic et ibi reperiuntur cum tuba Dei clangamus, ne tacentes damnemur, ut simul cum eis pereamus. Si autem in tantum horribilis est Deo ille qui impie agit, certe separatus est talis a Deo, et anathemati juste subjicitur. Anathema enim nihil aliud significat, nisi a [Col. 0686A] Deo separationem, sicut in Veteri et Novo Testamento judicium de anathemate significat. Et nullus sacrilegus regnum Dei possidebit, nisi per puram probatamque et publicam poenitentiam, et sanctae Ecclesiae, ejus praecipue quam laesit, satisfactionem, atque per manus impositionem episcoporum, et reconciliationem. Et ut noverit se a regno Dei, et a consortio sanctorum qui jam cum Christo regnant et in aeternum cum eo regnabunt, in futuro alienandum, a praesenti quoque Ecclesia, quae et ipsa regnum Dei est, et a societate fidelium ejus in Deo alienatur. Ut quisquis ille est, pro certo hoc sciat, quia tali, nisi per satisfactionem condignam, nec vivo nec mortuo Ecclesia non communicat: sed sicut in libro beati Job dicitur: »Sepelietur in interitu,« id est in poena perpetua deprimetur, »tollet eum ventus urens (Job XXVII),« id est malignus spiritus, qui viventem accendit ad sacrilegii scelera, morientem trahit ad tormenta, et quoniam juxta illud Jeremiae, »Olla succensa fuit, et facies ejus a [Col. 0686B] facie aquilonis (Jerem. I),« id est cor fervens aestu praedandi, et diabolicae suggestionis flatu inflammatum habuit, ipso urente vento, id est diabolo, raptus cum eo, in olla aeternae combustionis ardebit. Ergo et nos congregati cum Spiritu sancto, sicut Jeremias peccatorem populum quadruplici planxit alphabeto, sic et nos sacrilegos Dei et Ecclesiae contemptores percutiamus quadruplici anathematis maledicto. Sit eis clausa porta coeli, aperta janua inferni, cum nullo Christiano partem habeant omnino vel societatem, sed et de reliquiis ciborum illorum nihil detur pauperibus, quin potius projiciatur canibus, donec per dignam et humilem poenitentiam, et congruam emendationem laetificent Ecclesiam, quam per sacrilegia et nefanda scelera exacerbaverunt. Sed quia sunt quidam, qui temporalem potius mortem quam aeternam timeant, recenseamus quid saeculi leges de talibus praecipiant. In libro suprascripto capitulo quadringentesimo trigesimo [Col. 0686C] primo jubetur ut capitali poena multentur qui sacrilegia, adulteria, praedicationes, aut devastationes exercuerint, et omnes res eorum, tam mobiles, quam immobiles, fisco regis socientur, vel ecclesiae, cujus res vastaverint, alienaverint, aut abstulerint, tradantur. Haec de sacrilegis praedonibus ecclesiarum.



CAPITULUM V.

Nulli fidelium dubium est, quod Ecclesia Dei in pontificibus et sacerdotibus reliquis, quibus populus Domini commissus esse dignoscitur, constet, et eis sicuti domus quibusdam suis innitatur columnis. Sed quorumdam pravorum hominum mentibus ac moribus, qui se in domo ecclesiae nomine potius quam recta conversatione, videri appetunt, tantae stoliditatis inest amentia, ut non intelligant quia status ecclesiae ita sacerdotibus, quod absit, aliqua impulsione nutantibus infirmatur, sicuti excussis [Col. 0686D] columnis domus totius fabricae ruinam minatur, et idcirco non solum sui casus periculum non metuunt, sed eosdem Dei sacerdotes vexantes, seipsos, ut pariter cum ruentibus corruant, praecipitant, impellunt. Nec attendunt, imo nec reverentur, quoniam qui eis injuriam vel contumeliam irrogant, Domino Deo nostro Jesu Christo, cujus vices agunt; injuriosi et contumeliosi existunt, et quia omnes qui Ecclesias sacerdotesque contra divinas sanctiones vexant, sacrilegi habentur, atque indubitanter infames sacrilegi vocantur. Et ne quis dicat, alia nos ex nostro fingere corde, audiat sanctas sanctorum sententias de talibus ita se habentes. Clemens ab ipso sanctissimo ore Petri apostoli edoctus de omnibus, in secunda ad Jacobum fratrem Domini epistola, de his qui in Patres peccant sic dicit (epist. 1): »Qualis condemnatio, et qualis imminet maledictio eis qui in Patres peccant, divina nos docet Scriptura. Si [Col. 0687A] enim Cham filius Noe, cum vidisset nudum patrem suum, quoniam non cooperuit patris corporalem nuditatem, sed egressus nuntiavit eam fratribus suis, et illi vestimento eam cooperuerunt, ipse quidem Cham, et illi qui ex eo nati sunt, sub maledictione facti sunt, qui autem cooperuerunt magnam benedictionem meruerunt: multo magis isti majore et ampliore condemnatione digni sunt, qui Patribus obviare, aut contra eos insurgere nituntur; quoniam qui iis resistit Deo resistit, et qui eis injuriam vel contumeliam facit, Deo, cujus legatione funguntur, facit.« Item in tertia epistola, idem Clemens de honore episcoporum: »Si igitur vobis episcopis non obedierint omnes presbyteri, diaconi, aut subdiaconi, et reliqui clerici cuncti, omnesque principes, tam majoris ordinis quam inferioris, atque reliqui populi, tribus, et linguae non obtemperaverint, non solum infames, sed extorres a regno Dei, et consortio fidelium, ac a liminibus sanctae Dei Ecclesiae alieni erunt. Nam vestrum est eos instruere; eorum vero est, vobis [Col. 0687B] obedire ut Deo, cujus legatione fungimini, dicente Domino: »Qui vos audit me audit, et qui vos spernit me spernit; et: Qui vos recipit me recipit, et qui me recipit, recipit eum qui me misit (Luc X).« Nihil enim injustius, vel inhonestius quam filios patribus rebelles, aut clericos vel laicos doctoribus, seu discipulos magistris inobedientes vel protervos existere. Novimus enim primum hominem per inobedientiam cecidisse. Idcirco omnes hoc vitium summopere cavere monemus, et quia »Dominus superbis resistit, humilibus autem dat gratiam (I Petr. V),« Dominus noster mittentes nos vice sua in loco apostolorum ad praedicandum, praecipit nobis docere omnes, omnesque nobis fideliter obedientes ut ipsi, exitere.« Item ex decretis Anacleti papae (epist. 2), quod episcopi a Deo sint judicandi, non ab humanis aut pravis hominibus: »Liquet quod summi sacerdotes, id est episcopi a Deo sunt judicandi, non ab humanis aut pravae vitae hominibus lacerandi, sed [Col. 0687C] potius ab omnibus fidelibus portandi, ipso Domino exemplum dante, quando per seipsum, et non per alium, »vendentes et ementes ejecit de templo, et mensas nummulariorum et cathedras vendentium proprio evertit flagello, et ejecit de templo (Math. XXI)« Et sicut alibi ait: »Deus stetit in synagoga deorum, in medio autem deos dijudicat (Psal. 81).« Et alibi: »Ego dixi, Dii estis, et filii Excelsi omnes (ibid.).« Nullus enim, ut reor, invenitur inter nos, qui velit suum servum ab alio quam a se judicari. Quod si praesumptum fuerit, aut multa ipse indignatione irascitur, aut potius ultionem quaerit super eum. Si vero hoc inter homines agitur, quid putatis faciet Deus deorum, et Dominus dominantium, qui ultionem suorum promisit non differre servorum? Unde et ipse per Prophetam loquitur dicens: »Deus ultionum Dominus, Deus ultionem libere egit,« et reliqua (Psal. XCIII). Et Apostolus inquit: »Tu quis es, qui judicas servum alienum? suo enim domino stabit, aut cadet (Rom. XIV).« Et [Col. 0687D] ipse: »Nolite judicare invicem, sed judicate magis, ne ponatis offendiculum fratri vel scandalum (ibid.).« Et Dominus per prophetam inquit: »Qui vos tangit, tangit pupillam oculi mei (Zach. II).« Nam si aliquis nunc in malum oculos alicujus principis incipit tractare, manifeste reus majestatis indicatur, et infamis efficitur, aut potius capitali sententiae subjacet. Haec, fratres, valde cavenda sunt, et quod homines nolunt sibi fieri, Deo deorum non debent inferre, ne forte irascatur Dominus et faciat vindictam eorum etiam in eos qui non peccaverunt; quia perit saepissime justus pro impio.« Item in eodem decreto, ut nullus facile accusare audeat episcopum: »Apostoli, successoresque apostolorum, considerantes statuerunt ne facile commoverentur, aut lacerarentur, vel accusarentur columnae sanctae Dei Ecclesiae, quae apostoli, et successores eorum non immerito dicuntur; sed si quis adversus eos, [Col. 0688A] vel ecclesias eorum commotus fuerit, aut causas habuerit, prius ad eos concurrat charitatis studio, ut familiari colloquio commoniti, ea sanent quae sananda sunt, et charitative emendent quae juste emendanda cognoverint. Si autem aliqui eos, priusquam haec egerint, lacerare, accusare, aut infestare praesumpserint, excommunicentur, et minime absolvantur, antequam per satisfactionem, ut jam dictum est, condignam egerint poenitentiam, quoniam injuria eorum ad Christum pertinet, cujus legatione funguntur. Nec hoc mirum: quia si quisque nostrum cuidam suorum legationem injungeret, et a quoquam impediretur, aut ab aliquo subditorum suorum despiceretur, mox indignatus irasceretur, aut talia prout posset vindicaret, et ad injuriam et contumeliam sui hoc factum reputaret, et talionem, si in praesentia non posset, futuris temporibus redderet. Nam si in hominum causa haec nunt, quid putatis Deus faciet de suis, qui nec capillum capitis eorum perire dixerit? Unde et Dominus per Nahum loquitur [Col. 0688B] prophetam dicens: »Deus aemulator, et ulciscens Dominus: ulciscens Dominus, et habens furorem: ulciscens Dominus in hostes suos, et irascens ipse inimicis suis (Nah. I).« Ex decretis Evaristi papae, de honore episcoporum (epist. 2): »Episcopum oportet opportune et importune, atque sine intermissione Ecclesiam suam docere, eamque prudenter regere et amare, ut a vitiis se abstineat, et salutem consequi possit aeternam: et illa cum tanta reverentia ejus doctrinam debet suscipere, eumque amare et diligere, ut legatum Dei, et praeconem veritatis, quia testante Veritate: »Quaecunque ligaveritis super terram erunt ligata et in coelo, et quaecunque solveritis super terram erunt soluta et in coelo (Matth. XVI).« Nimis timenda est, fratres, haec sententia, et praevidendum vobis, ne offendatis eos qui tantam a Domino habent potestatem. Et ideo potius obediendi, diligendi, et summopere sunt venerandi, non detrahendi, vel lacerandi, vel ejiciendi, [Col. 0688C] sed portandi et amandi, ipso dicente Domino: »Qui vos audit me audit, et qui vos spernit me spernit (Luc. X).« Ideo vobis et omnibus fidelibus scribimus, fratres, ut ab his vos caveatis, et posteris vestris non malum, sed bonum exemplum relinquatis, quoniam injuria episcoporum ad Christum pertinet, cujus vice funguutur.« Ex decretis Alexandri papae, de non vexandis sacerdotibus (epist. I): »Pervenit ad conscientiam apostolicae sedis, quod nonnulli sint tam stolidi, qui Dominica praecepta, et apostolorum, eorumque successorum statuta minime observent, et eos de quibus Dominus ait: »Qui vos tangit, tangit pupillam oculi mei (Zach. II);« non solum tangere minime dubitant, sed etiam persequi non formidant. Et licet nos persequantur, quia nec nos sine illis, nec illos sine nobis persequi possunt, quoniam illius sumus discipuli qui »animas pro fratribus praecepit ponere (I Joan. III),« tamen eorum pericula et perditiones non sumus ausi celare, ne prophetica, quod absit, [Col. 0688D] damnemur sententia, quae ait: »Si annuntiaveris iniquo iniquitatem suam, animam tuam liberasti: si autem non nuntiaveris ei, sanguinem ejus de manu tua requiram (Ezech. III).« Qui ergo sacrilega persuasione persequuntur et lacerare nituntur episcopos, vel eos qui recte Domino sacrificant, indubitanter Dominum persequuntur et dilaniant, cujus vice funguntur. Unde Dominus ait per Joel prophetam: »Nunquid ultionem vos reddetis mihi? et si ulciscimini vos contra me, cito reddam vobis vicissitudinem super caput vestrum (Joel. III).« Has considerantes pietates, et pericula vitantes animarum, una cum omnibus Dei sacerdotibus, qui nobiscum in hanc sacram convenerunt urbem, et cum omnibus hujus capitis membris, sicut a beatis apostolis, ac reliquis sanctis Patribus, ac successoribus eorum accepimus, statuentes decernimus, omnes qui sanctos Patres persequuntur, aut amovere [Col. 0689A] vel vel dilacerare manifeste nituntur, infames esse, et alienos a liminibus Ecclesiae usque ad satisfactionem fieri: quia sic odit Deus eos qui adversus Patres armantur, ut Patrum invasores vel destructores, qui ideo infames efficiuntur, quia Patres persequuntur.« Item cujus supra: »Nulli, fratres, dubium est, quia boni a malis semper persequuntur et tribulantur. Propter quod nos oportet humiliari sub potenti manu, ut liberet nos in tempore tribulationis. Nam »sicut leo rugiens circuit quaerens quem devoret (I Petr. V),« sic diabolus non cessat circuire et quaerere quos ex fidelibus perdat, et maxime eos, quos ardentiores in servitio Salvatoris eique familiares invenerit. Familiares dico, quos sibi sacrari, et in ordine apostolorum constitui voluit. Ipsi enim pro populo interpellant, et peccata populi comedunt, quia suis precibus et oblationibus ea delent atque consumunt, qui quanto digniores fuerint, tanto facilius pro necessitatibus eorum pro quibus clamant exaudiuntur. »Multum enim, ut [Col. 0689B] ait Jacobus apostolus, valet deprecatio justi assidua (Jac. V).« Qui autem vos persequitur, ipsum cujus legatione fungimini persequitur, quia sicut ipse Filius Dei mediator fuit Dei et hominum, ita et vos ejus vice in Ecclesia estis constituti, ut inter Deum et homines legatione fungamini. Si quis autem legationem vestram impedit, non unius, sed multorum profectum avertit, et sicut multis nocet, ita a multis arguendus est, et bonorum societate arcendus, et quia Dei causam impedit, et statum conturbat Ecclesiae: ideoque ab ejus liminibus arceatur. Ab omnibus quoque talis est cavendus, et non in communione fidelium usque ad satisfactionem recipiendus. Est enim statutum olim, ut qui statum conturbat Ecclesiae, ab ejus liminibus arceatur, nec cum fidelibus communicet, qui eorum bona avertit.« Ex decretis Telesphori papae, de episcopis non arguendis, aut accusandis (epist. 1): »Justum est omnes in universo orbe doctores legis ea quae legis sunt [Col. 0689C] sapere, et non sacerdotes Domini labiis suis, aut quibuslibet machinationibus maculare. Dum enim ipsos disponunt, aut cupiunt maculare, potius seipsos maculant et vulnerant. Dei ergo ordinationem accusat qui sacerdotes accusat, vel damnare cupit, a quibus se omnes fideles cavere debent, quia non solum qui faciunt, sed qui consentiunt facientibus rei sunt.« Ex decretis Pontiani papae, de honore episcoporum, et quod ipsi non sint infestandi, sed venerandi (epist. 1). »Sacerdotes non sunt infestandi, sed honorandi. In eis quoque Dominus honoratur, cujus legatione funguntur. Hi ergo, si forte ceciderint, a fidelibus sunt sublevandi atque portandi. Accusandi autem non sunt ab infamibus aut sceleratis, vel inimicis, aut alterius sectae vel religionis hominibus. Sed si peccaverint, a reliquis arguantur sacerdotibus et a summis pontificibus constringantur, et non a saecularibus, aut malae vitae hominibus arguantur, vel arceantur.« Haec scilicet sunt apostolorum decreta, [Col. 0689D] imo ipsius Christi dicta, quibus si quis obviare aut contradicere tentaverit, non se Christianum, sed Antichristum comprobaverit. Ergo, si sacerdotes Dei non sunt infestandi, non contristandi, non accusandi, non a saecularibus arguendi, non reprehendendi, non damnandi, non arcendi, non quibuslibet machinationibus maculandi vel dilacerandi, aut detrahendi, non aliqua injuria aut contumelia afficiendi, quin minus persequendi, excaecandi aut interficiendi. Nam de injuria vel dehonoratione sacerdotum, in jam dicto capitulari libro VI, capite 91 (98), ita scriptum habetur: »Si quis episcopo aliquam injuriam, aut injustam dehonorationem fecerit, de vita componat; et omnia quae habere visus fuerit, ecclesiae, cui episcopus praeesse dignoscitur, integerrime socientur, et nobis in triplo bannus noster, id est solidi LX, persolvantur, aut ipse in servitio fisci nostri serviturus semper societur, usque se redimat in triplo juxta virgildum suum, si potuerit. [Col. 0690A] Sancta vero Ecclesia in sacerdotibus constat. Idcirco magna poena plectendi sunt qui episcopis vel reliquis sacerdotibus injuriam vel contumeliam fecerint. Nam detractio sacerdotum ad Christum pertinet, cujus vice legatione in Ecclesia funguntur.« Item ex eodem libro, capite 297 (304): »Si quis in hoc genus sacrilegii proruperit ut in ecclesias, earumque res irruens, sacerdotibus et ministris, vel ipsi cultui, locoque aliquid importet injuriae, vel inferat ad divini cultus injuriam, in convictos, sive concessos reos capitali sententia noverit judicandum. Nec exspectetur, ut episcopus injuriae propriae ultionem deposcat, cui sanctitas ignoscendi soli gloriam dereliquit. Sitque cunctis non solum liberum, sed etiam laudabile, factas atroces sacerdotibus aut ministris injurias, velut publicum crimen persequi, ac de talibus reis ultionem mereri.« De his qui clerum injuriaverint, ex capitulari Caroli imperatoris (lib. V, c. 121): »Quicumque judex, aut saecularis adversus [Col. 0690B] presbyterum, aut diaconum, aut de junioribus, absque audientia episcopi, vel archidiaconi, vel archipresbyteri, injuriam inferre praesumpserit, anathema ab omni Christianorum consortio habeatur.«



CAPITULUM VI.

Et quoniam sunt aliqui tantae cupiditatis face succensi, ut non solum sibi a Deo concessis non bene utantur, verum inconcessa ac si licita ambiant, et ex his quae divinis sunt tradita et oblata cultibus, et, secundum legem Domini, sancta sanctorum sunt Domino, et ad jus pertinent sacerdotum, exactiones, census ab ipsis sacerdotibus sibi exquirant, et xeniis, ac pastis, vel paraveredis, seu caballorum saginationibus presbyteros affligant, cum ex eis, quae seu pro dote, seu quacunque fidelium devotione, unicuique tradita sunt ecclesiae, non aliud quodlibet servitium, nisi spiritale exigere debeant; necessarium nobis videtur, hujuscemodi praesumptiones, quia contra canonicam fiunt auctoritatem, modis omnibus cohibere. Ab antiquo denique tempore a sanctis Patribus, [Col. 0690C] et a nostris est majoribus constitutum, ut sicut habet episcopus in sua ordinatione omnem generaliter parochiam, cum omnibus rusticanis parochiis, quas per tricenium inconcusse possedit: ita et unusquisque presbyter in sua ordinatione ac dispositionis cura habeat parochiam suam cum dote, et decimis ecclesiae, videlicet cum sui episcopi consilio ac dispositione, secundum regulas antiquitus et divinitus constitutas, sicut olim ante incarnationem Christi a sancto Spiritu per prophetam praedictum, et post ejus ascensionem in coelos, eodem sancto Spiritu per sanctos Dei homines decretum fuisse demonstrat sanctus Basilius, exponens versum psalmi: »Convallem tabernaculorum dimetiar (Psal. LIX).« »Convallis, inquit, tabernaculorum dimetietur, hoc est universus orbis terrarum, qui vallis tabernaculorum pro habitaculis corporum dictus est, hic velut quadam sorte divisus atque dimensus per singula loca Ecclesiarum Dei parochiis et incolatibus [Col. 0690D] dividitur,« etc. Hinc iterum scriptum est: »Distribuite domos ejus (Psal. XLVII),« videlicet universalis Ecclesiae, per custodiarum parochias praedicando, »ut enarretis in progenie altera,« et reliqua; quia vero facultatum et dotum ad ecclesias pertinentium dispositio secundum canonum antiquam constitutionem, ad episcoporum solummodo ordinationem, et ad presbyterorum dispositionem pertineat, Toletanum manifestat concilium, dicens (Conc. Tolet. III, c. 19): »Multi, contra canonum constituta, sic ecclesias, quas aedificaverint, postulant consecrari, ut dotem, quam eisdem ecclesiis contulerint, censeant ad episcopi ordinationem non pertinere. Quod factum, et in praeteritum displicet, et in futuro prohibetur, sed omnia, juxta constitutionem antiquam, ad episcopi ordinationem et potestatem pertineant.« Quod si quaeritur, quae dicat omnia, procul dubio, decimas, primitias fructuum, et oblationes eorum et ea quae parochiis in terris, vineis, mancipiis, atque [Col. 0691A] pecuniis, seu quibuslibet rebus, quaecunque fideles obtulerint. Quae omnia sub immunitate a tributis fiscalibus, et omni dominorum exactione libera, sub potestate et dispositione, ut diximus, episcoporum, ac regimine et dispensatione presbyterorum manere debent inconcussa. Hoc et dominus imperator Ludovicus de manso ad ecclesiam dato, et caeteris ad eam pertinentibus, in suo capitulari ita constituit (lib. I, cap. 61): »Sancitum est, inquit, ut unicuique ecclesiae unus mansus integer absque servitio aliquo attribuatur, et presbyteri in eis constituti, non de decimis, neque de oblationibus fidelium, non de domibus, neque de atriis, vel hortis juxta ecclesiam positis, neque de praescripto manso, aliquod servitium faciant praeter ecclesiasticum, et si aliquid amplius habuerint, inde senioribus suis debitum servitium impendant.« At contra quidem praesumunt distringere, et injuriare, vel etiam expellere presbyteros de ecclesiis sibi commissis, vel exspoliare decimis, [Col. 0691B] aut possessionibus, non timentes tot sanctorum contemnere statuta Patrum, cum dicat Carthaginense concilium (conc. Carthag. I, can. 14): »Si quis statuta supergressus corruperit, vel pro nihilo habenda putaverit, si laicus est, communione; si clericus, honore privetur.« Et in saepe fato Capitularium lib. VII, capite 139 (154): »Ut nullus judex, neque presbyterum, neque diaconum, aut clericum, aut juniorem ecclesiae sine conscientia pontificis per se distringat, aut condemnare praesumat: quod si fecerit, ab ecclesia, cui injuriam fecit quam irrogare dignoscitur, tandiu sit sequestratus donec reatum suum cognoscat et emendet.« Item in eodem lib. cap. 165, »sancitum est ut sine auctoritate, vel consensu episcoporum, presbyteri in quibuslibet ecclesiis nec constituantur, nec expellantur, et si quis deinceps hoc facere tentaverit, synodali sententia districte feriatur.« Et in lib. II, cap. 47 (36), ut ecclesiae antiquitus constitutae nec decimis, nec ulla possessione priventur. Haec autem deducentes ad [Col. 0691C] medium, nequaquam seniorum ab eis tollimus dominium, quasi ipsi nomen senioratus in rebus sibi a Deo concessis habere non debeant, aut non possint, sed potius ecclesiae episcoporum esse debeant, designamus denique gubernationem episcopi, non nobis vindicamus potestatem Domini. Et quia mitis et humilis Magistri discipuli sumus, presbyteris nostris humilitatis exempla et monita dare debemus, videlicet ut eis, in quorum ditione suae consistunt ecclesiae, congruum honorem et obsequium impendant debitum, id est, spiritale atque ecclesiasticum, et hoc sine ullo typho, vel contentione aut rebellione. Salvo namque ministerii sui jure, debent se gratiosos exhibere senioribus et parochianis suis, de quorum oblatione vivunt, et cum debita humilitate spiritalia eis obsequia ministrare, quae gratis quidem agere deberent, etiamsi nihil temporalis subsidii ab eis perciperent. Sciant igitur presbyteri secundum Apostolum omnibus sua reddere debita, »cui honorem, [Col. 0691D] honorem; cui timorem, timorem.« Ut eis aptetur quod subjungitur: »Nemini quidquam debeatis, nisi ut invicem diligatis (Rom. XIII).« Sed quoniam sunt nonnulli, qui ignorantes, imo contemnentes Dei justitiam, suae quaerunt tenacitatis statuere injustitiam, ausuque sacrilego subripiunt atque defraudant Deo debitam decimarum partem, ad suam ipsorum perniciem dicentes non se debere decimas dare de militia, de negotio, de artificio, de lanarum tonsione, et de caeteris quibuscunque sibi a Deo largitis commerciis, audiant, non nostra, sed per sacras Scripturas Dei de talibus mandata, et sancta sanctorum Patrum exempla, atque cognoscant nos nequaquam, ut illi aiunt, nunc exigere nova, sed potius repetere Dei legibus instituta, et antiquorum Patrum devotione largita. Et primo omnium attendant, quia solius Dei causa oblationes et decimas suas sacerdotibus [f. deest ut] ipsi Deo dare debeant: et quia eas dando fideliter, nihil Deo, [Col. 0692A] qui bonorum nostrorum a se nobis collatorum non indiget, conferunt, sed ei sua reddunt; et pro parvis in praesenti, maxima et sibi in futurum profutura acquirunt. Scribitur in Levitico: »Omnes decimae terrae, sive de frugibus, sive de pomis arborum, Domini sunt, et illi sanctificantur (Levit. XXVII).« Item in eodem: »Omnes decimae boum et ovium, et omne quod transit sub virga, in numerum decimum quodcunque venerit, sacrificatum erit Domino. Non mutabis illud bonum malo, neque malum bono (Levit. XXXII).« In Deuteronomio: »In loco quem elegerit Dominus Deus vester, ut sit nomen ejus in eo, illuc omnia quae praecipio conferetis, holocausta et hostias, ac decimas, et primitias manuum vestrarum, et quidquid praecipuum est in muneribus quae vovistis Domino (Deut. XII).« Item in eodem: »Decimam partem separabis de cunctis frugibus tuis, quae nascuntur in terra per annos singulos: decimam frumenti, et vini, et olei, et primogenita [Col. 0692B] de armentis, et ovibus tuis, ut discas timere Dominum Deum tuum (Deut. XIV).« In libro Numeri: »Omnem medullam olei, ac vini, et frumenti, et quidquid offerunt primitiarum Domino,« id est Aaron, »dedi, universae frugum primitiae, quas gignit humus, et Domino deportantur, cedent in usus tuos. Omne quod ex voto reddiderint filii Israel, tuum erit (Num. XVIII).« Item in eodem: »Filiis Levi dedi omnes decimas Israel in possessionem pro ministerio, quo serviunt mihi in tabernaculum foederis (Ibid.)« Ecce audistis, cujus sint, et cui sacrificentur, et cui dari, scilicet Deo, decimae debeant. Sed et quae sibi dari praecipiat: scilicet non tantum omnes omnium quae nascuntur in terra decimas, sed etiam universas frugum quas gignit humus primitias, necnon et decimas boum, ovium, et omnium armentorum, cum primogenitis eorum, manuum quoque vestrarum decimas, ac primitias, insuper et vota, atque munera, quae omnia vobis offerre praecipit ad locum templi sui, ut cedant in [Col. 0692C] usus sacerdotum pro ministerio quo serviunt in tabernaculo Domini. Fortassis vero, dicet aliquis: Non sum agricola, non habeo unde possim dare decimas fructuum terrenorum. vel etiam armentorum. Audiat quicunque est ille, miles sit, negotiator sit, artifex sit: Ingenium, quo pasceris, Dei est, et ideo inde ei dare debes decimas. Nam de militia, audi quid in libro dicatur Genesis de Abraham patriarcha, postquam reversus est a caede Chodorlahomor, et regum cui cum eo erant. »Cum benedixisset eum Melchisedech sacerdos Dei altissimi, dicit Scriptura, quia dedit ei Abraham decimas ex omnibus (Gen. XIV).« Item in eodem libro legitur, quod beatus Jacob pergens in Mesopotamiam Syriae ad Laban, cui pro mercede viginti servivit annis, sic locutus sit: »Si Dominus,« inquit, »fuerit mecum in via per quam ambulo, et custodierit me, et dederit mihi panem ad vescendum, et vestem ad induendum, reversusque fuero prospere in domum patris mei, erit [Col. 0692D] mihi Deus in Deum, et lapis iste, quem erexi in titulum, vocabitur domus Dei, cunctorumque quae dederis mihi decimas offeram tibi (Gen. XXVIII).« De sancto quoque Tobia legitur, quia pergebat ad Jerusalem ad templum Domini, et ibi adorabat Dominum Deum Israel, omnia primitiva sua et decimas fideliter offerens (Tob. I). Ecce habes quae imiteris sanctorum Patrum exempla, qui de omnibus quae habebant Deo decimas fideliter offerebant. Et quid hoc de laudabilibus proponimus patriarchis, cum audiamus dicentem in Evangelio a Deo reprobatum pro tumore jactantiae Pharisaeum: »Decimas do omnium quae possideo (Luc. XVIII),« et ipsum Deum improperantem Scribis et Pharisaeis quod »praetereuntes mandata Dei decimarent etiam anethum et ciminum, et omne olus? (Matth. XXIII.)« Saltem pudeat nos Christianos, aut nolle aut non posse in hac imitari parte Pharisaeos, cum audiamus ipsum sic comminantem nobis Christum: »Nisi abundaverit [Col. 0693A] justitia vestra plusquam Scribarum et Pharisaeorum, non intrabitis in regnum coelorum (Matth. V).« Et tamen hi decimas dabant omnium quae possidebant. Sed forte, adhuc inquies, pluribus enumeratis, nondum de tonsione lanarum aliquod divinum nominatim protulisse praeceptum. Nonne tibi posset sufficere quod dicitur, »ex omnibus?« Sed quia, quod dictu pudori est, ex hac etiam decimatione quidam causantur, audiant Dominum, dicentem in Deuteronomio: »Hoc erit judicium sacerdotum a populo, et ab his qui offerunt victimas, sive bovem, sive ovem immolaverint, sacerdoti dabunt armum et ventriculum, primitias frumenti, vini, et olei, et lanarum partem ex ovium tonsione. Ipsum enim elegit Dominus Deus tuus de cunctis tribubus ejus, ut stet et ministret nomini Domini (Deut. XVIII).« Adhuc autem et quod est amplius, hoc nescientibus innotescimus, scientibus ad memoriam reducimus, et ut ad haec verbis beati papae Gregorii utamur, non [Col. 0693B] tantum decimas rerum, sed etiam dare Deo debemus decimas dierum, quod fideles quique annuatim student agere tempore Quadragesimae. Et ne quid videatur praetermissum in exsolvendis Deo decimarum vel primitiarum debitis, noverint cuncti quid etiam lex statuat de cibis. Scriptum est in Deuteronomio: »Cum veneritis in terram quam dabo vobis, et comederitis de panibus regionis illius, separabitis primitias Domino de cibis vestris. Sicut de areis primitias separabitis, ita et de pulmentis dabitis primitiva Domino (Num. XV).« Et ne haec omnia Deo largitori omnium bonorum offerenda, vel potius ex debito reddenda, quis quolibet modo, ne dicamus subtrahere audeat, vel fraudare, quin nec differre, audiat Deum sibi in Exodo dicentem: »Decimas tuas, et primitias non tardabis offerre mihi (Exod. XXII).« Si igitur praevaricatio legis est, tardius dare, quanto pejus est haec non dedisse? Ergo si secundum Domini imperium vobis praecepta devota adimplere statueritis, promissa per prophetam [Col. 0693C] Malachiam ab eo praemia vos percipere gaudebitis: »Inferte, inquit, omnem decimam in horreum meum, et sit cibus in domo mea, et probate me super hoc, dicit Dominus, si non aperuero vobis cataractas coeli, et effudero vobis benedictionem usque ad abundantiam, et increpabo pro vobis devorantem, et non corrumpet fructum terrae vestrae, nec erit sterilis vinea in agro, dicit Dominus exercituum, et beatos vos dicent omnes gentes (Malach. III).« Et iterum Scriptura dicit: »Honora Dominum de tua substantia, et de primitiis frugum tuarum, ut impleantur horrea tua frumento, et vino torcularia redundabunt (Prov. III).« En vides, quomodo tibi magis quam Deo tuae proficiunt decimae, quando eas citissime centuplicato recipis foenore. Item dicit Scriptura. »Dabunt singuli redemptionem animarum suarum, et non erunt in eis morbi, neque casus (Exod. XXX).« Ecce et cum abundantia fructuum, corporis etiam consequeris sanitatem. Addimus adhuc, [Col. 0693D] quia divina adimplendo praecepta, coelestia promereris praemia, et violando illa infernalia tibi, utpote praevaricator, acquiris tormenta, nisi Deo et Ecclesiae poenitentia et emendatione satisfeceris congrua. Etenim quia denegamus Deo primitias rerum, idcirco justo ejus judicio in nostris pervertimur primitiis, ipsique revocamur ad decimam, cum denegatis novem, vix partem recipimus decimam. Ideo denique messis nostra, pluviarum benedictione subtracta, jejuna deficit, vindemiam aut grando percutit, aut pruina decoquit, et quia ex debito nolumus dare Deo, ejusque sacerdoti, ex non debito damus pagano et impio militi. His igitur diligenter perspectis, monente Scriptura, Deum devote honoremus in dandis omnium quae possidemus rerum primitiis et decimis, ut ab ipso percipere mereamur et necessaria boni commoda temporalis, et aeternae praemia felicitatis.



CAPITULUM VII.
[Col. 0694A]

Nunc de his agendum est, qui rapinis diverso modo dediti, innocentibus insidias, vel damna, et mortes inferunt, domosque suas hujusmodi spoliis implent, qui comedunt panem impietatis, et vinum iniquitatis bibunt; quorum pedes incessanter ad malum currunt, et festinant ut effundant sanguinem, vel ablata omni substantia fame interficiant innocentem: et dum vel alieno sanguini insidiantur, vel fraude sibi vivendum aestimant, ut Salomon dicit, »ipsi contra sanguinem suum insidiantur, et moliuntur fraudes contra animas suas (Prov. I).« Contra sanguinem quippe suum faciunt, quia quasi fuerit judex qui judicium in eos justum exerat, temporali morte plectuntur, contra animas autem suas, quia aeterna perditione damnabuntur, et qui ob philargyriam rapinis innocentum et caedibus invigilant, semet hoc agentes perdunt, quos Dominus per Isaiam prophetam increpat, dicens: »Vos depasti estis vineam [Col. 0694B] meam, id est, populum Christianum: rapina pauperum in domo vestra (Isa. III),« in domo scilicet mansionis, et in domo corporis, dum ex ea non tantum vosmetipsos usque ad crapulam, sed et thesauros vestros repletis. Sed quid talibus immineat per eumdem prophetam Dominus non tacet. »Vae, inquit, impio in malum, retributio enim manuum fiet ei (Ibid.).« Itemque: »Vae qui conjungitis domum ad domum, et agrum agro copulatis, etc. (Isa. V).« Horum, quod dictu dolendum est, numerus, quique adeo rapinae amorem imbiberunt, quasi licitum sit et pulchrum vivere rapto, nec considerant miseri et miserandi homines, quot millia hominum innocentum perimant quotidie, non gladio, quod esset utique levius, sed durissima atque atrocissima famis morte. Et possunt miseri tot homicidiorum rei esse vel una hora securi? Et certe esurienti non dare panem damnabile est, ipso Domino in extremo judicio dicturo: »Esurivi, et non [Col. 0694C] dedistis mihi manducare, etc. (Matth. XXV),« quibus subjunxit: »Ite, maledicti, in ignem aeternum, qui paratus est diabolo et angelis ejus (Ibid.).« Hinc ergo colligendum, qua damnatione plectendi sint, qui aliena diripiunt, si tali animadversione feriuntur, qui sua indiscrete et immisericorditer tenuerunt. Quam multiplex autem sit rapina, et quot modis agatur, Job breviter enumerat, inquiens: »Alii terminos transtulerunt, diripuerunt greges, asinum pupillorum abegerunt, abstulerunt pro pignore bovem viduae, subverterunt pauperum viam, oppresserunt pariter mansuetos terrae, agrum non suum demetunt, et vineam ejus, quem vi oppresserunt, vindemiant, nudos dimittunt homines, vestimenta tollentes quibus non est operimentum in frigore, vim fecerunt depraedantes pupillos, et vulgum pauperum spoliaverunt. Nudis et incedentibus absque vestitu, et esurientibus tulerunt spicas. De civitatibus fecerunt viros gemere, et anima vulneratorum clamabit, et Dominus inultum abire non [Col. 0694D] patietur (Job XXIV).« De talibus per prophetam dicitur: »Vae ei qui multiplicat non sua usquequo, et aggravat contra se densum lutum (Habac. II).« Densum lutum contra se aggravare est, terrena lucra cum peccati pondere cumulare. Et in Evangelio Dominus ait: »Quid prodest homini, si totum mundum lucretur, animae autem suae detrimentum patiatur (Matth. XV)?« id est, quid prodest si totum quod extra se est congregat, si id quod ipse est damnat? Illa enim quae rapiunt in hoc saeculo dimittunt; sed secum ad judicium causas rapinae et suam damnationem ferunt. Audiant raptores quid de eis vas electionis Paulus, qui ad tertium coelum raptus est, dixit: »Neque rapaces, inquit, regnum Dei possidebunt (I Cor. VI).« Non ergo raptor, non praedo pauperum, regnum Dei possidebit, nisi perfectam egerit poenitentiam, et injuste sublata reddiderit. Sunt enim quidam qui poenitere quidem volunt, [Col. 0695A] sed rapta reddere nolunt, pessimum certe hominum genus, cui poenitendi medicina omnino non prodest. Si enim res rapta, cum reddi possit, non redditur, non agitur poenitentia, sed fingitur. Hi enim, ut dicit sanctus Augustinus (epist. 54, ad Macedonium), scelus cupiunt sibi relaxari, et illud propter quod scelus admissum est, possidere. Non ergo remittetur rapinae peccatum, nisi restituatur ablatum, sed cum restitui potest; plerumque enim qui aufert amittit, sive alios patiendo malos, sive ipse male vivendo, nec habet unde restituat. Sciat ergo unusquisque raptor, non sibi dimitti rapinae peccatum, nisi cum potest id quod rapuit restituat. Nam et Zachaeus publicanus, qui Dominum hospitio susceperat, in vitam sanctam repente mutatus, dixit: »Ecce dimidium bonorum meorum, Domine, do pauperibus, et si quid aliquem defraudavi, reddo quadruplum (Luc. XIX).« Sic ergo unusquisque raptor agat, restituat primum quod injuste abstulit, si veram poenitentiam agere, et [Col. 0695B] veram Dei misericordiam obtinere cupit. Si autem non habet unde reddat, non possumus ei dicere: Redde quod abstulisti. Quamvis, etsi aliquos sustinet cruciatus, dum existimatur habere quod reddat nulla est iniquitas, quia etsi non est unde reddat ablatam pecuniam, merito tamen, dum eam per molestias corporales reddere compellitur, peccati quo male ablata est poenas luit. Ergo quia absque respectu timoris Dei innumerabiles rapinae et depraedationes in isto regno olim factae sunt, et hactenus fiunt, et in oculis et in auribus Domini exercituum sunt, idcirco nunc vastitatem patimur, et sterilitatem, quam Dominus quondam Israelitico populo comminabatur, dicens: »Nisi domus desertae fuerint grandes, pulchrae absque habitatore, decem jugera vinearum facient langunculam unam, etc. (Isa. V).« Et quoniam judicio justo Dei, exigente poena nostri peccati, in tantam devenimus amentiam, ut nec eam qua verberamur sentiamus, aut scire velimus [Col. 0695C] correptionem, jure duplicem experimur captivitatem, scilicet barbaricam, et, quod est gravius, daemonicam; sicut Dominus testatur per Isaiam prophetam: »Propterea, inquit, ductus est captivus populus meus, quia non habuit scientiam (Ibid.):« scientiam utique divinum judicium, vel suam correptionem intelligendi, vel benefaciendi. Et iterum: »Propterea dilatavit infernus animam suam, et aperuit os suum absque ullo termino (Ibid.):« scilicet ut insatiabili ingluvie devoret in perpetuum puniendos. »Et descendent fortes terrae, et populus, et sublimes gloriosique ejus ad eum (Ibid.).« Expergiscantur ergo tandem aliquando ad tantam tonitrui magnitudinem: audiant Dominum per eumdem prophetam terribiliter comminantem: »Omnis, inquit, violenta praedatio cum tumultu, et vestimentum mistum sanguine erit in combustionem, et cibus ignis (Isa. IX).« Omnis enim violenta iniquorum praedatio, et tumultus, ac turbae, quibus pauperes [Col. 0695D] quosque sibique inferiores oppresserunt, et sanguinem sanguini miscuerunt, erit in combustionem gehennae, et cibus ignis aeterni. Itemque per Psalmistam loquitur: »Propter miseriam inopum, et gemitum pauperum, nunc exsurgam, dicit Dominus (Psal. II),« id est jam jamque in proximo vindictam exercebo. Et iterum Isaias propheta dicit: »Non despiciet Dominus preces pupilli, nec viduam, si effundat loquelam gemitus. Nonne lacrymae viduae ad maxillam descendunt, et exclamatio ejus super deducentem eas? A maxilla enim ascendunt usque ad coelum, et Dominus exauditor non delectabitur in illis (Eccli. XXXV).« Verum quia haec impietas non jam tantum in extraneos, sed in sua, ut ita dicamus, saevit viscera, et unusquisque carnem brachii sui vorat, timendum est ne talibus illud Apostoli contingat: »Videte, inquit, ne dum invicem mordetis et comeditis, ab invicem consummamini (Galat. V).« Qui enim seipsum comedit, cito deficit. Nam cui dicit [Col. 0696A] Psalmista: »Tibi, Domine, derelictus est pauper, pupillo tu eris adjutor (Psal. X). Ipse eripiet inopem de manu fortium ejus, egenum et pauperem a diripientibus (Psal. XXXIV).« Sane statuta Ecclesiae antiquae praecipiunt, eorum qui pauperes opprimunt dona a sacerdotibus esse refutanda (concil. Carthag. IV, cap. 94,) et merito, cum sint apud Dominum abominabilia, testante super hoc Scriptura: »Qui offert, inquit, sacrificium de substantia pauperis, quasi qui victimat filium in conspectu patris (Eccles. 34).« De ditibus quoque, et potentibus, qui pauperes opprimunt, in libro VI, Capitularium capitulo 418 (31), sic continetur: »Ut judices, aut potentes, qui pauperes opprimunt, si admoniti a pontifice suo se non emendaverint, excommunicentur.« Et ipsi quidem, nisi condignam de talibus gesserint poenitentiam, sicut beatus testatur Paulus de rapacibus, »regnum Dei non possidebunt (I Cor. VI).« Caeterum regalis potestas tales punire debet secundum antiquorum regum sanctiones de his prolatas qui infra regnum [Col. 0696B] rapinam fecerint (lib. VI Capitul., cap. 288), vel apud quam scelus agnoscitur, et pars rapinae inventa fuerit, sive de eis qui diripienda indicare reperiuntur. Inter quae de eo qui facultatem depraedationis dederit, vel si quis factam diviserit, praecipitur libro VI Capitularium capite 384 (289) ut vivus comburatur. Itemque capitale supplicium excipiat qui violentiam commisisse dignoscitur.



CAPITULUM VIII.

Est praeterea quaedam exsecrabilis species rapinae, vel potius sacrilegii, quam ex ipso actu rustici raptum vocant, quod quantum sit malum, et non tantum divina, sed humana quoque auctoritate damnatum paucis monstrabimus verbis ad cautelam omnium Christianorum nobis commissorum. Ac primo de puellis raptis, ac necdum desponsatis, quid sacri canones praecipiant, retexere duximus necessarium. In concilio Chalcedonensi ubi sexcenti triginta Patres [Col. 0696C] adfuerunt, capite 27, ita habetur: »Eos qui rapiunt puellas sub nomine simul habitandi, cooperantes, et conniventes raptoribus, decrevit sancta synodus, si quidem clerici sunt, decidant gradu proprio; si vero laici, anathematizentur.« Quibus verbis aperte datur intelligi, qualiter hujus mali auctores damnandi sint, quando participes et conniventes tanto anathemate feriuntur: et quod juxta canonicam auctoritatem ad conjugia legitima raptas sibi jure vindicare nullatenus possunt. De desponsatis vero puellis, et ab aliis raptis, ita in concilio Ancyrano capite 10, legitur: »Desponsatas puellas, et post ab aliis raptas, placuit erui, et eis reddi quibus ante fuerant desponsatae, etiam si eis a raptoribus vis illata constiterit.« Proinde statutum est a sancto conventu, ut raptor publica poenitentia mulctetur, raptae vero, si sponsus eam recipere noluerit, et ipsa ejusdem criminis consentiens non fuerit, licentia nubendi alii non negetur. Quod si et [Col. 0696D] illa consensit, simili sententiae subjaceat. Quod si post haec ei se jungere praesumpserit, utrique anathematizentur. Quid autem lex imperatorum de hujuscemodi raptoribus jubeat, in libro V, capite 239 scire volens reperiet. Item in libro VII, capite 247, de raptoribus viduarum vel virginum ita decernitur: »Sancitum est, ut raptores viduarum vel virginum ab Ecclesiae communione pellantur.« Item, de his qui rapiunt feminas, ut eas non habeant uxores, et quid de raptis agendum sit, ex eodem libro, capite 395. »Placuit, ut hi qui rapiunt feminas, vel furantur, aut seducunt, ut eas nullatenus habeant uxores, quamvis eis postmodum conveniat, et eas dotaverint, vel nuptialiter cum consensu parentum suorum acceperint. Si quis autem uxorem habere voluerit, canonice et legaliter eam accipiat et non rapiat. Qui vero eam rapuerit, vel furatus fuerit, aut seduxerit, nunquam eam uxorem habeat, sed propinquis suis eam legibus reddat, et in triplo bannum Dominicum [Col. 0697A] componat, et insuper canonice publicam poenitentiam gerat, ad quod omnes una voce clamaverunt, dicentes: Ista omnes tenere firmiter volumus, et in perpetuum ab omnibus conservari optamus.« Ergo decernimus et nos, secundum constitutionem antiquam, ut nullus occultas nuptias, aut raptum faciat, vel quam propinquus habuit ducat uxorem, sed dotatam, et a parentibus traditam, per benedictionem sacerdotum accipiat, qui vult uxorem, sicut in libro supradicto capite 179 (127) monetur his verbis: »Sancitum est, ut publicae nuptiae ab his qui nubere cupiunt fiant, quia saepe in nuptiis clam factis gravia peccata, tam in sponsis aliorum, quam in propinquis sive adulterinis conjugiis, et, quod pejus est dicere, consanguineis, accrescunt vel accumulantur. Ex his autem procreari solent caeci, claudi, gibbi, et lippi, sive alii turpibus maculis aspersi, et hoc ne deinceps fiat omnibus cavendum est. Sed prius conveniendus est [Col. 0697B] sacerdos, in cujus parochia nuptiae fieri debent, in ecclesia coram omni populo, et ibi inquirere una cum populo ipse sacerdos debet, si ejus propinqua sit, an non, aut alterius uxor, vel sponsa, vel adultera. Et si licita et honesta pariter omnia invenerint, tunc per consilium et benedictionem sacerdotis, et consultu aliorum hominum bonorum, eam sponsare et legitime dotare debet. Scribit namque de legitimo matrimonio beatus Augustinus ita: Talis esse debet quae uxor habenda est, ut secundum legem sit casta in virginitate, et dotata legitime, et a parentibus tradita sponso, et a paranymphis accipienda, et ita secundum legem, et Evangelium publicis nuptiis honestata, in conjugio licite sumenda, et omnibus diebus vitae suae, nisi ex consensu et causa vacandi Deo, nunquam propter hominem separanda, et si fornicata fuerit, et vir ejus voluerit, dimittenda, sed illa vivente, altera non ducenda, quia »adulteri regnum Dei non possidebunt (I Cor. VI):« et poenitentia illi accipienda. [Col. 0697C] Nolite vos, viri, habere uxores, quarum priores mariti vivunt, adulterina enim sunt ista conjugia. Et hoc, ut diximus, omnino providendum est, ne ejus sit propinqua, quia scriptum est: »Omnis homo ad proximam sanguinis sui non accedat, ut revelet turpitudinem ejus (Levit. XVIII).« Similiter scriptum est: »Cum uxore proximi tui non coibis, nec seminis ejus commistione maculaberis (Ibid.).« Et in decretalibus papae Gregorii legitur (GREG. II in synodo Romana I): Si quis diaconam, aut monacham, aut commatrem spiritualem, aut fratris uxorem, aut neptem, aut novercam, aut nurum suam, aut consobrinam, aut de propria cognatione, vel quam cognatus habuit duxerit uxorem, anathema sit: et responderunt omnes tertio, Anathema sit. Item: Si quis viduam rapuerit, vel furatus fuerit uxorem, vel consentientes ei, anathema sit. Et si quis virginem, nisi desponsaverit eam, rapuerit vel furatus fuerit, vel consentientes ei, anathema sit: et responderunt [Col. 0697D] omnes tertio, Anathema sit. Et alibi in canonibus praeceptum est, ut nemo usque ad affinitatis lineam, et propinquitatem sui sanguinis connubia ducat, neque virginibus, sine benedictione sacerdotis, quis nubere praesumat, oppido enim ista cavenda sunt ne fiant. Sed postquam ista omnia probata fuerint, et nihil impedierit, tunc si virgo fuerit, cum benedictione sacerdotis sicut in sacramentario continetur, et cum consilio multorum bonorum hominum, publice et non occulte ducenda est uxor, ut boni ab his filii Domino miserante procreentur, et non tales sicut superius dictum est. Item in libro VI, capitulo 419 (306). Si quis non aequo gradu, sed incestuoso ordine, cum iis personis, quibus a divinis regulis prohibitum est, se conjunxerit, usquequo post [dele post] poenitentiam sequestratione testentur, utrique communione priventur, et neque in palatio habere militiam, neque in foro agendarum causarum licentiam [Col. 0698A] habebunt. Nam si se quoquo modo praedicto incesto conjunxerint, episcopi, seu presbyteri, in quorum dioecesi vel pago actum fuerit regi vel judicibus scelus perpetratum denuntient, ut cum ipsis denuntiatum fuerit, ab eorum communione aut cohabitatione sequestrentur. Res autem eorum ad primos parentes, usque ad sequestrationem perveniant, sub ea conditione, ut antequam segregentur, per nullum ingenium, neque per parentes, neque per emptionem, neque per auctoritatem regiam, ad proprias perveniant facultates, nisi praefatum scelus sequestrationis separatione, et poenitentia fateantur. Item ex libro legum Theodosii III, capite 12 (Codex Theod. lib. III, tit. 12). Quod incesti non sint legitimi haeredes, sed infamia sint notatae utraeque personae. Quapropter iterum iterumque auctoritate ecclesiastica interdicimus, ut deinceps, sicut canones ecclesiastici prohibent, nullus Deo devotam virginem, nullus sub religionis habitu consistentem, [Col. 0698B] sive viduitatis continentiam professam, vel sui proximam generis, aut etiam de cujus admistione incestiva notam possit subire infamiae, illicito connubio, aut vi, aut consensu accipiat conjugem: quia nec verum poterit esse conjugium, quod a meliori proposito deducitur ad deterius, et sub falsi nominis culpa, incestiva pollutione et fornicationis immunditia perpetratur. Hoc vero nefas si agere cujuslibet gentis amodo homines sexus utriusque tentaverint, ab invicem omnimodis separati exsilio perpetuo relegentur. Item in libro VI, capite 412 (309). Scire vos convenit, quia blasphemiam Deo irrogat, qui cum Deo sacrata, vel cum velata femina se commaculat. Item capite 413 (310). Si clericus cum velata femina, vel cum Deo sacrata se maculaverit, proprio honore privetur. Item capite 414 (311). Sciendum est omnibus, quod Deo sacratarum feminarum corpora per votum propriae sponsionis, et verba sacerdotis Deo consecrata, templa esse Scripturarum testimoniis comprobantur: et ideo violatores earum [Col. 0698C] sacrilegi, ac juxta Apostolum filii perditionis esse noscuntur (I Cor. III).



CAPITULUM IX.

Sane quoniam haec pestis non tantum populares quoslibet, sive superioris, sive inferioris ordinis, occupat homines, verum, quod non sine nostro pudore, et cum maximo fatemur dolore, ecclesiasticas commaculat dignitates: in tantum ut ipsi quoque sacerdotes, qui ab aliis debuerant hujus putredinem morbi resecare, computrescant in stercore luxuriae: nec sua solum ignominiosa contenti perditione, bonorum etiam sacerdotum vitam sua laedant infami opinione, dum a saecularibus dicitur: Tales sunt sacerdotes ecclesiae: et sic dantes aliis offensionem vituperant ministerium sanctum, insuper et canonica sanctorum statuta violant Patrum, quibus interdicitur cum feminis accessus et frequentatio ac cohabitatio clericorum: cogimur et priorum quaedam [Col. 0698D] commemorare decreta Patrum, et contra nova recrudescentium semper genera morborum, nova quaerere experimenta medicamentorum. Unde nunc ea retexemus, quae de talibus a bonae memoriae praedecessore nostro Hincmaro praesule in conventu presbyterorum in metropoli civitate Rhemorum habito, dicto et scripto prolata sunt anno ab incarnatione Domini 852, hoc modo (HINCMARUS ad presbyteros, cap. 21. Hinc usque ad cap. X Hincmarus): »De accessu autem et frequentatione ac cohabitatione clericorum cum feminis, unde secundum sacros canones in omnibus synodis specialiter interdicimus, firmiter et expresse atque sollicite a nobis, et a comministris nostris est inquirendum. Sicut enim his qui Domini in carne adventum praecesserunt, et his qui subsequuntur, pro temporum ratione sunt sacramenta disparia: ad religionem tamen unius ejusdemque fidei et salutis recurrentia, et, ut scriptum est, »pertransibunt plurimi, et multiplex erit scientia [Col. 0699A] (Dan. XII),« per incrementa temporum, tam per seipsum, quam et per angelos in Veteri Testamento, in Novo autem similiter per se, et per doctores catholicos ac magistros Ecclesiae, qui et attestante propheta angeli nominantur (Malach. II), aucta est sublimitas et multiplicatio praeceptorum. Per se quidem Dominus in paradiso Adae, et post diluvium Noe mandata, et Abrahae de circumcisione dedit praeceptum, legem autem per angelos Moysi mediatori inter se et populum, ut ostendit apostolus. In Novo autem Testamento incarnatus per se, dicens: »Audistis quia dictum est: Diliges proximum tuum, et odio habebis inimicum tuum. Ego autem dico vobis, diligite inimicos vestros (Matth. V);« et: »Nisi abundaverit justitia vestra plusquam Scribarum et Pharisaeorum, non intrabitis in regnum coelorum (Ibidem);« et: »Dictum est antiquis: Qui occiderit, reus erit judicio (Ibidem),« etc.; et per sanctos suos, de quibus dictum est: »Non vos estis qui loquimini, sed Spiritus Patris vestri, qui [Col. 0699B] loquitur in vobis (Matth. X).« Per incrementa temporum virtutem castitatis excrescere, maxime autem apud ministros Ecclesiae docuit, decernens hoc modo per mysticam Nicaenam synodum (can. 3): »Interdixit per omnia magna synodus, non episcopo, non presbytero, non diacono, nec alicui omnino qui in clero est, licere subintroductam habere mulierem, nisi forte matrem, aut sororem, aut amitam, vel eas tantum personas quae suspiciones effugiunt.« Et inde lex a Christianis imperatoribus est promulgata hoc modo (Codex Theod. de episc. eccl. et cler. l. XLIV): »Quicunque clericatus utuntur officio, extranearum mulierum familiaritatem habere prohibentur: matrum, sororum, vel filiarum sibi solatia intra domum suam noverint tantum esse concessa.« Sed quia sub occasione istarum personarum aliae mulieres subintroduci coeperunt, sancti Africani canones decreverunt (concilium Afric. can. III), ut nec ipsi episcopi, aut presbyteri, soli habeant accessum [Col. 0699C] ad viduas, vel virgines, vel ad quascunque feminas: sed ubi aut clerici praesentes sint, aut graves aliqui Christiani. Unde, sicut beatus Gregorius ad ministros Ecclesiae Romanae scripsit (lib. VII, indict. 2, epist. 39), beatus Augustinus nec cum sorore habitare consenserit, dicens: Quae cum sorore mea sunt, sorores meae non sunt. Et ex hoc dicit sanctus Gregorius: »Docti ergo viri cautela, magna nobis debet esse instructio. Nam inhonestae [incautae] praesumptionis est, quod fortis pavet, minus validum non timere. Sapienter enim illicita subtrahit [superat], qui didicerit etiam non uti concessis.« Et quoniam tunc temporis, novella adhuc fide, de legitime conjugatis, atque a conjugio ad continentiam conversis, clerici fiebant, unde et Apostolus, si de conjugatis agendum erat, unius uxoris virum ad summum sacerdotium praecipit eligi (I Tim. III; Tit. I): hinc Christiani imperatores legem decreverunt, dicentes (Novella Justini 123, c. 29): »Presbyteris, et [Col. 0699D] diaconis, et subdiaconis, et aliis in clero scriptis, non habentibus uxores, secundum regulas divinas interdicimus et nos, mulierem habere in sua domo, excepta matre, et filia, et sorore, et aliis personis, quae omnem querelam effugiunt. Si quis autem adversus istam observationem mulierem in sua domo habuerit, quae potest suspicionem inferre turpitudinis, et ille a conclericis suis audierit quod cum tali muliere non debeat habitare, et noluerit eam sua domo repellere, vel accusatore emergente probatus fuerit inhoneste cum tali muliere versari: tunc episcopus, secundum ecclesiasticos canones, clero eum repellat, curiae civitatis, cujus clericus est, tradendum.« Et, ut sanctus Innocentius, et praedecessor ejus Siricius scribunt (INNOCENT. epist. 2, ad Victricium), si priscis temporibus sacerdotes Dei de templo anno vicis suae non discedebant, sicut de Zacharia legimus, nec domum suam omnino tangebant, quibus utique propter sobolis successionem [Col. 0700A] uxoris usus fuerat relaxatus, quia ex alia tribu, et praeter ex semine Aaron, ad sacerdotium nullus fuerat praeceptus accedere: quanto magis hi sacerdotes vel levitae pudicitiam servare debent, quibus vel sacerdotium, vel ministerium sine successione est, nec praeterit dies, qua vel a sacrificiis divinis, vel a baptismatis officio vacent? Nam si Paulus etiam laicis scribit, dicens: »Abstinete ad tempus, ut vacetis orationi (I Cor. VII):« multo magis sacerdotes quibus orandi et sacrificandi juge officium est, semper debebunt ab ejusmodi consortio abstinere. Qui si contaminatus fuerit a carnali concupiscentia, quo pudore vel sacrificare forsitan usurpabit? aut qua conscientia, quove merito exaudiri se credit, cum dictum sit: »Omnia munda mundis, coinquinatis autem et infidelibus nihil mundum? (Tit. I).« Et ne quis dicat, Si habito cum mulieribus, sufficit mihi conscientia mea dicente Apostolo: »Gloria mea haec, testimonium conscientiae nostrae (II Cor. I):« attendat quod [Col. 0700B] item idem dicit Apostolus, per quem, ut ipse fatetur, veraciter loquitur Christus: »Providentes bona non solum coram Deo, sed etiam coram hominibus (Rom. XII).« Quoniam, Augustino docente, sanctorum, quibus Dominus dicit, »Sancti estote,« conversatio non solum sancta, sed debet esse et cauta: ne forte cum mala non sit per lasciviam, sit mala per negligentiam. Et item Apostolus praecipit: »Ut sine offensione omnibus simus (I Cor. X): nemini dantes ullam offensionem, ut non vituperetur ministerium nostrum (II Cor. VI).« Et: »Ne pereat in nostra conscientia frater, propter quem Christus mortuus est. Sic« inquiens, »peccantes in fratres, et percutientes conscientiam eorum infirmam, in Christum peccatis (I Cor. VIII).« Et ideo repleti Spiritu sancto statuerunt sancti patres nostri, ut ministri altaris mulieribus non cohabitent, neque subintroducant secum mulieres: ne vel concupiscentia urant, vel consensu [Col. 0700C] pessimo polluant, et ne vel mala suspicione infirmorum conscientias maculent. Proinde de concubitu presbyterorum cum feminis, per parochianos, vel vicinos cujuscunque presbyteri, inquirere non laboramus. Abolita est quippe vetus haeresis, quae Cynica, id est canina, propter impudicitiam fuerat appellata, dicens concubitum esse naturalem, et ob id agendum sine verecundia publice, cum legamus primos homines post peccatum inobedientiae sensisse concupiscentiam in membris genitalibus, et a mutuis conspectibus contexisse. Nam licet humanae mentis caecitas in operatione turpitudinis, divinis et angelicis atque sanctorum qui in coelis sunt oculis abscondi non possit: tamen etiam quilibet rusticanus concumbens, et cum propria conjuge, prout potest plurimorum devitat aspectus: quanto magis presbyter, si sensum hominis habet, malum agens curabit abscondere, propter quod patefactum scit se non solum ecclesiasticum gradum [Col. 0700D] amittere, sed et sua quaelibet in saeculo perdere? Non igitur de hoc inverecunde quaerimus, quod et Apostolus non nudo, sed velato nomine, loquens apud legitime conjugatos, statuit appellare, dicens: »Iterum revertimini in id ipsum (I Cor. VII).« Et: »Ne quis circumveniat in negotio fratrem suum (I Thess. IV).« Tantummodo autem de accessu et frequentatione, ac cohabitatione presbyterorum contra canonicum interdictum cum feminis, per tales homines inquiremus, sicut sancti Africani canones jubent (Conc. Afric., can. 96, 98), id est, quos publicae leges ad accusationem, vel ad testimonium recipiunt, sive in mallo, sive in audientia. Qui testes, ad exemplum Danielis, et sicut leges praecipiunt, examinabuntur. Et si quiscunque presbyter, non solum in nostra parochia, sed in nostra dioecesi, confessus, vel legali ac regulari judicio fuerit convictus de cohabitatione, vel frequentatione, sive accessu cum feminis contra canones, dicente Apostolo: »Si quis non [Col. 0701A] obedierit verbo nostro, sive per verbum, sive per epistolam, hunc notate, et nolite commisceri cum eo (II Thess. III):« modis omnibus, secundum decreta beati Gregorii, sine gradus sui restitutione deponetur, juxta capitulum magni Leonis papae quo dicit (ep. 1. episcopis per Campaniam): »Haec itaque admonitio nostra denuntiat, quod si quis fratrum contra haec constituta venire tentaverit, et prohibita fuerit ausus admittere, a suo se noverit officio submovendum, nec communionis nostrae futurum esse consortem, qui socius esse noluit disciplinae. Ne quid vero sit, quod praetermissum a nobis forte credatur, omnia decretalia constituta tam beatae recordationis Innocentii, quam omnium decessorum nostrorum, quae de ecclesiasticis ordinibus et canonum promulgata sunt disciplinis, ita a vestra dilectione custodiri debere mandamus, ut, si quis in illa commiserit, veniam deinceps sibi noverit denegari.«

»Nam et beatus Augustinus suo archiepiscopo de Abundantio presbytero suae parochiae ita scripsit [Col. 0701B] (epist. 216): »Qui cum non ambularet vias servorum Dei, non bonam famam habere coepit. Qua ego conterritus, non tamen temere aliquid credens, sed plane sollicitior factus, operam dedi, si quomodo possem ad aliqua malae conversationis ejus certa pervenire indicia. Ac primo comperi eum pecuniam cujusdam rusticani de vino apud se commendato intervertisse, ita ut nullam inde posset probabilem rationem reddere. Deinde convictus, atque confessus est, cum secum nullum clericum haberet, apud quamdam malae famae mulierem prandisse et coenasse, et in vicinia, et in eadem domo mansisse. Nam quae negavit Deo dimisi: quae occultare permissus non est judicavi.« Propterea, sicut Gregorius decrevit, per idoneos, ut praemisimus, testes, sacramento inquiretur de malae famae presbytero: et qui proinde jurabunt, hoc modo jurent: De hoc quod me interrogatis de isto presbytero quid inde sciam, me sciente nec mendacium tibi dicam, nec veritatem [Col. 0701C] reticebo, sic me Deus adjuvet, et isti sancti Dei. Post istud sacramentum, interrogari debet hoc modo: Sancti canones praecipiunt ut presbyter talem accessum et frequentationem ac cohabitationem cum feminis non habeat, unde mala suspicio, et inconveniens sacerdoti fama possit exire. Propterea dic mihi, si vidisti, aut pro certo scis, talem accessum vel frequentiam aut cohabitationem habere feminas cum isto presbytero, unde mala suspicio esse possit, et mala fama possit exire, illo sacramento quod modo jurasti, ut veritatem inde non reticeas, et mendacium inde non dicas. Exceptis accusatoribus, septem sint testes idonei, qui inde veritatem per sacramentum dicant, ex quibus sex jurent, et septimus, si conditio vel qualitas personae permittit, ad judicium exeat quod illi sex veritatem inde per sacramentum dixerunt: quia multi jam deprehensi apud nos habentur, quoniam pretio conducti se perjuraverunt. Et si hoc modo presbyter convictus [Col. 0701D] fuerit de inconvenienti cohabitatione cum feminis, deponetur, sicut Zosimus papa decrevit, dicens (epist. ad Hesychium, cap. 2): »Sciat quisquis hoc postposita Patrum et apostolicae Sedis auctoritate, neglexerit, a nobis districtius vindicandum, ut loci sui minime dubitet sibi non constare rationem, si hoc putat post tot prohibitiones impune posse tentari. Contumeliae enim studio fit, quidquid interdictum toties usurpatur.« In lege est statutum, quod et in Evangelio est confirmatum, ut in ore duorum vel trium testium stet omne verbum (Matth. XVIII): et Apostolus Timotheo praecipit (I Tim. V), in cujus persona, ut Leo dicit, omnium Christi sacerdotum numerum erudivit, ut accusatio adversus presbyterum non recipiatur, nisi sub duobus vel tribus testibus. Et sacrum Nicaenum concilium, neophytum episcopum a duobus vel tribus testibus redargutum a clero abstinere praecipit (Can. II). Sed quia in historia Susannae (Dan. XIII) duos testes, qui [Col. 0702A] idonei videbantur; et in historia Nabutae (III Reg. XXI), verum et in historia passionis Domini (Matth. XXVI) duos testes dixisse falsum testimonium legimus: quoniam Christus Dei virtus et Dei sapientia dicit: »Per me conditores legum justa decernunt (Prov. IX),« etc., et sanctus Gregorius frequenter in epistolis suis causam ministrorum ecclesiasticorum legaliter et regulariter praecipit definiri: et sanctus Augustinus exponens sententiam Apostoli (In libro de poenitent.), »Si quis fratrer nominatur fornicator (II Cor. V),« etc., dicit: Noluit Apostolus hominem ab homine judicari ex arbitrio suspicionis, vel etiam extraordinario usurpato judicio, sed potius ex lege Dei, secundum ordinem Ecclesiae, sive ultro confessum, sive accusatum, atque convictum: eam nominationem volens intelligi, quae fit in quemquam, cum sententia ordine judiciario, atque cum integritate profertur. Nam si nominatio sola sufficit, multi damnandi sunt innocentes: quia saepe falso in quoquam crimen nominatur. In accusatione presbyterorum, [Col. 0702B] de numero testium idoneorum auctoritatem legum sequendam vidimus, ut septem scilicet testes idonei, ut supra diximus, requirantur: et, si ratio vel causa coegerit, quatuordecim vel viginti et unus testes quaerantur, ut veritas patefacta monstretur. (HINCMARUS, ibid., c. 23). Si autem mala fama ex verisimilitudine per parochiam de presbytero exierit, et accusatores atque testes legales defuerint, ne infirmorum corda de mala fama presbyteri percutiantur, et ne vituperetur ministerium nostrum, neque securiores presbyteri existentes licentius in peccatum labantur, secundum decretum Gregorii junioris (epist. 9) sit jusjurandum in medio, et habeat malae famae presbyter in sacramento purgationis suae eum testem, quem habebit et judicem. (HINCMARUS, ibid., cap. 24.) Et quoniam legimus in epistolis beati Gregorii saepe infamatum sacerdotem in purgatione suae famae tantum jusjurandum praebuisse, et legalis atque apostolica et canonica auctoritas, trium testium [Col. 0702C] testimonium recipit ad condemnationem, non ab re videtur si recipiatur ad purgationem. In historia quoque sacra, et in epistola beati Gregorii, legimus beatum Petrum apostolorum primum, cum a fidelibus reprehensus fuit, cur ad gentes intrasset, humili eos ratione placasse, atque in causa reprehensionis suae etiam testes adhibuisse, dicens: »Venerunt autem mecum, et sex fratres isti (Act. II),« et Carthaginenses canones decernunt (Conc. Carthag., cap. 20), ut si presbyteri vel diaconi fuerint accusati, adjuncto sibi ex vicinis locis proprius episcopus legitimo numero collegarum, id est una secum in presbyteri nomine sex, in diaconi tres, ipsorum causam discutiant. Auctoritati convenire dicimus, ut si presbyter infamatus fuerit, et accusatores vel testes idonei defuerint, secundum qualitatem ac quantitatem causae atque personae, et utilitatem ac sanctionem cordium infirmorum, aut singulis, aut cum aliis duobus testibus, aut cum aliis sex testibus, [Col. 0702D] seipsum sacramento a mala opinione purget. Et non est contrarium decretum Gregorii junioris, si plures testes ad purgationem infamati presbyteri requirantur: quia scribens idem pontifex ad Bonifacium Moguntinum episcopum per Denualdum presbyterum dicit, ut si probari idoneis testibus presbyter infamatus nequiverit, sit jusjurandum in medio: et non definivit, utrum ipse solus an cum aliis juret. (HINCMARUS, ibid., cap. 25.) Et quoniam, ut scriptum est (Job IV), et in angelis reperta est nequitia; et teste Malachia propheta (Malach. II), atque evangelista Joanne (Apoc. I), sacerdotes angeli appellantur; et experti sumus quosdam ad invicem conspirasse, ut se mutuo in sua purgatione adjuvarent, sed revera nocerent, sicut et presbyteri pleni iniqua cogitatione adversus Susannam conspiraverunt (Dan. XV): non incongruum videtur, ut cum credibili misso episcopi, presbyteri, qui in purgatione infamati sacerdotis, et una cum eo, ad jusjurandum [Col. 0703A] se optulerint, talem examinationem per advocatum infamati presbyteri recipiant, ut in sacramento se Deo non perdant, sicut quosdam hinc jam revictos comperimus. (HINCMARUS, ibid., cap. 26.) Quia vero, ut sanctus Augustinus dicit, nova morborum genera nova quaerere cogunt experimenta: haec, praefatis auctoribus instructi, non praejudicantes, si quae sunt, sanius intelligentium sententiis, hoc modo agenda vidimus, quatenus et presbyteros a luxuriae praecipitio revocare, et toties repetitam canonum prohibitionem a praevaricatoribus quoquo modo possimus evindicare, et nos de dissoluta correptione non judicemur, sicut Heli sacerdos damnatus est, quia filios suos segnius ac levius quam debuerat corripuerat, et ipse et filii ejus perierunt (I Reg. II). Quia, ut Leo dicit (epist. 3, ad Januar.), »inferiorum ordinum culpae ad nullos magis referendae sunt, quam ad desides negligentesque rectores, qui multam saepe nutriunt pestilentiam, dum necessariam dissimulant adhibere medicinam.« Et sanctus Gregorius [Col. 0703B] dicit: »Qui non corrigit resecanda, committit.« Et item Leo scribens ad Januarium episcopum, singulis nobis dicit: »Non autem dubitet dilectio tua, nos si, quod non arbitramur, neglecta fuerint quae pro custodia canonum, et pro fidei integritate decernimus, vehementius commovendos.« Quia, ut Hilarus papa dicit: Non minus in sanctarum traditionum delinquitur sanctiones, quam in ipsius Domini injuriam prosilitur. Qualiter autem his agendum sit, qui per contemptum in sanctarum traditionum sanctiones delinquunt, vel in ipsius Domini injuriam prosiliunt, sanctus Leo ad Rusticum episcopum decernit hujusmodi inquiens: »Lapsis ad promerendam misericordiam Dei privata est expetenda secessio, ubi illis satisfactio, si fuerit digna, sit etiam fructuosa. A qua discretionis regula Spiritu sancto promulgata non licet nobis quacunque pietate indebita declinare: quia etsi debetur compassio proximis, rectitudo tamen debetur vitiis.« [Col. 0703C] Unde sancta Scriptura simplicitati rectitudinem semper conjungit, quia simplicitas sine rectitudine fatuitas est. Simplicitas igitur erga vitia, sicut catholici doctores dicunt, dissoluta et stulta est; et rectitudo erga proximos, sine pietatis simplicitate, austera existit et dura.«



CAPITULUM X.

Omni fidelium ordini denuntiamus, cavendos esse summopere libidinis aestus, Domino per Evangelium praecipiente: »Sint lumbi vestri praecincti (Luc. XII).« Denique cum oporteat nos contra reliqua vitia omni virtute resistere, contra libidinem non tam expedit repugnare quam fugere. Unde et apostolus Paulus praecipit dicens: »Fugite fornicationem. Omne peccatum, quodcunque fecerit homo, extra corpus est: qui autem fornicatur, in corpus suum peccat (I Cor. VI);« et iterum: »Fornicatores et adulteros judicabit Deus (Hebr. XIII);« et cum ibidem dicat Apostolus: »Templum Dei sanctum est, [Col. 0703D] quod estis vos (I Cor. III):« itemque: »Empti estis pretio magno, glorificate et portate Deum in corpore vestro (I Cor. VI):« absit ut brevi oblectatione miserae carnis tollentes membra Christi, faciamus ea membra meretricis. Luxuria nempe carnis, cum Deo sit odibilis, ideo bonis omnibus est notabilis, quoniam statim per seipsam est turpis. Cujus prima tela sunt oculorum, secunda verborum; sed qui non rapitur oculis, potest resistere verbis, et qui delectationem refrenat libidinosae suggestionis, non transit ad consensum libidinis. Convalescit vero luxuria opulis, exardescit saturitate nimia ventris, perfodit animam stimulo ebrietatis. Inter delicias namque pudicitia servatur difficile. Denique saturitas cibi et potus mentem ad lusum, carnem movet ad luxum. Nec ideo tanquam sint deliciae potentum, minor debet esse cautela pauperum: quoniam et in serico, et in pannis, exercet libido jus suae potestatis: nec [Col. 0704A] timet purpuram regum, nec spernit squalorem mendicantium. Haec, cum vitam animae perimat, et cor auferat, caecitatem quoque menti ingerit, ipsum etiam corpus cito debilitat, fractumque in miseram celeriter senectutem praecipitat, et nisi solius Dei miserantis pietas manum benignissimae extendens clementiae, jacentem sublevet, et antequam mors veniat, resipiscere faciat, in infernum hominem mergit, et in poenas tartari pertrahit. Vae denique illi, qui tunc habuerit terminum luxuriae quando et vitae. Idcirco nobis necessarium omnimodis est obtemperare salubri consilio Scripturae monentis: »Post concupiscentias tuas non eas, et a voluntate tua avertere (Eccli. XVIII);« et iterum: »Mortificate membra vestra, quae sunt super terram, fornicationem, et immunditiam, et concupiscentiam malam (Colos. III),« etc. Hoc omni gradui, omni ordini, et utrique obtestamur sexui, putridam prorsus fugere luxuriam, et succinctis lumbis castitatis tenere virtutem: scientes pro certo verissimam esse vocem [Col. 0704B] apostolicam, quae inter caetera terribiliter clamat: »Neque fornicarii, neque adulteri, neque molles, neque masculorum concubitores regnum Dei possidebunt (I Cor. VI).«



CAPITULUM XI.

Inter caetera quoque admonitionis nostrae officia videtur nobis illud satis necessarium esse, quatenus nefanda cohibeantur perjuria, non solum quae alicujus factionis fiunt commento, vel fallendi aliosque decipiendi studio, sed et ea quae ex ipsa prava consuetudine jam veluti inolita pene per singula admittuntur verba ab eis quibus aeque falsa constat jurare ut vera. Cum, si forte propter eos, qui pigri sunt ad credendum, neque moventur ad fidem verbi, qui et in hoc graviter delinquunt, quod sibi loquentes jurare cogunt, necesse fuerit proferre jusjurandum, hos comites habere debeat jusjurandum, veritatem, judicium, et justitiam, dicente Domino [Col. 0704C] per prophetam Jeremiam: »Et jurabis, vivit Dominus, in veritate, et in judicio, et in justitia (Jer. IV).« Si enim ista defuerint, nequaquam erit juramentum, sed perjurium. Et vetus quidem lex jurare concessit, pejerare prohibuit: »Non assumes, inquit, nomen Domini Dei tui in vanum: nec enim insontem habebit Dominus eum, qui assumpserit nomen Domini Dei sui frustra (Exod. X).« Quo mandato altius intellecto, dum sciamus nobis praecipi, ne Christum Dei Patris Filium existimemus esse creaturam, dicentes eum simplicem hominem, et honore divinitatis privantes: ad simplicem tamen sensum, ille nomen Dei sui in vanum assumit, qui in qualibet frivola re, et in dolo jurans proximo suo, aliquando in causa non necessaria, vel in verbo otioso, nomen sanctum ejus in tali vanitate assumere non pavescit. In Novo autem Testamento ipse Dominus dicit: »Audistis, quia dictum est antiquis: Non perjurabis. Ego autem dico vobis, non jurare omnino (Matth. V),« etc. Ergo evangelica veritas non recipit juramentum, [Col. 0704D] cum omnis sermo fidelis pro jurejurando sit. Sunt quoque multi qui assidue faciunt jurare, sed et non timent perjurare per Deum et omnes sanctos: quidam per corpora sanctorum, per animam vel suam, vel matris aut patris, aut alicujus chari sui, parvipendentes suae ipsius animae, suorumque salutem: quidam per totum jurant mundum, contemnentes illud Dominicum praeceptum: »Nolite jurare, neque per coelum, neque per terram (Ibidem),« etc.; qui enim jurat in coelo, jurat in throno Dei, et in eo qui sedet super eum. Qui vult ergo cavere crimen perjurii, non teneat usum jurandi, dicente Scriptura: »Jurationi non assuescat os tuum. (Eccli. XXIX);« et item: »Vir multum jurans replebitur iniquitate, et non discedet a domo illius plaga (Ibid.).« Inde Isidorus episcopus dicit (lib. II Sentent., cap. 31): »Sicut mentiri non potest qui non loquitur, sic perjurare non poterit, qui jurare non appetit. Nunquam [Col. 0705A] ergo juret, qui peccare timet.« Quid vero de his dicendum est, qui, ut alios fallant, mentiuntur, vel quacunque verborum arte se potius quam alium decipiendo perjurant. Dominus namque, qui testis est conscientiae, ita hoc accipit, sicut ille cui juratur intelligit. Unde sanctus Augustinus ait: Perjuri non sunt, qui verbis non servatis, illud quod ab eis, cum jurarent, exspectatum est, impleverunt: et perjuri sunt, qui etiam servatis verbis, exspectationem eorum quibus juratum est decipiunt. Hi miseri heu quantis rei tenentur criminibus, praevaricatores totius sacrae legis veteris et novae proditi, quia loquuntur mendacium, quia assumunt nomen Dei sui in vanum, quia proximum dolo capiunt, insuper et perjurant. Tales, nisi condignam egerint poenitentiam adhuc in vivis corporibus mortuas gestare videntur miseras animas. Qua de re a Christianis quoque regibus de sacramentis leviter non jurandis ita statutum est libro V, capite 349 (197): »Volumus ut [Col. 0705B] sacramenta cito non fiant: sed unusquisque judex prius causam veraciter cognoscat, ut eum veritas latere non possit, ne facile ad sacramentum veniant.« Item de perjuriis cavendis, ex lib. V, cap. 276: »Praecipimus, ut perjuria caveantur, nec admittantur testes ad sacramentum antequam discutiantur.« Et infra: »Si quis convictus fuerit perjurii, perdat manum, aut redimat.« Itaque cum propter cavendum perjurium necesse sit, si forte contigerit servare jusjurandum: illud tamen volumus omnibus esse notum, quoddam juramentum nullo modo a Christianis observandum: videlicet quo malum aliquod incaute, vel etiam scienter, jurando promittitur, velut si quispiam adulterae perpetuam cum ea permanendi fidem polliceatur; aut, si quis, ne ad pacem redeat, vel ut aliquod flagitium committat, se sacramento constrinxerit. Tolerabilius est denique, non implere sacramentum, quam in illud quod male spopondit permanere, vel quod decrevit perficere flagitium. Et ne forte quis dicat, aut perjurium a [Col. 0705C] nobis suaderi, aut hoc nullum vel parvum esse putetur: quid de talibus Ilerdense statuat concilium capite 74 commemoretur: »Qui sacramento se obligaverit, ut litigans cum quolibet ad pacem nullo modo redeat, pro perjurio uno anno a communione corporis et sanguinis Domini segregetur, reatum suum eleemosynis et fletibus, et quantis potuerit jejuniis absolvat. Ad charitatem vero, quae operit multitudinem peccatorum, celeriter venire festinet.«



CAPITULUM XII.

Quia vero de discordantibus, iracundis, et litigiosis sermo nobis est, haec quoque vitia quantum sint animae nociva, quantumque omnibus Christianis cavenda, paucis demonstrare verbis necessarium duximus. Dominus in Evangelio ait: »Vae mundo a scandalis; necesse est enim, ut veniant scandala: verumtamen vae homini per quem scandalum venit (Matth. XVIII).« Cum enim necesse sit, ut [Col. 0705D] beatus dicit Hieronymus, in isto mundo fieri scandala, et unusquisque suo vitio scandalis pateat: vae tamen ei homini, qui quod necesse est ut in mundo fiat, vitio suo facit ut per se fiat. Hinc Salomon: »Homo perversus suscitat lites, et verbosus separat principes (Prov. XVI).« Item: »Semper jurgia quaerit malus: angelus autem crudelis mittetur contra eum (Prov. XVII).« Angelus crudelis immundus est spiritus, qui a Domino contra peccantes et jurgia quaerentes mittitur, ut eos, vel in praesenti affligat, vel etiam post mortem ad interitum rapiat. Item Salomon: »Vir iracundus provocat rixas: qui autem patiens est, mitigat suscitatas (Prov. XV).« Item: »Qui meditatur discordias, diligit rixas (Prov. XVII).« Cum talibus certe Deus non est: quoniam attestante Paulo apostolo: »Non est Deus dissensionis, sed pacis (I Cor. XIV).« In pace autem vocavit nos Deus. Hinc suavis doctor Ecclesiae Gregorius: Deus in unitate est, et illi ejus merentur gratiam habere, [Col. 0706A] qui se ab invicem per sectarum scandala non dividunt. Et Dominus in Evangelio: »Si offers munus tuum ad altare, et ibi recordatus fueris quia frater tuus habet aliquid adversum te, relinque ibi munus tuum ante altare, et vade, prius reconciliare fratri tuo (Matth. V).« Unde supradictus doctor ostendens quam gravis sit culpa discordiae, dicit: Munus a Deo non accipitur, nisi ante discordia ab animo pellatur. De iracundis quoque Dominus dicit: »Omnis qui irascitur fratri suo reus erit judicio (Ibidem).« Hinc Jacobus: »Ira viri justitiam Dei non operatur (Jac. I);« et Paulus apostolus nos admonet, dicens: »Sol non occidat super iracundiam vestram (Ephes. IV);« et Salomon: »Ne velox sis ad irascendum, quia ira in sinu stulti requiescit (Eccl. VII).« Item: »Spiritum ad irascendum facilem quis poterit sustinere? (Prov. XVIII.)« Itemque: »Ira non habet misericordiam, nec erumpens furor: et impetum concitati ferre quis poterit (Prov. XVII)?« [Col. 0706B] Ergo cohibenda est iracundia, pellenda discordia, refrenanda est rixa, ut non solum nostro vitio non provocemus quemquam, sed ut provocati, et graviter laesi, juxta Pauli vocem, simus cum patientia supportantes invicem, et donantes nobismetipsis, si quis adversus aliquem habet querelam. Sicut Deus in Christo donavit nobis, ita et nos dimittamus invicem quod debetur nobis, ut dimittatur quod debetur a nobis (Coloss. III). Tale quippe pactum cum Deo facimus in oratione, dicendo: »Dimitte nobis debita nostra, sicut et nos dimittimus debitoribus nostris (Luc. II).« Unde summopere cavendum est omnibus nobis. Qui enim non dimittit ei qui sibi facit injuriam, hoc petendo non pro se facit orationem, sed superinducit maledictionem: et frustra sibi Deum propitium fieri quaerit, qui placari proximo negligit. Et quia tales ab eo qui pax est separati sunt, jure et ab Ecclesia separantur, nisi inimicitias deposuerint, decernente concilio Agathensi hoc modo capite 31 (3): Placuit etiam, ut sicut plerumque [Col. 0706C] fit, quicunque odio, aut longinqua inter se lite dissenserint, et ad pacem revocari diutina intentione nequiverint, a civitatis primitus sacerdotibus redarguantur. Qui si inimicitias deponere perniciosa intentione noluerint, de Ecclesiae coetu justissima excommunicatione pellantur. Et in concilio Carthaginensi (IV) statutum est capite 93: Oblationes dissidentium fratrum neque in gazophylacio recipiantur. Quorum igitur obligatio in praesentis Ecclesiae non recipitur sacrario, horum procul dubio animae a coelestis sacrarii, scilicet regni Dei, repelluntur consortio.



CAPITULUM XIII.

Ideo tantopere compescendam monemus discordiam, et iram cum litigio, quia ex eis odibilem Deo et ejus dilectoribus scimus procreari sobolem, nefandum scilicet homicidium: quod crimen, quam grave sit, et quanta illud commitentur infausta, [Col. 0706D] omnibus sanum sapientibus patet. Cujus miseram originem idcirco altius repetere, et cunctis libet propalare, ut, dum omnes mortiferam ejus cognoverint esse radicem, aut nullo modo, si fieri potest, eam contingant, aut si forte, ut assolet, se ingesserit, mox primo attactu ejus amarissimum virus a labiis, antequam inficiantur, submoveant. Igitur cum protoplasti, qui ea naturae qualitate creati fuerant, ut immortalitatis ac mortis capaces essent, post primae praevaricationis reatum, non mori propria voluntate perdito, et posse mori jam non sponte retento, vel, ut ita dicamus, non posse non mori sibi acquisito, ita fuissent morte multati, ut etiam quidquid ex eorum stirpe esset exortum, eadem teneretur poena obnoxium, et quod illis propter peccatum successit poenaliter, in ex eis nascentibus sequeretur naturaliter: non tamen hic serpentina antiqui hostis quievit invidia, sed quae vetito se infuderat pomo, ut dulcesceret faucibus parentum, [Col. 0707A] in sequentem transfusa propaginem, ad intima transiit praecordia. filiorum. Et licet ipsa agente mors taliter intraverit in orbem terrarum, parum tamen sibi fecisse visa est, si jam mortales pateretur debitae mortis exspectare terminum. Unde, quod dictu lugubre est, in tantum se dilatando, et primae conditionis innocentiam persequendo effudit, ut nec illi, qui primi in terra editi sunt, germani fratres pacem inter se et concordiam habere possent, sed cum adhuc soli cum parentibus totius orbis domini existerint, alter alterum invidendo occiderit, et praeoccupato sibi debiti finis articulo, ante supremas maturae metas vitae, eum in terram suam redire coegerit. Cumque Deus illum sub maledicto redactum septupla pro tanto facinore ultione damnasset, ut et ipse usque ad septimam generationem fratricidii et invidiae suae vagus profugusque poenas lueret, et progenies ejus in septima similiter generatione maledictioni subjaceret: cumque demum secundum [Col. 0707B] homicidam Lamech, ut addito jam interdicti et maledictione multati sceleris crimine, sic addita multiplici vindicta, septuagies septies juxta interpretationem sui nominis percussisset: non sic quidem semel corruptus sensus, et avito infecta veneno humani cordis cogitatio, quae ipso dicente Domino, in malum prona sunt ab adolescentia sua (Genes. XIII), timore saltem poenali ab impietate coepta potuit refrenari: sed quo magis humani generis crevit propago, eo amplius non solum crudelium homicidiorum, sed et omnium scelerum concrevit magnitudo, ab invidia diaboli sumpto principio, dum illum imitantur qui sunt ex parte ejus. Quapropter quod divino nequaquam cohibebatur timore, necessario legis, et veteris, et novae, et ecclesiasticae, et saecularis, prohiberi, et post prohibita perpetratum jure puniri, debuit animadversione. Ideo de insanis homicidiorum patratoribus quid sancitum sit antiquitus ex parte retexamus. In Decalogo legis veteris Dominus per Moysen praecipit: »Non occides (Exod. XX).« [Col. 0707C] Item: »Qui percusserit hominem, et occiderit, morte moriatur (Exod. XXI).« In Evangelio vero Dominus per seipsum dicit: »Audistis quia dictum est antiquis, Non occides, qui autem occiderit reus erit judicio (Matth. V).« Ubi dum ira penitus tollitur, quis homicidii locus relinquitur? Dum enim jubemur verberanti alteram praebere maxillam, inimicos quoque diligere, ac pro persequentibus orare omnis non dicam homicidii, sed et ejus, ex qua nascitur, irae videlicet occasio aufertur. Qui vero, et quales, cujusque filii sint, et cujus opera faciant homicidae, Dominus loquens ad Judaeos manifestat, cum dicit: »Quaeritis me interficere, quia sermo non capit in vobis (Joan. VIII).« Ac si diceret, Non capit cor vestrum, quia non recipitur a corde vestro. Si enim caperetur, caperet: caperet autem ad salutem, non ad perniciem. Item: »Vos quae vidistis apud patrem vestrum, facitis (Ibidem).« Qualia denique sunt, quae apud patrem suum viderunt, in [Col. 0707D] consequentibus aperit, cum quis sit ille illorum pater patenter ostendit: ille videlicet quem imitati, non a quo sunt creati. Item: »Vos facitis opera patris vestri (Ibidem).« Cumque illi, sicut et adhuc quidam miseri, nomine Christiani, opere vero diabolici, gloriarentur de paternitate unius Dei, dicentes: »Nos inquit, ex fornicatione non sumus nati: unum patrem habemus Deum (Ibidem): »audierunt: »Si Deus pater vester esset, diligeretis utique me (Ibidem).« Ac si diceret, Dicitis Deum patrem, agnoscite me vel fratrem. Utinam audiamus hoc nos Christiani, quod audire noluerunt Judaei: ut si vere volumus de gratia, paternitatis coelestis Patris gloriari, et adoptivi ejus esse filii, diligamus ex toto corde fratrem nostrum Dominum Jesum Christum, verum et proprium Filium Dei: diligamus et proximos nostros, secundum ejus imperium, sicut nosmetipsos: cognoscamus vocem loquelae ejus, sicut propriae oves ipsius: ne exprobret nobis quod dixit [Col. 0708A] Judaeis: »Quare, inquit, loquelam meam non cognoscitis? quia non potestis audire sermonem (Ibidem);« et hoc unde? »Vos, inquit, ex patre diabolo estis, et desideria patris vestri facere vultis (Ibidem).« Et quasi interrogaretur, quae sunt illius desideria: »Ille, ait, homicida erat ab initio, et in veritate non stetit.« »Homicida, inquit, erat ab initio,« utique in primo homine. Ex illo ille homicida, ex quo fieri potuit homicidium; invidit enim primo homini, et occidit hominem. Ergo qui illum imitando talia faciunt, vel facere desiderant, ejus utique filii sunt: et cum tali patre, nisi cito resipuerint, haereditabunt poena ignis aeterni, qui paratus est illi, et angelis ejus, et filiis ejus. Et quia se locus impraesentiarum obtulit, ut de mendacibus quid loquamur, audiamus ipsum Dominum ostendentem nobis quis pater mendacii et mendacium hominum habeatur. Cum enim dixisset de diabolo: »Ille homicida erat ab initio,« addidit unde: »Et [Col. 0708B] in veritate, inquit, non stetit, quia veritas non est in eo. Cum loquitur mendacium, ex propriis loquitur, qui mendax est, et pater ejus,« id est pater mendacii sui quod ipse genuit, quia a nemine illud audivit. Nam quisquis homo ab alio mendacium accipit, et dicit, mendax est, sed pater ejus non est. Mendaces igitur apud patrem suum diabolum vident et audiunt quod loquitur, id est mendacium, quod ex se natum idcirco docet proferri ore hominum, ut eorum animas per ipsum prolatum interficiat mendacium, attestante nimirum Scriptura: »Os quod mentitur, occidit animam (Sap. I),« et omnibus mendacibus pars illorum erit in stagno ignis ardentis sulphure. Propter quod omnes admonet apostolus Paulus: »Nolite, inquit, mentiri invicem (Coloss. III).« Itemque: »Deponentes mendacium, loquimini veritatem unusquisque cum proximo suo (Ephes. IV).« Et Salomon: »Abominatio Domino est lingua mendacii: qui autem fideliter agunt placent ei (Prov. XII).« Et iterum: »Liberat animas testis fidelis: [Col. 0708C] profert mendacia versipellis (Prov. XIV).« Item: »Qui quod novit loquitur, judex justitiae est: qui autem mentitur, testis est fraudulentus (Prov. XII).« Hinc Jesus filius Sirach: »Noli, inquit, velle mentiri omne mendacium (Eccli. VII).« Cum enim, ut beatus pater Augustinus dicit, octo sint genera mendacii, nullo eorum a perfectis viris mentiendum est. Unde Isidorus: Summopere cavendum est omne mendacium, et item: Omne genus mendacii summopere fuge. Omne enim quod a veritate discordat, iniquitas est. Esto in verbo verax, neminem mentiendo fallas, non aliud loquaris, et aliud facias; non aliud dicas, et aliud in animo teneas. Et in epistola Callisti papae: Nihil mali vult qui fidelis est. Si quis fidelis est, videat ne falso loquatur, aut cuiquam insidias ponat. Dicit psalmus: »Perdes omnes qui loquuntur mendacium (Psal. V).« Si quaeritis, quare? quia veritati, quae Christus est, contrarium est. Pertinet namque ad id quod non [Col. 0708D] est, non ad id quod est. Si enim hoc dicitur quod est, verum dicitur: si autem hoc dicitur quod non est, mendacium est. Ideo, inquit, »Perdes eos qui loquuntur mendacium:« quia recedentes ab eo quod est, ad id quod non est declinaverunt. Licet quidam hoc non de omni mendacio, sed de haereticis tantum intelligi velint. Nos autem fugientes a patre mendacii, curramus ad patrem veritatis, et loquamur veritatem ex corde et ore cum proximis nostris, ut mereamur inveniri participes veritatis aeternae, et Patri coaeternae, cum eo regnantes in saecula. Sed revertamur ad homicidas, qui unum cum mendacibus dicuntur habere patrem, id est diabolum. Attendant quid Dominus post diluvium famulo suo Noe dixerit: »Sanguinem animarum vestrarum requiram de manu hominis: de manu viri, et fratris ejus, requiram animam ejus. Quicunque effuderit humanum sanguinem, sanguis ejus fundetur pro eo: ad imaginem quippe Dei factus est homo (Gen. IX).« [Col. 0709A] Qua sententia cum sub interminatione prohibeatur homicidium, tamen ne quis insipientium putet animam hominis in sanguine constitutam, quae immortalis est, et quae ideo sic appellatur, quasi anaema, id est a sanguine longe discreta, noverit sanguinem animarum typice intelligendum ipsum vit de, quo vegetantur, et sustentantur, et vivunt homines in carne per animam. Non enim sanguis hominis ad substantiam animae creditur pertinere, quamvis alibi legislator dicere videatur: »Anima omnis carnis in sanguine est (Levit. XVII).« Quod non ideo dictum est, ut hoc sit anima, quae est proprie spiritalis substantia: sed quod per sanguinem anima, ut diximus, typice significetur, per rem scilicet visibilem res invisibilis, sicut et illud: »Petra autem erat Christus (I Cor. X):« non quia hoc erat, sed quia hoc significabat. Quo sensu et illud intelligendum est, quod sequitur: »Quicunque effuderit humanum sanguinem, fundetur et sanguis illius (Gen. IX).« Multi denique effuderunt sanguinem, et [Col. 0709B] sanguis eorum effusus non est. Perimuntur etiam plurimi veneno, vel suspendio, vel quolibet alio modo, et sanguis eorum non effunditur. Ergo cum ille qui occidit, sanguinem non effuderit, quomodo ejus sanguinem Dominus effusurus est? nisi quia, ut diximus, sanguis hominis ipsum vitale ejus, quo subsistit, debet intelligi: quod qui effuderit, id est qui aliquo genere mortis hominem occiderit, fundetur sanguis illius, hoc est vitalis portio ejus: quoniam sicut illi, quem occidit, temporalem vitam, sic sibimet ipsi peccando vitam abstulit aeternam. Anima enim quae peccaverit, ipsa morietur. Cui simile est illud quod Petro dicitur: »Omnes qui acceperint gladium, gladio peribunt (Matth. XXVI).« Ac si diceretur, omnes qui injuste occidunt hominem, eadem occisione ipsi in anima pereunt. Et quia ad imaginem suam Deus hominem fecit, in eo quod huic manere ad aeternitatem voluit: idcirco, animas hominum ab his, a quibus [Col. 0709C] de corporibus fugantur, requirit. Audiant igitur dolosi et falsi testes Psalmistam dicentem: »Virum sanguinum et dolosum abominabitur Dominus (Psalm. V).« Item: »Viri sanguinum et dolosi non dimidiabunt dies suos (Psalm. LIV),« et quia tales abominatur Dominus, abominabitur etiam illos et Ecclesia. Unde taliter de eis in concilio Agathensi capite tricesimo quinto statutum est: »Itaque censuimus homicidas et falsos testes a communione ecclesiastica submovendos, nisi poenitentiae satisfactione crimina admissa diluerint;« et in concilio Ancyrano capite vicesimo primo: »Qui voluntarie homicidium fecerint, poenitentiae quidem se jugiter submittant, perfectionem vero circa vitae exitum consequentur.« De his autem qui homicidium non sponte committunt, in eodem concilio capite vicesimo secundo, sic dicitur: »De homicidiis non sponte commissis, prior quidem definitio post septennem poenitentiam perfectionem consequi praecepit, secunda vero quinquennii [Col. 0709D] tempus explere.« Et de homicidis maleficis, in concilio Eliberitano capite sexto: Si quis maleficio interficiat alterum, eo quod sine idololatria perficere scelus non potuit, nec in finem impertiendam esse illi communionem. Igitur cum hoc scelus homicidiorum inter nostros jam crebrius actitatur, et non solum quorumlibet Christianorum, sed ipsorum etiam Christi ministrorum, insuper et summorum sacerdotum temerarie sanguis effunditur, et Dei timor, sacraeque legis veteris et novae observatio, ac sacerdotalis reverentia, canonum quoque statuta conculcantur, atque omnis ordo ecclesiasticus a talibus passim confunditur, et ludibrio habetur, et repleti sunt qui obscurati sunt terrae domibus iniquitatum: quid nobis agendum est cum religio sancta annullatur, dum fas et jus confunditur? Restat solummodo cum Psalmista proclamare ad Dominum, et dicere: »Exsurge, Deus, judica causam tuam: memor esto improperiorum tuorum, eorum quae ab insipiente [Col. 0710A] sunt tota die (Psalm. LXIII).« Verumtamen quos divinus non restringit, saltem humanus timor coerceat. Proponantur eis edicta imperatorum. In libro capitularium VI, capite 90, ita censetur: »Qui occiderit monachum, aut clericum, arma relinquat, et Deo in monasterio serviat cunctis diebus vitae suae, nunquam ad saeculum reversurus, et septem annos publicam poenitentium gerat.« Ex eodem libro capite vicesimo octavo (97): »Si quis sacerdotem, vel levitam, aut monachum interfecerit, vel debilitaverit, juxta statuta priorum capitulorum, quae legi Salicae sunt addita, componat et insuper bannum nostrum, id est LX solidos, nobis persolvat, et arma relinquat, atque in monasterio diebus vitae suae sub ardua poenitentia Deo serviat, nunquam postmodum saeculo vel saecularibus militaturus, neque uxori copulaturus. »Item in libro VII, cap. 225 (18): De homicidis ita jussimus observari, ut quicunque ausu temerario alium sine causa occiderit, vitae periculo feriatur, et pretio se redimere nunquam valeat. Et si convenerit ut ad [Col. 0710B] compositionem quisque descendat, nullus de parentibus aut amicis eum quidquam adjuvet; quod si fecerit, suum wirgildum omnino componat.« Cum ergo de istis tam districtum proferatur judicium, quid censebitur de nece episcoporum? Quod fortassis hic ideo videtur omissum, quia post sopitam persecutionis Christianorum, quae a paganis exercebatur, saevitiam, vel si fuit rarissimum, vel nullum tam immane facinus inter Christianos est perpetratum; et idcirco quomodo poeniteri aut puniri debeat, hac non est lege diffinitum. Hoc tantum inter caetera Capitularium scripta, libro V, cap. 261, reperitur, quod qui episcopum occiderit, nongentis solidis culpabilis judicetur. Sane quomodo in talibus vindicandum sit, quia non hominis vindicta quaeritur, sed Dei, ne quantum ad humanum spectat intuitum, tantum facinus remanere videatur inultum, et super eos, qui Dei vindices esse debuerant, dum suas gravius, Dei vero vel levius, vel nullatenus ulciscuntur injurias, justum [Col. 0710C] ejus superducatur judicium, videat rex ut recta de talibus judicando nomen suum factis adimpleat. Videant duces ejus et comites, qui gladium Dei portant ad vindictam malefactorum, de quibus ait Apostolus: »Principes non sunt timori boni operis, sed mali: vis autem non timere potestatem? bonum fac, et habebis laudem ex illa. Dei enim minister est tibi in bonum. Si autem malefeceris, time: non enim sine causa gladium portat. Dei enim minister est, vindex in iram ei qui malum agit (Rom. XIII).« Et sibimetipsis, suisque prospiciant subditis, juxta exemplum Moysi famuli Dei, qui in Dei vindictam sibi conjunxit, armavit, et animavit filios Levi, et cum esset mitissimus, in quosdam idololatras puniendo eos velut desaeviit, praecipiens suis: »Ponat vir gladium super femur suum (Exod. XXXII).« Et rursus: »Ite et redite de porta usque ad portam, et occidat unusquisque fratrem, et amicum, et proximum suum:« ne in omnem populum ira Dei desaeviret. Si enim ipse [Col. 0710D] rex videlicet, atque sui, quibus hoc agendum negotium instat, Dei judicium quoquo modo dissimulaverint, ipsi viderint. Stat namque firma Pauli sententia apostoli, in quo ipsa Veritas Christus loquebatur, qua dicitur: »Revelatur ira Dei de coelo super omnem impietatem et injustitiam hominum, eorumque qui veritatem Dei in injustitia detinent (Rom. I).« et post pauca: »Qui cum justitiam Dei cognovissent, non intellexerunt,« id est, intelligere noluerunt, »quoniam qui talia agunt digni sunt morte, non solum qui ea faciunt, sed etiam qui consentiunt facientibus.« Et iterum: »Scimus quoniam judicium Dei est secundum veritatem in eos qui talia agunt (Rom. II).« Nos vero talibus, si forte tandem aliquando vel in ultimis suis resipuerint, tamque gravium admissorum veniam corde tenus postulaverint, ne videamur eam, quae claudi non potest, januam pietatis Dei obstruere velle, et de ejus misericordia aliquos, quod absit, desperare, imo, ut ita dicatur, [Col. 0711A] mortuis mortem addere, nequaquam poenitentiam denegari dicimus: cum Deum misericordem ad subveniendum miseris, ad benignitatis ejus portum confugientibus, paratissimum credamus, invitantem omnes ad poenitentiam, atque per prophetam clamantem: »Nolo mortem peccatoris, sed ut convertatur et vivat (Ezech. XXXIII).« Quibus tamen poenitentiae modos et tempora juxta qualitatem peccati dicimus decernenda, sicut taxatur in concilio Africano capite decimo. »Poenitentibus, inquit, secundum differentiam peccatorum, episcopi arbitrio poenitentiae tempora decernantur.« Item in eodem concilio capite 74: »Ut sacerdos poenitentiam imploranti, absque personae acceptione, poenitentiae leges injungat.« Nos quidem de istis quod nostrum erat egimus. Denique secundum sententiam beati apostoli Pauli (I Cor. V), ut tollerentur de medio Christianorum qui hoc egerunt, jam judicavimus qui sic operati sunt, in nomine Domini nostri Jesu Christi congregatis nobis [Col. 0711B] et ejus spiritu cum virtute Domini nostri Jesu Christi tradere hujusmodi Satanae in interitum carnis, ut spiritus salvus sit in die Domini nostri Jesu Christi, si tamen poenitentiam agere voluerint. Sic enim idem Apostolus se egisse testatur de his qui circa fidem naufragaverunt, id est in fide male vivendo erraverunt, scribens ad Timotheum: »Ex quibus est, inquit, Hymenaeus, et Alexander, quos tradidi Satanae, ut discant non blasphemare (I Tim. V).« Si vero ut inceperunt in sua perseveraverint malitia, et divitias bonitatis Dei, et patientiae, et longanimitatis contempserint, secundum duritiam suam, et impoenitens cor thesaurizantes sibi iram in die irae et revelationis justi judicii Dei, qui reddet unicuique secundum opera ejus: quoniam a nobis modo non traduntur Satanae in interitum carnis ut spiritu salventur, sed ipsi potius seipsos ex toto tradiderunt Satanae, ut cum ipso in die Domini nostri Jesu Christi pereant: nos quoque, cum omni Ecclesia Christi, quia nec debemus, nec possumus, eis nec vivis nec mortuis [Col. 0711C] communicabimus. Insuper et secundum potestatem nobis in beato Petro et in caeteris collatam apostolis, quibus dictum est: »Quaecunque alligaveritis super terram, erunt ligata et in coelis (Matth. XVIII),« illius anathematis vinculo eos adhuc innodabimus, ut juxta Pauli vocem, quia non amant Dominum nostrum Jesum Christum (I Cor. XVI), quinimo oderunt, et persequuntur, et illum qui nomen ejus cum sacra unctione gestabat, vicesque illius agebat, Christum Domini interfecerunt, sit quisque eorum, qui hoc nefandissimum scelus opere perpetravit, et quicunque eis quoquo modo favendo et communicando consentit, anathema maranatha, id est condemnatus, donec Dominus redeat, vel perditio, sive, ut dictum est, condemnatus in die judicii, quando Dominus veniet. Gratia autem et misericordia Domini nostri Jesu Christi sit nobiscum, et cum omni Ecclesia ejus. Amen.



CAPITULUM XIV.
[Col. 0711D]

Quanquam superius de sacrilegis inter nos sermo sit habitus, ubi ex parte ostendimus, quam grave sit illud facinus, et qua poena jure plectatur sacrilegus: tamen quia inter nostrates hic pessimus inolevit mos, ut defuncto ecclesiae episcopo, mox a quibuscunque potentioribus pervadantur res ecclesiasticae, quasi episcopi fuerint propriae, cum etiam si ejus essent, contra omne jus id fieret: hoc tam immane sacrilegii facinus, et jam saepius factum scientes dolemus, et ne ulterius a quolibet praesumatur, auctoritate Dei, et sanctorum ejus, qui cum illo regnant in coelo, nostro etiam episcopali ministerio, quibus Dominus licet indignis potestatem dedit in suis apostolis, dicens: »Quodcunque alligaveritis super terram, erit ligatum et in coelis: et quodcunque solveritis super terram, erit solutum et in coelis (Matth. XVIII),« interdicimus. Unde inter caeteras de hac re canonum constitutiones, in concilio [Col. 0712A] Valentino cap. 2, ita scribitur: »Hoc etiam placuit, ut episcopo ab hoc saeculo jubente Domino accersito, clerici ab omni omnino supellectili, vel quaecunque sunt in domo ecclesiae, vel episcopi, in libris, in speciebus, utensilibus, vasculis, frugibus, gregibus, animalibus, vel omni omnino re rapaces manus abstineant, et nihil latronum more diripiant. Qui nisi canonum auctoritate cohibiti fuerint, omnia quae pervaserint, metropolitani vel omnium comprovincialium sacerdotum districtione coacti, in pristinum statum redintegrare cogantur: ut nihil antistiti, vel dispensatori futuro necessariorum sub hac justa constitutione depereat. Quod ut confidentius justitia manente servetur, secundum Regensis synodi constituta (cap. 5), episcopo e corpore recedente, vicinior illi accedat episcopus, qui ex more exsequiis celebratis, statim ecclesiae illius curam districtissime gerat, ne quid ante ordinationem pontificis futuri, remanentium clericorum subversioni vel direptioni jam liceat. Ita ut de repertis omnibus inspectio [Col. 0712B] certior, descriptioque fidelissima, si fieri potest, intra octavas defuncti, sub diligentia praesentis episcopi peragatur: dehinc ad metropolitani notitiam habita ordinate descriptio deferatur, ut ejus electione talis persona ordinandae domui ecclesiasticae procuretur, quae vel consueta clericis stipendia dispenset, et creditarum sibi rerum, si forsitan tarditas in episcopo ordinando successerit, metropolitano congruis temporibus reddere possit rationem: ut sub hac salubri constitutione clerici stipendiis suis omnino contenti, labores non diripiant episcopi decedentis, et in vacuam ecclesiae domum futurus pontifex non sine dolore succedat: sed magis de praecessoris sui dimisso possit et ipse gaudere, et aliis ministrare.« Item cap. 3: »Simili quoque modo parentibus et propinquis decedentis episcopi, si intestatus obierit, denuntietur, ut sine metropolitani vel comprovincialium sacerdotum conscientia, nihil de rebus defuncti occupare pertentent: ne forte haereditariis [Col. 0712C] rebus etiam aliqua ad ecclesiam pertinentia vel permista usurpent; sed usque ad ordinationem futuri exspectent antistitis, aut certe, si longum fuerit, ad metropolitani, ut dictum est, admonitionem recurrant. Si quis autem immemor divini timoris, contra haec sancta synodica clericus quisque vel laicus venire improba mente tentaverit, et communione et consortio privetur Ecclesiae: quia durum est ut ad illam conveniat, quam exspoliare non metuit: nisi forte spiritu meliori correptus, dum a praesumptione cessaverit, recuperat indulgentiam. Si autem rationabiliter modesteque unusquisque repetit quod sibi jure debetur, ei absque aliqua animadversione a metropolitano, vel cui injunxerit, aut res aut ratio non negetur. Hos etiam omnes canones constringunt, qui tam in praeteritum, quam in futurum, res ecclesiae vel episcopi usurpantes diripuerint.« Item cap. 4: »Illud etiam provido consilio decernentes, ut quia saepe sanctorum antistitum, per absentiam [Col. 0712D] commendatoris episcopi, exsequiae differuntur, ita ut veneranda pontificis membra, dum tardius funerantur, injuriae omnino subjaceant, episcopus, qui post mortem fratris ad sepeliendum eum solet invitatus occurrere, infirmum magis, et adhuc in corpore positum, admonitus visitare non differat, ut aut de revelatione sacerdotis amplius gaudeat, aut certe de ordinatione domus suae fratrem admoneat, eisque probabilem voluntatem in effectum transmittat, ac recedentem a saeculo, post oblatum in ejus commendatione sacrificium Deo, mox sepulturae tradat diligentissime, et superius constituta canonice non differat adimplere. Si autem, ut fieri solet, antistes obitu repentino discesserit, et collimitanei sacerdotes de longinquo minime adesse potuerint, uno die tantum cum sua nocte exanimatum corpusculum sacerdotis maneat, nec sine fratrum ac religiosorum frequentia, vel psallentium excubatione, servatum a presbyteris cum omni diligentia in loculo conditum seorsim, non [Col. 0713A] statim humetur, sed honorifice commendetur, donec sine mora invitato undecunque pontifice, ab ipso, ut condecet, solemniter tumuletur: ut et injuriae tollatur occasio, et mos antiquus in sepeliendis sacerdotibus observetur.« In decreto quoque synodali Toletana urbe gesto (Conc. Tolet. VII, can. 3), sic legitur: »Ea quae competunt honestati contingit saepe quorumdam desidia non impleri. Proinde quia notum est, quae dignitas in exsequiis morientis episcopi ex canonibus conservetur, traditioni moris antiqui hoc tantum adjicimus, ut si quis sacerdotum, secundum statuta Valentini concilii, ad humana decidentis episcopi membra venire commonitus, pigra voluntate distulerit, appellantibus clericis obeuntis episcopi apud synodum, sive apud metropolitanum episcopum, tempore anni unius nec faciendi missam, nec communicandi habeat omnino licentiam. Presbyteri autem, sive caeteri clerici, quibus major honoris locus [Col. 0713B] apud eamdem ecclesiam fuerit, cujus sacerdos obierit, si sollicitudine pro exsequiis aut jam mortui, aut continuo antistitis morituri, ad commonendum tardi inveniantur, aut per quamcunque molestiam animi id negligere comprobentur: totius anni spatio ad poenitentiam in monasteriis deputentur.« Ergo cum de exsequiis episcopi decedentis talis habeatur patrum constitutio, non ab re tamen ducimus, et nunc omnibus notum fieri, quatenus nullus audeat tantum scelus perpetrare sacrilegii, et quod nefas est, legesque prohibent alicui specialiter homini fieri, hoc nemo praesumat sanctae matri Ecclesiae ullo modo facere. Et quoniam in quibusdam opportunitas locorum se offert, ut ad obitum, vel exsequias alicujus ex nobis, duo vel tres episcopi convenire possint, et vestrae amabili in Christo fraternitati ita placitum esse dignoscitur: decet ut sancta charitas se ostendat in mortuorum funeribus, quae in vivorum flagravit pectoribus. Sane quia innotuit nobis sancta Sedes apostolica, adhuc errores blasphemiasque [Col. 0713C] cujusdam vigere Photii in partibus orientis in Spiritum sanctum, quod non a Filio, nisi a Patre tantum procedat blasphemantis, hortamur vestram fraternitatem una mecum, ut secundum admonitionem Domini Romanae Sedis, singuli nostrum, perspectis Patrum catholicorum sententiis, de divinae Scripturae pharetris acutas proferamus sagittas potentis, ad confodiendam belluam monstri renascentis, et ad conterendum caput nequissimi serpentis.



CAPITULUM XV.

His ita praelibatis nunc omnes generaliter alloquamur, qui juste et pie volunt vivere in communione sanctae Ecclesiae catholicae, quae est unum corpus Christi, cui unus est Dominus, una fides, unum baptisma. Quae cum generaliter ab ipso suo capite Christo super petram, id est, super confessionem Petri sit aedificata: manifestum tamen est, [Col. 0713D] in omnem Italiam, Gallias et Hispaniam, nullum instituisse ecclesias, nisi eos quos venerabilis Petrus, aut ejus successores constituerunt sacerdotes. Et quoniam Ecclesia in nostris quoque partibus, ut dictum est, super hanc petrae soliditatem non tantum fundata, sed ab eo ejusque est successoribus etiam edocta, cum Dei gratia, ipsius beati Petri suffragantibus meritis, firmitatem fidei, quam primo percepit, hactenus inconcussam servare studuit, nullaque perfidorum consortia recepit. At vero quia multi fide tantum Christiani sunt, opere vero a Christiana doctrina dissentiunt, et attestante Jacobo apostolo didicimus fidem non solum otiosam, sed etiam esse mortuam sine operibus; ait enim: »Quid proderit, fratres mei, si fidem quis dicat se habere, opera autem non habet? nunquid poterit fides salvare eum? (Jac. II.)« Et beatus Hieronymus: Quid proderit, si impie agens Deum voce invocas, quem operibus negas? Sanctus quoque papa Gregorius: [Col. 0714A] Quid prodest, si Redemptori nostro per fidem jungamur, si ab eo moribus disjungamur? Itaque ille vere credit, qui exercet opere quod credit. Magnopere satagendum est, ut qui fideles esse dicuntur, si cum fideli Abraham benedici cupiunt, qui non tantum ex fide, sed ex operibus justificari meruit, beate vivere studeant. Ille enim, ut sanctus ait Hieronymus, beatus est qui et recte credendo bene vivit, et bene vivendo fidem rectam custodit. Sed heu, proh dolor! nostris nostrorumque comministrorum, et qui jam discesserunt, et qui adhuc supersunt, tam incuria quam inscientia, perditi vitiis multi, et pene innumerabiles adhuc inveniuntur in plebe ecclesiastica, cujuscunque sexus et aetatis pariter et conditionis, qui ad usque sua tempora senectutis necdum, ut debuerant, percepere fidei notitiam simplicis, usque adeo ut nec ipsius symboli verba salutaris, nec saltem supplicationem Dominicae noverint orationis. Hi vero tales, etsi aliquid videantur habere [Col. 0714B] bonae conversationis, quomodo sine fidei fundamento aedificium construent boni operis? Et ad haec quid excusationis praetendere possumus, dum tales a corpore exeuntes non ad vitam, quam non noverunt, sed ad mortem rapiuntur aeternam, quam evadere sine fide, ex qua justus vivere creditur, minime potuerunt? Nos ergo, ut beatus ait Gregorius, pereunte populo auctores mortis existimus, cum duces esse ad vitam debuimus. Ex nostro enim peccato populi turba prostrata est, quia faciente nostra negligentia ad vitam erudita non est. Quam terribilem nimis, imminentemque nobis et ipsis damnationem, et per nos, et per secundi ordinis consacerdotes, omnimodis evadere conemur, erudientes assidue commissos nobis, et fidei verbis, et bonorum operum exemplis: ut in omnibus exhibeamus nosmetipsos sicut Dei ministros, ut non vituperetur ministerium nostrum, ne de nobis dicatur: »Sacerdotes ignoraverunt scientiam.« Et item: »Sacerdotes non dixerunt, ubi est Dominus, et tenentes legem nescierunt [Col. 0714C] me (Jerem. II).« Et ne illam incurramus offensam, quam Heli sacerdos incurrisse dignoscitur eo quod filios suos indigne agentes non digne corripuit (I Reg. IV).

Generaliter omnibus. Ergo primo omnium collocet sibi unusquisque Christianus, qui aliter Christianus vere dici et esse non potest, fundamentum Christianae religionis, id est fidem catholicam, ut credat in Patrem et Filium et Spiritum sanctum, unum et verum Deum, trinum in personis, unum in substantia. Credat nihilominus, quod sola persona Filii pro salute nostra carnem assumpsit, in qua passus est, et resurrexit, et in coelos ascendit, cum qua etiam ad judicium venturus est. Credat et in Spiritum sanctum, et quod in baptismate per eum tribuatur omnium remissio peccatorum: et quod ejus dono in Ecclesia Christi per poenitentiam et per sacerdotale ministerium, incunctanter peccatorum detur indulgentia. Credat quoque veraciter in vera carne futuram [Col. 0714D] in adventu Christi resurrectionem omnium. Hoc verae fidei fundamentum bonis necesse est exornetur operibus: quia sicut sine fide impossibile est placere Deo, ita et fides perfecta esse non valet, nisi per dilectionem operetur: insuper si non habeat opera, mortua est in semetipsa. Exornetur ergo sancta fides, ut vera et fructuosa sit, spe, charitate, humilitate, castitate, continentia, sobrietate, unanimitate, concordia, justitia, misericordia, innocentia, et simplicitate, et caeteris his similibus quae in dilectione Dei consistunt, et proximi. Videat unusquisque ne ejus decorem diversis commaculet flagitiis. Inter quae maxime haec cavenda pervidemus, et quanto occultiora, tanto periculosiora esse pro certo scimus. Superbiam scilicet, quae et de angelo diabolum facere, et de coelo novit praecipitare. Invidiam a diabolo inventam ad dejiciendum de paradiso hominem, et ad mortem in orbem terrarum introducendam. Odium et discordiam, praedictorum criminum sequaces, [Col. 0715A] sed non minus perniciosos, quia matrem omnium virtutum charitatem expellunt, et illa fugata, omnia simul, si qua fuerint, bona opera pervertunt. Haec igitur principaliter a fidelium cordibus sunt exstirpanda, et cum his, ea quae superius partim denotando perstrinximus, penitus abominanda. Similiter et illa quae quasi naturaliter in usu habentur, sicut sunt ebrietates, comessationes, contentiones, detractiones et inimicitiae, et his similia, quae juxta Apostolum homines a regno Dei excludunt: »Quoniam, inquit, qui talia agunt, regnum Dei non consequentur (Gal. V).« Simili modo et illa cohibenda omnimodis, quae contra jus humanae societatis, sicuti sunt furta, et jam superius dictae exsecrabiles rapinae, calumniae, oppressiones, invasiones, quae prius reddenda, postea sunt poenitentiae remedio corrigenda. Inhibemus quoque modis omnibus, cum ingenti protestatione pessimam lucri rabiem, usurarum scilicet adinventionem, quam non minus clerici [Col. 0715B] sectantur quam laici, Dominici immemores praecepti, quo dicitur: »Pecuniam tuam non dabis ad usuram.« Et iterum: »Non accipies a fratre tuo usuram, nec amplius quam dedisti (Levit. XXV).« Exstant et alia diversorum criminum mala, quae improbat et condemnat lex divina, pro quibus populus vastitate et gladio, fame et pestilentia atteritur, et Ecclesiae status infirmatur, regnumque periclitatur: ut sunt nefandissimae cum masculis aut pecoribus pollutiones pro quibus dulcis et benignus Deus noster ad amaritudinem iracundiae tanto gravius provocatur, quanto contra naturam fieri comprobantur: et ut sunt illa quae ex paganorum ritu adhuc superesse videntur: scilicet magica, sortes, phylacteria, veneficia, divinationes, somniorum conjectationes: quae omnia puniri jubet lex divina, quia manifestissime in talibus servitus est diabolica. De quibus in concilio Ancyrano titulo 23, ita scriptum est: Qui divinationes expetunt, et morem gentilium subsequuntur, aut in domos suas hujuscemodi homines [Col. 0715C] introducunt, exquirendi aliquid arte malefica, aut expiandi causa, sub regula quinquennii jaceant, secundum gradus poenitentiae definitos. Similiter unusquisque Christianus caveat et ab his quae videntur quidem levia, sed contra divina sunt mandata, a scurrilitate et stultiloquio, a fabulis otiosis, turpibusque et obscenis sermocinationibus. Haec nempe plurimi non solum in domibus et conviviis suis loquuntur, et libenter audiunt; sed etiam, ad provocandum Deum ad iracundiam, in basilicis illi et sanctis ejus consecratis, absque respectu timoris alicujus irreverenter his vacare non desistunt. Servetur sane cultus honor et reverentia Dominici diei et sanctarum solemnitatum. Jejunium quoque tam indictum quam etiam quatuor temporum. Cessent mendacia periculosa et noxia, quae assidue nimis fiunt, juramenta, maledicta, turpia necnon cantica et caetera his similia, quae longum quidem est enumerare, sed pernecessarium cito corrigere. Considerantes igitur nos omnium [Col. 0715D] operum et sermonum, insuper et cogitationum, reddituros esse rationem ei qui venturus est in majestate terribili reddere unicuique secundum quod gessit, sive bonum, sive malum, et peccata, sive parva, sive magna, non posse impunita esse: ad flagella quoque, quae pro eisdem jam nunc juste, gravia quidem, sed minora quam meremur, patimur, non insensibiles, non incorrigibiles, non murmurantes, [Col. 0716A] manum ejus ad feriendum extentam, quam ne percuteret anticipare negleximus, dum adhuc paterna pietate sicut filii verberamur, saltem ne usque ad internecionem, ne usque ad animam feriat, mitigare celeri conversione et condigna satisfactione curemus: ne sicut mali servi, et in praesenti districta animadversione feriamur, et ad severiora in futuro supplicia pertrahamur. Dum adhuc vacat, dum adhuc qui offensus peccata nostra propter poenitentiam dissimulat, et ut ab ejus severitate ad illius bonitatem revertamur, blandimentis et minis clamat: non obduremus corda nostra, sicut hactenus patres nostri et nos egimus. Peccavimus enim cum patribus nostris, injuste egimus, iniquitatem fecimus. Jam nunc ergo reversi ad conscientias nostras, et mala quae gessimus dijudicantes, pura et vera confessione confiteamur Domino, quoniam bonus, quoniam in saeculum misericordia ejus. Procidamus et ploremus ante Dominum, qui fecit nos, quia ipse est Dominus [Col. 0716B] noster, quia benignus et misericors est, praestabilis super malitia, qui non vult mortem peccatoris, sed ut convertatur et vivat. Si igitur ex toto corde conversi ad Deum, veram poenitentiam, fructusque poenitentiae dignos fecerimus, crebris et sanctis instantes jejuniis, vigiliis castis, illique bene complacitis, et orationibus falso lacrymarum imbre perfusis, cum eleemosynis justis, caeterisque misericordiae et charitatis operibus, atque profiteamur nos ad pristina impietatum nostrarum scelera nunquam redituros, juvante ejus gratia, sine quo nihil possumus: si in istis perseveraverimus, satisfacientes Deo et Ecclesiae de praeteritis peccatis per poenitentiae dolorem, per humilitatis gemitum, et per contriti cordis sacrificium: cito ejus, qui cor contritum et humiliatum non spernit, et cui proprium est misereri semper et parcere, misericordiam consequemur. Cito dicimus, quia apud benignum Deum non tam valet mensura temporis quam doloris. Ipse enim per prophetam loquitur, dicens: [Col. 0716C] »Cum conversus ingemueris, salvus eris.« Itemque: »Impietas impii non nocebit ei, in quacunque die conversus fuerit ab impietate sua (Ezech. XXXIII).« Cum ergo tanta sit benignitas Domini Dei nostri, non negligamus, non differamus, non tardemus converti ad ipsum, sed sicut nos hortatur sanctus Paulus apostolus, »adeamus cum fiducia ad thronum gratiae ejus, ut misericordiam consequamur, et gratiam inveniamus in auxilio opportuno (Hebr. IV),« per Jesum Christum Dominum nostrum, cui est cum coaeterno Patre et Spiritu sancto virtus et gloria in saecula saeculorum. Amen.

    Subscriptiones episcoporum.
    Hervaeus Rhemensis archiepiscopus his edictis annuens subscripsit.
    Wito Rothomagensium episcopus subscripsit.
    Rodulfus Laudunensis praesul subscripsit.
    Erluinus Beluacensium episcopus subscripsit.
    [Col. 0716D] Raubettus Noviomagorum episcopus subscripsit.
    Letoldus Catalaunicus episcopus subscripsit.
    Abbo Suessorum episcopus subscripsit.
    Stephanus Cameracensis episcopus subscripsit.
    Hucbertus Meldensis ecclesiae episcopus subscripsit.
    Otfridus Silvanectensis episcopus subscripsit.
    Stephanus Morinorum episcopus subscripsit.
    Otgarius Ambianensis episcopus subscripsit.






[Col. 0715]
CONCILIUM APUD TROSLEIUM ANNI 921 In quo Erlebaldus ab Hervaeo comes excommunicatus, post mortem est absolutus.
(Apud Labb., Concil. tom. IX, col. 579.)

[Col. 0715D] De hac synodo, causisque, ob quas Erlebaldo inflicta fuerat excommunicatio, scribit in haec verba [Col. 0716D] Flodoardus libro IV Historiae, cap. 16: »Excommunicaverat, inquit, Hervaeus praesul Erlebaldum comitem [Col. 0717A] Castricensis pagi, propter Rhemensis episcopii terram quam pervaserat, ibique munitionem quamdam super Onosam construxerat, indeque frequentia ecclesiasticae familiae mala ingerebat. Insuper et castrum Altmontem furtim irruperat. Sed cum nec ita cessaret a malis quae coeperat, pergit archiepiscopus cum suis ad capiendam munitionem quam ille construxerat, Maceriasque nominabat: quam per quatuor pene hebdomadas obsidens, defendente tandem Erlebaldo, cepit, et dispositis inibi custodiis Rhemis rediit. At Erlebaldus profectus ad regem, qui tunc morabatur in pago Warmacensi contra Henricum [Col. 0718A] principem Transrhenensem, ibidem ab hostibus regis sibi supervenientibus interemptus est. Quem tamen postmodum in synodo quam apud Trosleium idem domnus archiepiscopus cum dioecesanis suis habuit, intercedente rege et obnixe flagitante, a vinculo excommunicationis absolvit.« Flodoardus idem in Chronico: »Anno, inquit, 921, synodus apud Trosleium habita, cui praesedit Hervaeus archiepiscopus, praesente quoque Carolo rege, cujus obtentu Erlebaldus ibi Castricensis absolvitur.« Haec ibi hoc anno, caetera exposuerat anno praecedenti.




ANNO DOMINI DCCCXXIII.
WALTERIUS SENONENSIS EPISCOPUS.




[Col. 0717]
NOTITIA HISTORICA IN WALTERIUM.
(Ex Gallia Christiana, tom. XII, pag. 223.)

[Col. 0717B] Walterii Aurelianensis episcopi nepos Walterius, canonicus majoris ecclesiae, scientia et nobilitate clarissimus, successit Evrardo mense Martio, ordinatus IV Non. Aprilis 887. Herifredum Antissiodorensem episcopum consecravit in Nigello coenobio parochiae Trecensis 29 Augusti, et in sede ejus collocavit 8 Septemb. ejusdem anni. In sequenti cum Francis, Burgundis et Aquitanis convenit de eligendo Francorum rege Odone filio Roberti Fortis et Adelaidis, quem unxit mense Januario 888. In synodo Magduni ad Ligerim habita anno 891, Walterio hortante, sancitum ut nullus deinceps ordinaretur vel constitueretur pater seu rector monasterii S. Petri, nisi quem monachi sua dispositione et libitu voluntatis ex seipsis elegerint. Recentiorum vero sunt temporum constitutiones Walterio ascriptae, in quibus prioratus conventuales, canonici regulares, moniales nigrae, vocabula insolita erant saeculo nono. In placito regio apud Vermeriam an. 892 cum aliis judicibus [Col. 0717C] pagi Atoariensis cellam Alfa monasterio Adremarensi adversus Agnium monachum adjudicavit. Circa id tempus cum Fulcone Rhemensi archiepiscopo quaedam placita pro causa Hildegardis abbatissae suae dioecesanae, constituit, quae cum exsequi [Col. 0718B] non potuisset Walterius, ea quantocius exsecutioni demandari praecepit Fulco, Walterium rogans ut ad condictum eidemque praedictam abbatissam sistere se curaret; sin minus ipse pro sua auctoritate, quod hactenus ob suam in eumdem Walterium charitatem facere distulerat, id perfecturus esset. Anno 896 Senonae obsidione cinctae sunt et captae a Richardo Burgundiae duce contra Walterium archiepiscopum et Garnerium comitem, testibus Odoranno et Flodoardo, Walterius autem praesul propter contentiones quasdam quas inter se habebant nono ordinationis suae anno, VI Idus Junii a Richardo captus est et positus in custodia novem mensibus, vivente adhuc Odone rege; post novem autem menses reversus est de custodia Senonas cum pace VIII Kal. Martii, datis sub titulo sacramenti obsidibus Richardo duci, inquit Clarius. Hic autem exinde Senonensis urbis dominium tenuit, cui defuncto successit Rodulfus filius ejus, quem electum regem unxit Walterius in [Col. 0718C] monasterio S. Medardi Suessionensis III Idus Julii 923, eodemque defunctus est anno XIII Kal. Decemb., et sepultus in basilica sancti Petri, in capella sanctae Petronillae.




[Col. 0717]
WALTERII STATUTA.
(Apud Labb. Concil., tom. IX, col. 577).



I.
[Col. 0717D]

Statuimus, ut abbates et priores conventuales, qui nec venerint [videtur deesse ad synodum], nec se excusaverint, praetendendo canonicum impedimentum, per octo dies ab ingressu ecclesiae suspendantur, et poena, quantum ad hoc conciliis statuta est, sub comminatione majoris poenae, si aliis annis supra his culpabiles inveniantur [videtur deesse, multentur].



II.

Propter scandala gravia quae ex monialium conversatione [Col. 0718D] proveniunt, statuimus de monialibus nigris, ne aliquem dispositum [forte aliquod depositum] recipiant in domibus suis ab aliquibus personis, nisi de licentia episcopi sui: maxime arcas clericorum, vel laicorum, custodiae causa minime permittant apud se deponi.



III.

Item communiter omnes in refectorio comedant et in dormitorio dormiant, nisi ex causa justa e necessaria, de licentia speciali abbatissae aliter fier permittatur.



IV.
[Col. 0719A]

Item camerae monialium omnes destruantur, nisi aliqua quae in susceptione episcopi necessario retineatur, vel ad infirmariam faciendam, vel alia de causa, quae episcopo justa et necessaria videatur.



V.

Item quod moniales nullatenus exire permittantur, vel extra pernoctare, nisi ex magna causa, et raro: et abbatissis injungatur, ne aliter egredi permittantur: et si aliquando abbatissa ex causa justa alicui permittat, eidem injungat, quod sine mora revertatur.



VI.

Ostia suspecta et superflua obstruantur. Circa hoc [Col. 0719B] autem episcopi diligentiam adhibeant et curam per se et per ministros suos; et vitas et conversationes ipsarum restringant: ut per eorum diligentiam scandala, quae in praesenti de vita earum proveniunt, sopiantur.



VII.

Statuimus, ut omnes judices, tam ordinarii quam delegati, temperent se et refrenent a generalibus excommunicationibus: nec in generali participantes excommunicent, nisi valde gravis et enormis excessus contingat.



VIII.

Moneantur capitula saecularium personarum, maxime [Col. 0719C] cathedralia, ut ipsi conveniant, et ordinent, et tractent, quod in ecclesiis suis die et nocte, per se et per clericos ecclesiarum, divinum servitium assidue, competenter, secundum numerum institutorum, et facultatem ecclesiarum celebretur, et circa servitium divinum diligentiam et curam adhibeant efficacem, ita quod modus habendi se in ecclesia, tam in choro quam extra, evidenter et sufficienter, ubi emendatione opus erit, emendetur infra annum.



IX.
[Col. 0720A]

Moneantur etiam canonici et clerici saeculares, quod ipsi, in habitu suo et aliis, praecepta tradita in generali concilio fideliter et obedienter observent.



X.

Statuimus, ut in locis sive prioratibus, ubi conventualis congregatio solet esse, si facultates illius ecclesiae suppetant, conventus ibidem restauretur.



XI.

Item quod in domibus sive locis, ubi solebant esse prioratus, si facultates locorum sufficient, monachi vel canonici regulares ad divinum servitium ibidem celebrandum reducantur.



XII.

[Col. 0720B] Monemus abbates et priores conventuales, quod tot servitores in abbatiis et prioratibus sibi subditis instituant, si ad hoc sufficiant facultates locorum, quot ibi deservire solent: et ne pensionem sive censum ab eisdem exigant, quem non solent exigere ab antiquo, nisi forte alicui ex juxta causa ab episcopo suo permittatur.



XIII.

Statuimus quod clerici ribaldi, maxime qui vulgo dicuntur de familia Goliae, per episcopos, archidiaconos, officiales, et decanos Christianitatis, tonderi praecipiantur, vel etiam radi, ita quod eis non remaneat tonsura clericalis: ita tamen quod sine periculo et scandalo ista fiant.



XIV.
[Col. 0720C]

Item antiquum statutum concilii provincialis rursus renovantes praecipimus, quod quando aliqua terra, propter delictum domini terrae vel ballivorum, supposita fuit interdicto, nullatenus relaxetur, donec ad arbitrium et moderamen relaxantis, presbyteris parochialibus de damnis et de perditis interdicti occasione illatis plane fuerit satisfactum, vel de satisfaciendo cautum.




ANNO DOMINI DCCCCXXIII.
RADBODUS DOLENSIS.




[Col. 0719]
RADBODI EPISTOLA AD ADELSTANUM REGEM.
(Warthon., Anglia Sacra, tom. II, in S. Adhelmo.)

[Col. 0719D] Summae et individuae Trinitatis honore omniumque sanctorum praecellentissima intercessione glorioso et munifico regi ADELSTANO Samsonis summi pontificis ego RADBODUS praepositus istius saeculi gloriam et aeterni beatitudinem

[Col. 0720D] Benignitatis ac sublimitatis vestrae piissimae et in omnibus hujus temporis regibus terrenis famosa laude praecellentissimae, rex Adelstane optime, noverit pietas manente adhuc stabilitate nostrae regionis, quod pater vester Edgvardus per litteras se commendavit [Col. 0721A] consortio fraternitatis sancti Samsonis summi confessoris ac Joviniani archiepiscopi senioris ac consobrini mei ac clericorum ejus, unde usque hodie indefessas regi Christo pro ejus anima et pro salute vestra fundimus preces, et die noctuque videntes super nos magnam misericordiam apparere vestram, in psalmis et missis orationibusque nostris, quasi provolutus ego et duodecim canonici mei genibus vestris fuissemus, promittimus Deum clementem orare pro vobis. Et modo reliquias, quas omni terrena substantia vobis scimus esse chariores, transmitto vobis, id est, ossa sancti Senatoris et sancti Paterni, atque sancti Soubilionis ejusdem sancti Paterni magistri, qui similiter uno die eademque hora cum supradicto Paterno migravit ad Christum. Isti [Col. 0722A] certissime duo sancti cum sancto Paterno dextra laevaque jacuerunt in sepulcro, atque illorum solemnitates sicut et Paterni IX Kalend. Octobris celebrantur. Igitur, rex gloriose, sanctae exaltator Ecclesiae, gentilitatis humiliator pravae, regni tui speculum, totius bonitatis exemplum, dissipator hostium, pater clericorum, adjutor egentium, amator omnium sanctorum, invocator angelorum, deprecamur atque humiliter imploramus qui in exsultatu [ejulatu] atque captivitate nostris meritis atque peccatis in Francia commoramur; ut non nostri obliviscatur vestrae felicissimae largitatis magna misericordia, et nunc a modo quae mihi dignemini commendari sine ulla mora potestis impetrare.




ANNO DOMINI DCCCCXXIII.
ABBO SANGERMANENSIS MONACHUS.




[Col. 0721]
ABBONIS DE BELLO PARISIACO LIBRI TRES.
(Apud Pertzium, Monumenta Germani-historica, tom. II, pag. 776.)





MONITUM PRAEVIUM.

[Col. 0721B] Abbo, patria Neustrasius, presbyter [(527-28) 1Kb] et momachus sancti Germani a Pratis Parisiensis, sub Carolo et Odone regibus claruit. Scripsit sermones quinque a Dacherio tomo IX Spicilegii vulgatos, et, quod jam edituri sumus, carmen de bellis urbis Parisiacae contra Normannos, quibus ipse non solum spectator, sed qui praeliatores medias inter flammas elevata cruce excitaret, interfuit [(529) 1Kb] . Non igitur ut poeta canere, sed historiam obsidionis et miracula a S. Germano perpetrata versibus tradere conatus est [(530) 1Kb] . Librum usque ad annum 896 continuatum Gozlino monacho, et Aimoino alii S. Germani monacho, Miraculorum S. Germani prosa editorum auctori, inscripsit. Addidit ei, ut ipse fatetur, Trinitatis causa---librum tertium de clericis, hic prima vice edendum, et antiquis haud aeque ac recentioribus despectum. Inveni enim Londini in codice Harleiano [Col. 0722B] n. 3271 non modo exemplum ejus praefationis auctum, sed et interpretationem Anglosaxonicam saeculo XI in membrana conscriptam, cujus specimen subjicio [(531) 1Kb] .

Opus stylo contorto et subinde valde obscuro conscriptum, multis in locis explicatione egebat. Cujus rei conscius auctor [(532) 1Kb] glossas adjecit, quae et ad textum intelligendum et ad mores ejus aevi perspiciendos multum conducunt; qua ratione ductus et multo majorem earum partem hucusque ineditam et voces singulas margini a poeta ascriptas retinendas duxi. Quis enim historiae ejus temporis intelligendae capax voces ut lib. II, v. 466, HYRONIA omitteret?

Primam librorum I et II editionem ope codicis unici Pithoeus in SS. coaetaneis XII instituit. Quam repetierunt Chesnius in SS. Franc. T. II, p. 499, [Col. 0723A] et in SS. Normannicis pag. 35, Jacobus Breulius ad calcem Aimoini Paris. 1603, in fol., pag. 400; Joannes de Bouchet in Originibus primae et secundae stirpis regum Francorum, Paris. 1642 fol. Ultimus Bouquetus in SS. Franc., tom. VIII, pag. 1 sqq. editionem Pithoeanam iterum expressit, licet ipse plurima verba certissime depravata conqueratur, quae deficientibus codicibus manuscriptis emendari ac sanari non possint. Asservabatur tamen unicus isque authenticus Abbonis codex in bibliotheca monasterii S. Germani a Pratis, cujus congregationis membrum ipsum Bouquetum fuisse novimus, indeque postea in bibliothecam regiam Parisiensem illatus est. Cum igitur novae editioni accingerer, ante omnia codicis illius in fata inquirere eumque iterum [Col. 0724A] accuratissime evolvere proposui; et favente«. cl. Guérard mox voti compos factus sum. Siquidem ipse Pithoeus librum bibliothecae S. Germani obtulerat, ibique numero olim 535, postea 1633 signatus fuit. Est membranaceus in 4o minori, saeculo nono exeunte exaratus, atque 43 foliis constat, quorum quodlibet bis 18 versus exhibere solet.

Opera igitur nostra in eo praecipue versata est, ut textu ad instar codicis accuratissime expresso, omnes alicujus momenti glossas proferremus, et liber tertius, antea omissus, reliquis adderetur. Distinctiones in codice fere nunquam obvias introduximus, atque adnotationes textui illustrando necessarias, perpaucas tamen, addendas censuimus.



SCEDULA SINGULARIS CERNUI [1836 1Kb] ABBONIS DILECTO FRATRI GOZLINO.
[Col. 0723]

[Col. 0723B] Cunctorum Dei plasmatum [1836* 1Kb] extimus et conlevita indignus ABBO, sincaere [1837 1Kb] omnemque terrigenam [1838 1Kb] superantis [1839 1Kb] igne dilectionis amplexando fratri GOZLINO, quicquid in Christo utriusque vitae manet jocunditatis.

Tuae admodum mihimet acceptissimae germanitatis affectio sibimet dudum destinari crebro poposcit, ut bellorum Parisiacae polis, praecellentissimi quoque principis ab examine [1840 1Kb] regni hucusque Odonis, nostro genitum labore codicellum didicit, tam contigui [1841 1Kb] studiosa ingenioli quam fraterni insuper non inmemor flagri [1842 1Kb] . Eandem itaque ob gratiam faustissime noveris germane, tibi hancce dirigi pagellam, cum tam rara ne umquam penes me frustretur petitio [1843 1Kb] , tum solamine omnium apud lectorem [Col. 0723C] amicissimi, ut cara finetenus vice illam mittentis fungatur; quin etiam a deviis [1844 1Kb] prudenti dextera [1845 1Kb] relevetur. Numquam enim otio [1846 1Kb] reficiendi ob scolarum pluralitatem, cujus commoditati ubique locorum vacaverim. Verum qui [1847 1Kb] primum fuerit prolata, constat adhuc sequens pagina membranis semel [1848 1Kb] tantum mutatis, post quoque, ceu quopiam Foebo, tuo sagaci lustretur arbitrio. Denique hujus aeliminata [1849 1Kb] directionis causa, aequum autumatur depromi geminas [1850 1Kb] etiam opusculi inchoationis. Quarum siquidem prima fuerit causa exercitationis. Tunc etenim adhuc litteratoriae [1851 1Kb] tyrunculus disciplinae, Maronis proscindebam [1852 1Kb] aeglogas. Altera vero [1853 1Kb] mansuri aliarum tutoribus urbium exempli. Caeterum tam tuae quam reliquorum [Col. 0723D] quidem lectorum almae charitati non istud metricae conplecti volumen [1854 1Kb] , quod vates taxer [1855 1Kb] , [Col. 0724B] notum fore molior [1856 1Kb] . Nullatenus quippe hic [1857 1Kb] , quae penes summos repperiuntur figmenta [1858 1Kb] poetas. Atqui Faunos ferasve nusquam tripudio carminis in ludum more Sileni [1859 1Kb] conglomeraverim, neu rigidas motare cacumina quercus coaegerim, tum vero silvae avesque menia quoque nunquam nostris sunt comitata vestigiis prae dulcedine cantionis; nec quovis modulamine Orco aliisve manibus animas tartarea aeripuerim caligine ritu Orphei. Plane etiam si quando affuerit velle, nusquam tamen his actibus favit possae. Ergo nec positor [1859* 1Kb] quidem [1860 1Kb] nuncupor, nec figmenta hic habentur; sed nostrae facultatis adsint praesidia. Porro triadi nostros credidi biblos [1861 1Kb] visu et auditu modo [1862 1Kb] decusatos [1863 1Kb] . Quorum duo quidem tam [Col. 0724C] praeliis Parisiacae urbis, Odonis quoque regis, quam profecto almi ac heroys [1864 1Kb] praesertim mei Germani, ejusdem sedis olim egregii praesulis, effulgent miraculis, alias tamen quibuslibet inauditis. Qui autem supplet trinitatem tercius, horumce ignarus constat. Nam cleronomos [1865 1Kb] , tametsi angustum [1866 1Kb] maneat situm, decentissime ornat, tum scolasticis ambientibus glosas suis in commentis obnixe complacet; allegoria vero aliquantisper cui ejus indago libuerit, renitet. Cum per semet quoniam mutis [1867 1Kb] inhaeret verbis, propria manu linguas [1868 1Kb] superjeci. Pedes autem in omnibus opusculi versibus adeo delegerim, quo per rarissimos forte ignorantia potiusve oblivione liquerim clodos; qui tamen periergia [1869 1Kb] quaeso industriaque legentis debitae virtuti restituantur. [Col. 0724D] Pentimimeris nempe seu cum cata triton trocheon eptimimeris rata [1870 1Kb] similitudine [1871 1Kb] per omnia [1872 1Kb] [Col. 0725A] currunt cesurae, quanquam bucoliceptomen perpauca. Communibus praeterea bannitae [1873 1Kb] modis cum dieresi [1874 1Kb] et aepisinaliffa [1875 1Kb] non dense [1876 1Kb] usus extiti. Igitur largiente divino munere, suggessit haecine mihi facultas. Quid plura? Catalecticus cunctus existit versus. Tum multa prorsus alia lectori seria [1877 1Kb] parebunt indita. Nec tamen putetur hoc ob aliud factum, nisi materiam vel a tua, dulcissime [Col. 0726A] frater, prudentia hauriendam, seu cujuspiam [1878 1Kb] alterius diserti [1879 1Kb] , cum ad manus venerit metrici. Dactilici quidem versiculi trimetri praepositi causam enucleant [1880 1Kb] sui, sed minime exauditi. Verum quod haud apud magistrum, saltem mereantur nancisci penes germanum.

Gaudia quod radii Febo, tibi sint et honores,
Cum fine in finem, clam quoque fine Deo.


[Col. 0725] EXPLICIT EPISTOLA.



VERSICULI AD MAGISTRUM DACTILICI.
[Col. 0725]

[Col. 0725A] O pedagoge sacer meritis
Aymoine piis radians
Digneque sidereo decore:
Perrogitat matites [1881 1Kb] liniens
Ore pedes digitosque tuos,
Cernuus Abbo tuus jugiter
Sume botros, tibi quos tua fert
Vitis [1882 1Kb] adhuc virides; rubeant
Imbre tuo radiisque tuis,
Continuo seris atque fodis [1883 1Kb]
Tu, celebrande, putas et eam
[Col. 0726A] Nuncque cupis, niteat pluviis
Alterius, jubare alterius?
Dulce cui tribuas rogo mel.
Nam tibi palmes et uva manet.
Floruit has mihi Parisius
Nobilis urbs, veneranda nimis,
Bella precans sua ferre tibi.
Agnita cujus ut orbe vago
Sepiat [1884 1Kb] ethera palma volans,
Doxaque regnet ubique micans,
Ore tuo gradiente super.



INCIPIT LIBER PRIMUS BELLORUM PARISIACAE URBIS.
[Col. 0725]

[Col. 0725C] Dic alacris salvata Deo Lutecia summo,
Sic dudum vocitata, geris modo nomen ab urbe
Isia, Danaum latae media regionis,
Quae portu fulget cunctis venerabiliori;
Hanc Argiva sitis celebrat peravara gazarum,
Quod nothum species metaplasmi modo nomen
O collega tibi, Lutecia, pingit honeste
Nomine, Parisiusque novo taxaris ab orbe,
Isiae quasi paris merito pollet tibi consors;
Nam medio Sequanae recubans, culti quoque regni
Francigenum, temet statuis per celsa [1885 1Kb] canendo;
Sum polis, ut regina micans omnes super urbes!
Quae statione [1886 1Kb] nites cunctis [1887 1Kb] venerabiliori.
Quisque cupiscit opes Francorum, te veneratur,
Insula te gaudet, fluvius sua fert tibi giro
[Col. 0725D] Brachia, complexo muros, mulcentia circum
Dextra tui pontes habitant tentoria limfae
Levaque claudentes [1888 1Kb] ; horum hinc inde tutrices
Cis urbem speculare falas [1889 1Kb] , citra [1890 1Kb] quoque flumen.
Dic igitur praepulchra polis, quod Danea [1891 1Kb] munus
Libavit tibimet soboles Plutonis amica,
[Col. 0726C] Tempore quo praesul Domini et dulcissimus heros
Gozlinus temet pastorque benignus alebat.
Hec, inquit [1892 1Kb] , miror, narrare potest aliquisne?
Nonne tuis idem vidisti oculis? Refer ergo!
Vidi [1893 1Kb] equidem, jussisque tuis parebo libenter.
   Haec tibi nempe litaverunt libamina saevi:
Septies aerias centum praeter juniores
Quamplures numero naves numerante carentes,
Extat eas moris vulgo barcas resonare [1894 1Kb] ;
Quis adeo fartus Sequanae gurges fuit altus
Usque duas modicumque super leugas fugiendo,
Ut mirareris, fluvius cui se daret antro,
Nil parens; abies quoniam velaverat illum
Ac quercus ulmique simul, madidae sed et alni [1895 1Kb]
(An. 885.) Urbem quo tetigere quidem Titane [1896 1Kb] secundo,
[Col. 0726D] Egregii Sigefredus adit pastoris ad aulam,
Solo rex verbo [1897 1Kb] , sociis tamen imperitabat,
Vertice flexo ad pontificem sic inchoat ore:
»O Gozline, tibi gregibusque tuis miserere,
Ne pereas, nostris faveas dictis, rogitamus;
Indulge siquidem, tantum transire quaeamus!
[Col. 0727A] Hanc urbem; tangemus eam numquam; sed honores
Conservare tuos conemur, Odonis et omnes.«
Hic consul [1898 1Kb] venerabatur, rex atque futurus,
Urbis erat tutor, regni venturus et altor.
Haec contra Domini praesul fidissima jecit:
»Urbs mandata fuit Karolo nobis basileo [1899 1Kb] ,
Imperio cujus regitur totus prope kosmus [1900 1Kb]
Post Dominum, regem dominatoremque potentum,
Excidium per eam regnum non quod paciatur,
Sed quod salvetur per eam sedeatque serenum.
Ut nobis, si [1901 1Kb] forte tibi commissa fuissent
Menia, quodque peregisses justum tibi narras,
Quid fore sancires? Sigemfredus: Caput, infit,
Ensis honore meum, canibus demum quoque dignum.
Toxica, ni tamen his precibus caedas, tibi tela
[Col. 0727B] Nostra ministrabunt castella die veniente,
Decedente [1902 1Kb] famis pestem, hoc peragentque quotannis.«
Haec ait, atque dehinc abiit, sociosque coegit.
Sic caput Aurora rapuit perdente duellum.
Nempe ruunt omnes ratibus turri [1903 1Kb] properantes,
Quam feriunt fundis acriter complentque sagittis.
Urbs resonat, cives trepidant, pontesque vacillant;
Concurrunt omnes turrique juvamen adaugent.
Hic comites Odo fraterque suus radiabant
Rotbertus, pariterque comes Ragenarius; illic
Pontificisque nepos Ebolus [1904 1Kb] fortissimus abba.
Hic modicum praesul jaculo palpatus [1905 1Kb] acuto,
Hic ejus juvenis miles simili [1906 1Kb] Fredericus
Est ictus gladio; miles periit, seniorque
[Col. 0727C] Convaluit, sese medicante Dei medicina.
Hic vitae multis extrema dedere, sed acres
Pluribus infigunt plagas, tandemque recedunt,
Exanimes Danos secum multos referentes;
Jam occidui medium vergebat ad ultima Tile [1907 1Kb]
Climatis australis quoque Apollo secutus Olimpho [1908 1Kb] .
Nil prorsus species turris renitens erat adhuc
Perfectae, fundamentis tantum bene structis
Ac modicum ductis sursum factisque fenestris
Gaudebat; belli sed eadem nocte peracti
Altius haec circumductis crevit tabulatis;
Lignea sescuplae siquidem superadditur arci.
   Sol igitur Danique simul turrim resalutant;
Praelia devotis [1909 1Kb] jaciunt immania valde;
[Col. 0727D] Pila volant hinc inde, caditque per aera sanguis,
Conmiscentur eis fundae laceraeque balistae,
[Col. 0728A] Nil terras interque polos aliud volitabat.
At turris nocturna gemit dardis terebrata---
Nox fuit ejus enim genetrix, cecini quoque supra---
Urbs pavitat, cives strepitant, et classica [1910 1Kb] clamant
Absque mora tremulae cunctos succurrere turri.
Christicolae pugnant, belloque resistere curant.
Belligeros inter cunctos gemini radiabant
Plus aliis fortes, alter comes, alter et abba
Alter Odo victor, bellis invictus ab ullis,
Confortando fatigatis vires revocabat,
Lustrabat jugiter speculam perimens inimicos;
Qui vero cupiunt murum succidere musclis [1911 1Kb] ,
Addit eis oleum ceramque picemque ministrans,
Mixta simul liquefacta foco ferventia valde,
Quae Danis cervice comas uruntque trahuntque.
[Col. 0728B] Occiduunt autem quosdam, quosdamque suadent
Amnis adire vada. Hoc una nostri resonabant:
Ambusti Sequanae ad pelagos concurrite, vobis
Quo reparent alias reddendo jubas mage comptas!
Fortis Odo innumeros tutudit. Sed quis fuit alter?
Alter Ebolus huic socius fuit aequiperansque;
Septenos una potuit terebrare sagitta,
Quos ludens alios jussit praebere quoquinae [1912 1Kb] .
Hisce [1913 1Kb] prior [1914 1Kb] mediusve fuit circumve nec ullus;
Fortiter ast alii spreta [1915 1Kb] nece belligerabant;
Verum stilla quid est simplex ad caumata mille?
P geminum [1916 1Kb] fidos [1917 1Kb] raro quamvis vegetabat [1918 1Kb] ,
Mque [1919 1Kb] truces posthac [1920 1Kb] chile [1921 1Kb] ---seranta [1922 1Kb] chile [1923 1Kb] id extat [1924 1Kb] ---
Hice recenter eunt vicibus turrim, juge [1925 1Kb] foedi [1926 1Kb]
[Col. 0728C] Ingeminant bellum; clamor fremitusque fit altus,
Ingentesque replent voces hinc inde ruentes
Aethera, saxa fremunt parmas quatientia pictas,
Scuta gemunt, galeae strident trajecta sagittis.
Huc [1927 1Kb] praeda redeunt equites, certamina stipant,
Incolumes adeunt speculam saturique ciborum,
Anteque durcones [1928 1Kb] multi repetunt morientes,
Quam lapides jaciant illamque [1929 1Kb] gravent lapidando.
Dulce quibus flamen [1930 1Kb] Danae [1931 1Kb] spirantibus aiunt,
Quaeque suo lacerans crines lacrimansque marito:
»Unde venis? fornace [1932 1Kb] fugis? scio, nate diabli,
Hanc nullus poterit vestri superare triumphus?
Non tibi nunc cererem vel apros bacchumque litavi?
[Col. 0728D] Tamque cito quare repedas ad tegmina stratus?
Haec iterum gestisne tibi poni? redeunte
[Col. 0729A] Elluo, sic alii? similem mereantur honorem!«
Clibanus ob humile quantum [1932* 1Kb] speculae [1933 1Kb] sinuatus [1934 1Kb]
Saeva per ora duit [1935 1Kb] quamvis ignobile nomen.
Ima dehinc ardent ejus disscindere scisci [1936 1Kb] :
En inmane foramen hians, majus quoque dictu!
Apparent penitus proceres jam nomine citi,
Cristatosque [1937 1Kb] vident cunctos, quibus atque videntur,
Conspiciuntque viritim omnes non introeuntes.
Horror enim vetuit, quod non audacia sumpsit.
Orbita [1938 1Kb] mox a turre teres jaculatur in illos,
Bis ternis [1939 1Kb] arcens animas direxit Averno,
Perque pedes tracti numerum complent morientum.
Tum foribus posuere larem [1940 1Kb] , Vulcania [1941 1Kb] cura;
[Col. 0729B] Hinc multare viros rentes [1942 1Kb] et perdere turrim.
Fit rogus horribilis, fumusque teterrimus inde
Nubila militibus miscet, succedit et umbris
Scilicet arcs [1943 1Kb] piceis, hora veluti diuturna,
Nam tulit haec minime sufferre diu sibi notos,
Sed nostri Dominus miserescens vertere jussit
In sortem caecam populi nebulam generantis.
Fortius ille furens Mavors regnare sategit [1944 1Kb] .
Signifer en geminus concurrit ab urbe benigna [1945 1Kb]
Lancea bina gerens speculam conscendit, amictum
Auribus immodicis croceum formido Danorum;
Tunc centena quium [1946 1Kb] pepulit cum sanguine vitam
Centeno catapulta [1947 1Kb] nimis de corpore pernix,
Hospiciumque comas [1948 1Kb] ducti lintresque revisunt.
[Col. 0729C] Lemnius hic moritur claudus, magno superante
Neptuno, humectant latices incendia fusi.
Pestiferae gentis miles percussus acerbo.
Rotbertus felix jaculo spiravit ibidem,
Atque Deo pauci vulgo periere juvante.
Erubuere tamen posthac veluti lupus audax
Nil rapiens praedae. repetitque quidem nemus altum,
Subtilemque nimis secum retulere fugellam.
Tercentum exanimos flentes Charone receptos
Nox comitans [1949 1Kb] , turris studuit vulnus medicari.
Haec duo bella sui residens in limite [1950 1Kb] currus
Ante November adest, gelidus supplere [1951 1Kb] Decembri,
Solibus [1952 1Kb] is caudam [1953 1Kb] ternis quam caederet [1954 1Kb] anni.
   [Col. 0729D] Sole suos fulvo radios fundente sub ethre
Sorte [1955 1Kb] Dionisii lustrant [1956 1Kb] equidem recubantes
[Col. 0730A] Macharii [1957 1Kb] Sequanae ripas, et castra beatum
Germanum circa teretem [1958 1Kb] componere vallis
Commixto lapidum cumulo glebisque laborant.
   Post montes et agros, saltus [1959 1Kb] , camposque patentes
Ac villas equites [1960 1Kb] peragrant peditesque cruenti,
Infantes, pueros, juvenes, canamque senectam,
Atque patres natosque necant, necnon genetrices:
Conjugis ante oculos caedem tribuere marito,
Conjugis ante oculos strages gustat mulierem,
Ante patrum faciem soboles necnon genitricum!
Efficitur servus liber, liber quoque servus,
Vernaque [1961 1Kb] fit dominus, contra dominus quoque verna.
Vinitor agricolaeque simul cum vitibus omnes
[Col. 0730B] Ac tellure ferunt crudeles mortis habenas.
Francia jam dominisque dolet famulisque relicta,
Heroe [1962 1Kb] gaudebat nullo, lacrimisque rigatur.
Nulla domus stabilis vivo regitur dominante.
A tellus opulenta gazis nudatur opimus,
Sanguivomis, laceris, atris, aedacibus [1963 1Kb] aequo [1964 1Kb]
Vulneribus, praedis, necibus, flammis, laniatu,
Prosternunt, spoliant, perimunt, urunt, populantur
Dira cohors, funesta falanx, cetusque severus.
Posse favebat eis actutum, velle quod ipsum
Omnia se visum gestabant ante cruentum.
Valles [1965 1Kb] diffugiunt humiles, tumidi [1966 1Kb] prius Alpes,
Arma, simul diamant [1967 1Kb] lucos cum corde fugaci.
Nemo patet, fugiunt omnes, heu! nemo resistit.
[Col. 0730C] Sic decus a regni pro posse tulere venusti,
Sic celebris specimen [1968 1Kb] cimbis portant regionis!
Terribiles inter acies tamen adstitit acta
Parisius ridens media inperterrita tale.
   Ergo bis octonis [1969 1Kb] faciunt mirabile [1970 1Kb] visu,
Monstra rotis ignara, modi [1971 1Kb] compacta triadi,
Roboris [1972 1Kb] ingentis, super argete [1973 1Kb] quodque [1974 1Kb] cubante
Domate sublimi cooperto. Nam capiebant
Claustra sinus archana [1975 1Kb] uteri penetralia ventris [1976 1Kb]
Sexaginta viros, ut adest rumor, galeatos.
Unius obtinuere modum formae satis amplae
Completis autem geminis, ternum peragendo [1977 1Kb]
Mittitur arte [1978 1Kb] fala [1979 1Kb] vexare [1980 1Kb] falarica [1981 1Kb] binos
[Col. 0730D] Artifices [1982 1Kb] nervis jaculata uno quoque plectro.
Sic nobis loetum [1983 1Kb] primi meruere paratum;
Mox monade [1984 1Kb] necata obiit saevissima dias [1985 1Kb] .
   [Col. 0731A] Mille struunt etiam celsis tentoria rebus
Tergoribus collo demptis tergoque juvencum.
Bis binos tressisve [1986 1Kb] viros clipeare [1987 1Kb] valebant [1988 1Kb] ,
Quae [1989 1Kb] pluteos [1990 1Kb] calamus vocitat cratesve [1991 1Kb] latinus.
Nox nullam recipit requiem nullumque soporem;
Veloces acuunt, reparant, cuduntque sagittas,
Expediunt clipeos, veteresque novi efficiuntur.
   Cumque senis Foebi fulgor jam scandit in almas
Quadrigas agilis, noctemque repellit opacam,
Atque suos oriens oculos demittit in urbem,
En proles Satane subito castris furibundae
Erumpunt, trepidis nimium telis oneratae;
Ad turrim properant, tenues ut apes sua regna
Distentis adeunt humeris casiaque thimoque
[Col. 0731B] Arboreisque simul vel ameni floribus agri:
Haud secus infelix populus contendit ad arcem
Pressis fornicibus [1992 1Kb] humeris ferroque tremente.
Ensibus arva tegunt, Sequanam clipeis, et in urbem
Plumbea mille volant fusa densissime mala
Atque serunt pontes validis speculas catapultis.
Mars hinc inde furit surgens, regnatque superbus;
Totius ecclesiae cumvexa [1993 1Kb] boando metalla [1994 1Kb]
Flebilibus vacuas supplent camoribus auras.
Arcs nutat, cives trepidant, ingensque tubarum
Vox resonat, cunctosque pavor cum turribus intrat.
Hic proceres multi fortesque viri renitebant;
Antistes Gozlinus erat primas super omnes,
Huic erat Ebolusque nepos Mavortius abba;
Hic Rothbertus, Oddo, Ragenarius, Utto, Erilangus;
[Col. 0731C] Hi comites cuncti, sed nobilior fuit Odo,
Qui totidem Danos perimit, quot spicula [1995 1Kb] mittit.
Dimicat infelix populus pungnatque benignus.
Tres armavit atrox cuneos, quibus obtulit arci
Majorem, picto [1996 1Kb] ponti [1997 1Kb] geminosque [1998 1Kb] parone [1999 1Kb] ,
Hanc [2000 1Kb] sat opinati superare, hunc [2001 1Kb] si potuissent.
Haec bellum patitur, multo majora set ille;
Haec depicta gemit vario sub vulnere rubra,
Ille virum luget vires obitusque fluentes.
Sanguine nulla via urbis adest intacta virorum,
Prospiciens turrisque nichil sub se nisi picta
Scuta videt, tellus ab eis obtecta latebat.
Inde super cernens lapides conspexit acerbos,
Ac diras, ut apes dense, tranare catejas [2002 1Kb] .
[Col. 0731D] [Juppiter aspiciens dardos prospexit acutos] [2003 1Kb]
Inter sese aliud turrimque nichil metit aether.
Vox inmensa, metus major, strepitusque fit altus.
Hi bellant, isti pungnant, resonantibus armis
Praelia Normanni exacuunt crudelia sane.
Nullus habet terrae totidem qui vivere natus [2004 1Kb]
[Col. 0732A] Indutos gladiis pedites spectaret in unum,
Et tanta miraretur testudine picta.
Hac sibi confecere polum vitam nutrientem [2005 1Kb] ,
Quem nullum superare caput cupiebat eorum,
Ast infra capiunt tetre necis arma frequenter.
Mille dabant pungnam pariter stantes in agone,
Mille simul, turrim quoniam contingere cuncti
Haud una poterant, turmis certare studebant.
Arcs speculans, nudis quoniam chelis [2006 1Kb] inimicus
Ingeminat populus certamen et ore patenti,
Erectas taxos [2007 1Kb] arcos convertit in uncos [2008 1Kb] ;
Unius hinc jaculum transmittitur os in apertum,
Quem subito conans alius clipeare [2009 1Kb] migrantem,
Nempe cibum gustat primus quem repserat [2010 1Kb] ore,
Ad veniens autem numerum qui clauderet almum [2011 1Kb]
[Col. 0732B] Hos nitens geminos auferre latenter, et ipse
Perculsus faretra, turri veniam quoque poscit.
Sub clipeo illos alii conduntque trahuntque,
Unde furore nimis pingues bellum renovarunt.
Scuta cient planctus, saxis ferientibus, ipsa,
Sanguineasque vomunt voces galeae subeuntes
Aethera, crudeli lorica mucrone foratur.
Respiciensque suas et quos fundaverat artus
Omnipotens fabricas modicum Danis superari,
Exhibuit nostris vires animosque valentes,
Inpertitus eis sensus equidem tremebundos.
Tum pereunt miseri, pluresque vehuntur ad altos
Ponentes animas torquentibus arma faselos [2012 1Kb] .
Jam Titan celeres missos praemittere curat
Ocaeano, pompare thoros otium [2013 1Kb] quibus abdat.
[Col. 0732C] Torvaque plebs quae jam cecini tentoria turri
Texta tulit silvis flenti, caesisque juvencis,
Quis noctem quidam bello quidamque sopore
Praeteriere, quibus circumtrivere [2014 1Kb] meatus,
Pennivolas acies [2015 1Kb] vibrari [2016 1Kb] felle madentes,
Militibus noctu eximiam cernentibus [2017 1Kb] arcem.
   Mane quidem flagrante novant certamina plenis
Arma trucum terris fixa testudine giro.
Certabant plures alii fossata studere,
Quae circa resident illam [2018 1Kb] , sulcosque replere;
Hinc glebas specubus frondesque dabant nemorosas,
Atque suo segetes etiam fetu viduatas,
Prata simul, virgulta quoque, et vites sine gemmis,
Hincque senes tauros pulchrosque boves vitulosque,
Postremumque necant elegos, heu! quos retinebant
[Col. 0732D] Captivos, sulcisque cavis haec cuncta ferebant,
Idque die tota stantes agitant in agone.
   Hocce pius cernens praesul, clara lacrymando
Voce vocat domini Salvatorisque parentem:
Alma redemptoris genetrix mundique salutis,
Stella maris fulgens cunctis praeclarior astris,
[Col. 0733A] Caede tuas praecibus clemens aures rogitantis;
Si tibi me libeat missas umquam caelebrare,
Impius atque ferox saevus crudelis et atrox,
Captivos perimens, laqueo necis inretiatur!
Arce repente volans telum deferre sategit
Antistes Gozlinus, huic [2019 1Kb] quod flendo precatur,
Qui vinctos vinctus mortis dimisit habenis,
Atque miser sociis tendit clipeumque pedemque.
Os solvit, virtute ruit, sulcosque replevit
Mensurans terram, spirans animam male natam,
Captivos juxta tritos gladio nimis ejus.
   Urbs in honore micat celsae sacrata Mariae,
Auxilio cujus fruimur vita modo tuti;
Hinc indicibiles illi, si forte valemus,
Reddamus grates, placidas reboemus et odas,
[Col. 0733B] Vox excelsa tonet, laudesque sonet quia dignum:
Pulchra parens salve Domini, regina polorum,
Nostra nites altrix, orbis constas dominatrix;
Quae saevis manibus Danum gladioque minace
Solvere Luteciae plebem dignata fuisti,
Luteciaeque satis poteras conferre salutem,
Quae lubrico Salvatorem cosmo genuisti.
Caelicoli caetus, virtutes ac dominatus,
Primatusque, potestatesque, thronique polorum,
O genetrix sobolis summi regis celebranda,
Te gaudent, recolunt, laudant, venerantur, adorant,
O felix uteri thalamo quae claudere mater,
Quem coeli nequeunt, tellus, vastum mare, quisti;
Atque tuum delecta patrem nobis peperisti.
Luna micans solem multo plus te renitentem
[Col. 0733C] Fudisti terris, et eas quo plena manebas
Inradiando, genus nostri lapsum reparasti.
Ergo cui, regina poli, conponere quibo?
Sanctior es cunctis, sexu felicior omni.
Cultorum miserere tui jam nata potentis;
Gloria, laus et honor, radiansque decus tibi semper;
Sit benedicta Dei mater sceptris in Iesu.

(Hic ad oram codicis legitur DIAERESIS.)

   Foebus abit, noctisque redit caligo serenae,
Excubiisque nequam [2020 1Kb] turris saepitur opimis [2021 1Kb] .
Aurora girante polos, girantur et arces;
Mortiferis siquidem telis quatientibus illas,
Arrietes conflant [2022 1Kb] , unumque locant ab eoo
In turrim, contemplatur septentrio celsa
In portas alium; tenuit contra latus ejus
[Col. 0733D] Oc que sidens ternum. Magno cum pondere nostri
Tigna parant, quorum calibis dens summa peragrat,
Machina quo citius Danum quisset terebrari;
Conficiunt longis aeque lignis geminatis
Mangana quae proprio vulgi libitu vocitantur,
Saxa quibus jaciunt ingentia, seo jaculando
Allidunt humiles scaenas [2023 1Kb] gentis truculentae.
Sepe quidem celebrum cervice trahunt elegorum,
[Col. 0734A] Vah! multosque terunt Danos, plures quoque peltas [2024 1Kb] .
Immunis [2025 1Kb] clipeus fractu nullus fuit hictus [2026 1Kb] ,
Quem [2027 1Kb] talis tetigit, non ullus morte misellus [2028 1Kb] .
Ast infelices foveas supplere falanges
Nequiquam tendunt, potuere replere nec ullam.
Nitebantur enim arietibus pessumdare turrim;
Quos quoniam nequeunt aequis deducere campis,
Corripiunt ternas rabidi kimbas [2029 1Kb] satis alta
Frondivagis equidem silvis gravidare flagrantes,
Postremum Vulcanus eis inponitur ardens.
Flammivomas oriens dimittit eas pedetemptim,
Anguinisque [2030 1Kb] trahebantur ripas secus ipsae
Ad pontem, seu conspicuam conburere turrim.
Silva vomit flammas, arent latices pelagique,
[Col. 0734B] Terra gemit, virides herbae moriuntur ab igni;
Lemnius atque potens Neptuno stat pede trito [2031 1Kb] ,
Regna poli furvus penetrat, nubesque peragrat.
Hinc tellus et ager, limfae caelique cremantur;
Urbs luget, speculaeque timent, et menia deflent;
Heu, quam magna oculis manant lacrimosa beatis
Flumina! Dant pulchri juvenes, sed et alba senectus,
Merentes gemitus, matresque jubas laniando
Terga dabant siccae, crinesque per arva revolvunt---
Hae colafis nudata suis jam pectora tundunt.
At secuere genas aliae lacrimis madefactas!
Tum trepidant cives, cunctique vocant celebrandum
Germanum: Miserere tuis, Germane, misellis!---
Parisius praesul fuerat sanctissimus olim,
Inlustrabat eam cujus venerabile corpus---
[Col. 0734C] Menia Germani nomen recinunt, et in omni
Exclamat miles specula primique virorum:
O famulis, Germane, tuis succurrere disce!
Littora seu liquidi laticis [2032 1Kb] pelagus ciaet [2033 1Kb] altum,
Sidereosque thronos quibus emicat, ut jubar almus
Verberat innumerus, echo comitante, boatus;
Germanum respondet et urbs vocitantibus ipsum.
Concurrunt matres pariter juvenesque puellae
Ad Sancti tumulum, suffragia poscere grata.
Infelix et ob hoc populus subiit nimis alta
Gaudia, subsannans cives Dominique catervam.
Scuta dabant alapis reprobo risu saturatis,
Argutoque tument horum distenta boatu
Guttura, et, urbanis plangentibus, aera magno
Implentur sonitu, clamore minus nihil amplo,
[Col. 0734D] Vox auditur in excelsis, et luctus in aethris!
At Deus omnipotens omnis fabricae raeparator
Orbis, adest praecibus Sancti rogitatus, et ipse
O Germane, venis humili succurrere plebi
Auxilio, lapidumque salire struem super altam
Flammivomas puppes, pontem ne lederet ulla,
Ipse coegisti, pontem sustentat is agger.
Continuo Domini populus descendit ad ignes,
[Col. 0735A] Quos mergens in aquas, naves cepit sibi victor;
Hincque Dei sumpsit felix gaudere caterva,
Unde prius dixit gemitus magnosque dolores.
Sic nostris geritur, bellumque diesque recedit,
Noxque falam gurdis [2033* 1Kb] mandat custodibus ipsam.
Sole suas nondum claras subeunte quadrigas,
Sub luce reveunt crates sua ad oppida furtim,
Arrietes, carcamusas vulgo resonatos,
Dimisere duos; pallos vetuit removere;
Quos nostri capiunt gaudenter depeculantes.
Rexque Danos retulit Sigenfredus super omnes,
Quem turris metuit proprios sibi vellere ocellos [2034 1Kb] .
Sicque, juvante Deo, durus Mavors requievit.

(Ad oram cod., EPISINALIFFA).

[Col. 0735B] Januarii [2035 1Kb] suprema dies statuit triduana,
Haec finire sequens studuit certamina mensis.
Tercia lux hujus fuerat belli, recolendae
Sancta genetricis tunc purificatio Christi,
Quae nostre tribuit plebi gaudere triumpho.
(An. 886.) Praeterea conscendit equos avibus otiores
Infortuna cohors, repetens partes orientis,
Francia quas nondum populatas tristis alebat.
Cuncta prius dimisa [2036 1Kb] necans, magalia [2037 1Kb] poscit
Quae Rotberto aderant Faretrato agnomine claro;
Cujus erat miles tantum obsequio modo solus,
Una domus retinebat eos. Miles seniori:
Normannos contemplor, ait, cursim venientes!
Rotbertusque suum cupiens admittere [2038 1Kb] scutum,
Nil vidit, quoniam populus suus abstulit illud,
[Col. 0735C] Quem Danicos jussit cuneos idem speculari.
Ense forum nudo petiit tamen obvius illis,
E quibus occidit geminos, et tertius ipse
Incubuit morti, nullo sibi subveniente.
Unde nepos ejus nimium tristans Adalaelmus
Consulis [2039 1Kb] intererat populo, cui talia dixit:
Eia viri fortes, clipeos sumatis et arma,
Ulciscique meum raptim properemus avunclum!
Haec, inquit, villam petiit, congressus acerbis
Ilicet hos vicitque trucidavitque nefandos;
Normanno villam victor moriente replevit.
Nil reliqui, prohibente fuga, retulere paroni [2040 1Kb]
Haec eadem Rotbertus erat nitens operari.
   Post aequor [2041 1Kb] residens almi niveam [2042 1Kb] secus aulam
[Col. 0735D] Scandere Germani temptant crebrius vocitati,
Ejus qua speciem constat lucere sepulchri.
Hic jacuit suimet jugiter venerabile corpus,
Nobiliusque monasterium cunctis fuit illud,
Nustria quae refovere sinu discebat in amplo.
[Col. 0736A] Hinc propriis fuerit famulis gestatus in urbem.
Ipse [2043 1Kb] Danos, quicumque dabant vestigia prato,
Militibus speculam cernentibus [2044 1Kb] urbis in ejus
Rure sitam, fugiente mora tradit capiendos.
   Ecclesiam cujus [2045 1Kb] penetrans lacerare fenestras
Ictibus arboreis unus vitreas lanionum,
Continuo amenti rabie confunditur atrox
Curribus Eumenidum piceis artatus [2046 1Kb] ab almo [2047 1Kb] ,
Morsque sequens miserum perdit, pietate remota,
Hisque fatigatus causis inferna petivit.
Mi Germane sacer, cura ne spiritus olim
Illa meus subeat, cujus miracula canto.
Haec et quo supplere queam, faveas, precor, alme;
Summa patris summi, natique, rogato [2048 1Kb] , columba [2049 1Kb]
[Col. 0736B] Ore meo sedeat, mentem repleat, pie domne,
Actibus atque sacris virtutum floribus ornet,
Expulsis sestrice [2050 1Kb] sacra [2051 1Kb] vitiis procul atris.
   Torriculi scandens alius sublime cacumen,
Mutat iter per quod subiit, gressus quoque volvit
Ardua praecelsi nimium per culmina templi;
Ossa cui fraegere sacri fastigia tecti,
Germani meritis urgentibus. Hoc super urbis
Pergama [2052 1Kb] stans venturus [2053 1Kb] Odo rex prodidit omni
Stipanti semet plebi, digito manifestans.
Ipse Danum semet retulit vidisse cadentem.
   Tercius adveniens oculos direxit in amplum
Mausoleum Sancti, nolens quos liquit ibidem.
[Col. 0736C] Quod subiens quartus, superis est demptus ab auris,
Obticuitque sub occidua mox sorte sopitus.
   Fortunate tui quintus, Germane, parentis
Accelerat reserare thorum; primo sed adempto
Percutit hinc saxo proprium pectus, patientem
A cathedra cogens animam decedere pestis,
Quae nolens baratri tetigit caenacula tetri.
Inlustrem sobolis sanctae servat genitorem
Dextera, leva sacram prolis retinet genetricem;
Est Eleutherius pater, est Eusebia mater.
   Proh dolor! en medius cecidit pons nocte silenti,
Obsitus alluviis tumida bachantibus [2054 1Kb] ira.
Nam sparsim Sequana circumfudit sua regna,
Exuviisque [2055 1Kb] suis obtexerat aequora campum.
Australis gestabat eum [2056 1Kb] vertex, sed et arcem
[Col. 0736D] Quae tellure manet Sancti fundata boati [2057 1Kb] .
Urbis inherebant [2058 1Kb] dextris, alter [2059 1Kb] sed et altri. [2060 1Kb] .
Mane quidem surgente Dani surgunt simul acres,
Atque rates subeunt, armis onerant clipeisque,
[Col. 0737A] Transque natant Sequanam, turrim cinguntque misellam.
Multa dabant illi densis certamina telis.
Urbs tremuit, lituique [2061 1Kb] boant, lacrimisque rigantur
Moenia, rusque gemit totum, pelagusque remugit.
Aera circumeunt lapides et spicula mixtim;
Exclamant nostri, clamantque Dani simul omnes;
Terra tremit, nostri lugent, laetantur et illi.
Dumque volunt, cives nequeunt succurrere turri
Atque viris bello deferre juvamen anhelis,
Quos valide numero bellantes sub duodeno
Rumfea vel formido Danum non terruit umquam.
Difficile est dictu bellum, set nomina [2062 1Kb] subsunt:
Ermemfredus, Eriveus, Erilandus, Odaucer,
[Col. 0737B] Ervic, Arnoldus, Solius, Gozbertus, Uvido,
Ardradus, pariterque Eimardus, Gozsuinusque.
Seque neci plures [2063 1Kb] sociarunt ex inimicis.
Hi [2064 1Kb] quoniam nequeunt animis curvarier atris,
Aestibus accingunt carpentum arentibus arcis
Ante fores gurdi [2065 1Kb] miserandae gramine plenum;
Fulmineisque velut Foebo sub rura procellis
Nox vacua celi specie [2066 1Kb] confunditur alta,
Fas [2067 1Kb] nulli arridente suum contemnere doma [2068 1Kb] ---
Haud secus occuluit fumus speculam catapultis
Inmersis aliquantisper fervore [2069 1Kb] tonante.
Quisque [2070 1Kb] rogi proprios flatus ne clade perirent
Accipitres loris permisit abire solutis;
Quem [2071 1Kb] dum jam cupiunt omnes extinguere, desunt
[Col. 0737C] Vasa quibus possent latices haurire fluentes.
Namque Danum formidabant ausum fore nullum
Aequora jam Confessoris contingere gressu,
Pansa prius propter meritis miracula Sancti.
Haud [2072 1Kb] modicam retinent solum nisi quippe lagenam,
Quae claram jaciendo focos Sequanam super altos,
Servantum fugit digitis dilapsa sub illos [2073 1Kb] ;
Vulcano periit claudo Neptunus inermis.
Larque [2074 1Kb] super turrim saliit, contrivit et omnem.
Robora congeminant gemitus oppressa sub igni,
Plus bello dominante rogo. Dimittitur illa
Militibus, pontis subeunt extrema relicta.
Prelia constituunt [2075 1Kb] illic nova sevaque saevis,
Donec ad alta caput flexit Phoebus vada ponti.
[Col. 0737D] Pila dabat rupesque simul celeresque cateias
Plebs inimica Deo, pransura Plutonis in urna [2076 1Kb] ;
Sed quia conflictus talis [2077 1Kb] superare nequibat [2078 1Kb]
Militibus clamare: Fidem cepit, sed inanem,
Ad nostram properare, viri, nolite timere!
Pro dolor! alloquiis sese credunt male finctis,
Sperantes praecio redimi potuisse sub amplo;
[Col. 0738A] Non alias vere caperentur luce sub illa,
Heu, nudi gladium subeunt gentis truculentae,
Et coelo mittunt animas livore [2079 1Kb] fluente;
Martyrii palmam sumunt caramque coronam.
   Mox reliquis [2080 1Kb] ut visus adest [2081 1Kb] gentilibus Erveus,
Rex, quoniam facie splendens formaque venustus [2082 1Kb] ,
Creditur, atque sui donis grassante [2083 1Kb] tuetur;
Protenus [2084 1Kb] intuitu fuso cernendo [2085 1Kb] sodales
Dilectos plecti [2086 1Kb] , tamquam leo sanguine viso
Ipse furit, conansque manus vitare tenentum,
Undique vi voluit semet ceu nexus, ut arma
Sumeret, ulcisci [2087 1Kb] proprios socialeque vulnus;
Obtentuque carens ipso, sic insuperata
Limphantes [2088 1Kb] potuit qua voce tonavit in aures:
Cedite me tensa cervice, pecunia prorsus
[Col. 0738B] Nulla meam tractet vitam, morientibus istis!
Vivere quid sinitis? Frustratur vestra cupido!
Quae lux haud ejus, micuit sed crastina flatu.
Quae voces, quae lingua, quod os, aedicere possunt
Bella tot his prato egregii commissa relati [2089 1Kb] ?
Quotque necaverunt Normannos hic? quot et urbi
Duxerunt secum vivos! Jam nullus eorum
Tunc audebat agrum Sancti conscendere latum.
Quorum, prae terrore, virum certamina promo,
Corpora crudeles Sequanae tradunt sine vita,
Laus corum [2090 1Kb] jugiter nomenque per ora virorum,
Insignesque simul mortes et bella volabunt,
Sol radiis donec noctis pompare tenebras [2091 1Kb] ,
Luna diem, stellae pariter conponere discant.
Prosternuntque dehinc speculam de morte dolentem
[Col. 0738C] Custodum. Cecidit telo quatiente Danorum
Signifer; hic artus misit flatumque Charoni.
Nemo meis super hoc dictis insurgere bello
Decertet; siquidem nemo nil verius ullus
Expediet, quoniam propriis obtutibus hausi;
Sic etiam nobis retulit, qui interfuit ipse
Atque natando truces gladios evadere quivit.
   Tum Sequanam saliunt, Ligerumque petunt patriamque.
Has inter geminas peragrant praedam capientes,
Quam regio ipsa meo pandet jussu dominante.
Interea sperans Ebolus, fortissimus abba,
Gentiles quod in hanc issent cuncti, prope solus
Arce ruit [2092 1Kb] , dardumque ferens castella petivit
Illorum, hastamque vibrans projecit in ipsa;
[Col. 0738D] Non sonipes retulit nobis hunc, nec tulit illuc.
Confestim socium nixus munimine, saeva
Castra petit, murosque ferit; quo Lemnius adsit
Ipse jubet; pugnant nostri, constantius illi;
Argutus [2093 1Kb] nimium fremitus jam fumat ab illis,
Exiliuntque foras, vulgusque fugant sine tactu,
Extiterant plures quoniam nobis; tamen illis
[Col. 0739A] Obvius hic Ebolus, sociique simul, stetit heros.
Haud illum fuerant audentes tangere ferro;
Quingentis etiamsi tunc subnixus adesset
Qualis et ipse fuit, castris sese daret ultro,
Ast animas propria de sede repelleret omnes;
At quia militibus caruit, sic ludere cessat.
   Nustria, nobilior cunctos [2094 1Kb] regionibus orbis,
Quae vaste fueras procerum genetrix dominantum,
Ne pigeat capta turri producere, quaeso,
Quot vel quas hausere [2095 1Kb] Dani palmas tibi, necno
Ubera quot pecorum mulsere tuum peragrando
Distentum variis tractum gazis tamen olim [2096 1Kb]

(Ad oram cod. VOX NUSTRIAE.)

Mi soboles [2097 1Kb] , aliquis censere potest? Etiamsi
Affuerint cunctae volucres, erumpere voces
[Col. 0739B] Tot nequeunt, hominum quot equum pecudumque boumque
Sublegere [2098 1Kb] mihi natos natasque suumque;
Flumina balatu agnorum, mea graminae laeta
Prata sonant [2099 1Kb] denso mugitu tempe juvencum,
Cervorumque nemus rauco clamore remugit,
Grunnitusque mei silvas scindebat aprorum.
Haec mihi subduxere truces, si noscis et audis!
   Haec oculis equidem petii, sistens super urbis
Moenia, nec visu claudebantur neque ritmo [2100 1Kb] ;
At quoniam cingi nequeunt pratis nec ab agris,
Efficitur bostar Germani antistitis aula,
[Col. 0740A] Completur tauris, succulis [2101 1Kb] , simisque capellis.
Longa trahunt illic suspiria tumque dehiscunt [2102 1Kb] ,
Corpora flant dulces ventos [2103 1Kb] cruciante dolore.
Adveniunt stabulatores [2104 1Kb] , ea ferre quoquinae
Nitentes, cum jam maneant epulae innumeratis
Vermibus, ecclesia quorum fetore repleta;
Exportant [2105 1Kb] , Sequanae referunt [2106 1Kb] , non nempe quoquinae,
Ecclesiamque piant bovibus, nec caeditur ultra.

(Ad oram cod. VOX NUSTRIAE.)

Legisti praedas, etiam cognosce trophea!
Restitit [2107 1Kb] oppida quaeque capi supraema voluntas;
Obfuit at, Domino tribuente, infirma potestas [2108 1Kb] .
Carnoteno [2109 1Kb] innumeros conflictus applicuerunt
Allofili, verum liquere cadavera mille
[Col. 0740B] Hic quingenta simul, rubeo populante duello.
Una dies istum voluit sic ludere ludum,
His ducibus, Godefredo, nec non et Odone;
Belligeri fuerant Uddonis consulis ambo.
Idem Odo praeterea opposuit se saepius illis,
Et vicit jugiter victor. Heu, liquerat illum
Dextra manus bello quondam, cujus loca cinxit
Ferrea, pene vigore nichil infirmior ipsa!
Nec satius quicquam sortiti apud hi Cinomannos,
Haud equidem reliquae cesserunt suavius urbes.
Jam quia Apollo [2110 1Kb] rogat, calamus requiem mereatur.



TERMINATUR PRIMUS, ORDITUR SECUNDUS BELLORUM PARISIACAEPOLIS CODICELLUS.
[Col. 0739]

[Col. 0739C] Surgito Musa celer, lampas accendit eoa [2111 1Kb]
Climata, luciferam propera praevertere plantam.
Saxonia vir Ainricus fortisque potensque
Venit in auxilium Gozlini, presulis urbis,
At tribuit victus illi laetumque cruentis
Heu paucis, auxit vitam nostris, tulit amplam
His predam. Sub nocte igitur quadam penetravit
Castra Danum, multos et equos illic sibi cepit.
Agmen Ainrico cedente nimis lanionum,
Efficitur celsus nimium clamor fremitusque;
Deserit unde quies nostros, et menia [2112 1Kb] vallant.
Inmodicas voces flavere Dani morientes,
Inmenso resonant cives clangore, paventes
Ut solitum paterentur ab his ex more laborem.
Sic et Ainricus postremum castra reliquit,
[Col. 0739D] Culpa tamen, fugiente mora, defertur ad arcem.
Pila ministrabant acidas [2113 1Kb] referendo salutes.
Janua militibus reseratur, comminus acre
Urgetur bellum, clipei labuntur et enses.
Vita meos adamat dextros oditque sinistros,
[Col. 0740C] Infestos adamat mors, vita gubernat amicos.
Inde sopor repetit cives miserosque fugella.
   Rege Sigemfedo [2114 1Kb] simul ast Odone loquente,
Protenus [2115 1Kb] a specula currentes agmine multo,
Ducere forte truces secum conantur Odonem;
Qui primum feriendo, falae fossata volatu
Transsiliit propero, clipeum gestansque cateiam [2116 1Kb] .
More suo functus bello versus stetit heros,
Exiliere viri domino suffragia dantes,
Nobilibusque stupent ejus super artibus omnes.
   Conspiciens Sigemfredus nostros in agone
Esse feros, inquit sociis. Hanc linquite sedem,
Hic non stare diu nostrum manet [2117 1Kb] , hinc sed abire!
Ergo suas ut Ainricus secessit ad aulas,
Germani teretis contemnunt litora sancti,
[Col. 0740D] Aequivocique legunt, cujus factis bene vescor,
Circumeunt castris aequor [2118 1Kb] , seo et undique vallo
Clauditur a dominusque meus, quasi carcere latro,
Ipse nichil peccans; murus circumdedit ejus
Ecclesiam nostro celsam cogente reatu.
   [Col. 0741A] Denique rex dictus denas capiens argenti
Sex libras nitidi nobis causa redeundi,
Normannis sese cunctis comitantibus, optat
Mel dulcis fluvii limfis conferre marinis,
Qualiter osque freti caudam Sequanae rapit albam
Equoreumque caput pennis quatitur Sequaninis
Ostentare [2119 1Kb] ; sed his [2120 1Kb] autem nolentibus, infit:
Eia Dani, muros urbis lustrare potentes;
Pergama circumquaque viri vestite valentes,
Et scapulas arcu validisque honerate sagittis!
Quisque ferat lapides, sed et undique tela ministret!
Hoc etiam bellum conabor et ipse videre!
Quo sermone quiescenti, surgunt simul omnes,
In-que-sulas penetrant, urbis sedes quibus [2121 1Kb] extat,
Menia circumeunt trucibus gladiis honerati [2122 1Kb] .
[Col. 0741B] Degressique [2123 1Kb] foras nostri circumdare turres,
Occidunt reges geminos pluresque aliorum,
Fallacesque fugam diamant [2124 1Kb] verique triumphum.
Amnis in auxilium nobis Sequanae fuit altus,
Quos [2125 1Kb] sorbens penitus mersit, transmisit Averno.
Sigemfredus ovans, ridens morientibus inquit:
Nunc vallate viri pinnas, urbem capitote,
Mensurate metris aedes, quas hic habitetis!
Inde suis: Abeamus, ait, tempus venit ecce,
Quo gratum fuerit nobis istinc abiisse!
Mox hilaris Sequanam liquit pro munere sumpto.
Sic alii facerent, eadem [2126 1Kb] si tunc meruissent.
   Quis sentire potest, patula quod subditur aure?
Terra gemat, pontusque, polum, latus quoque mundus:
Gozlinus, Domini praesul, mitissimus heros,
[Col. 0741C] Astra petit Domino migrans, rutilans velut ipsa [2127 1Kb] ,
Nostra manens turris, clipeus, nec non bis-acuta
Rumphea [2128 1Kb] , fortis et arcus erat, fortisque sagitta!
Heu! cunctis oculos fontes terebrant lacrimarum,
Atque pavore dolor contritis viscera scindit.
Tempestate sub hac Hugo princeps obit abba,
Evrardo Senones viduantur praesule docto;
Gaudia tunc hostes adipiscuntur sua laeti.
   Qui [2129 1Kb] vigiles madidae per opaca silentia noctis
Germanum nitida clarum vidisse figura
Se perhibent, moetasque [2130 1Kb] sui lustrasse locelli,
Lumine gestantem rutilanti sepe laternam,
Quo sancti redolent artus forsan tumulati.
   Instabant ejus festae sollemnia lucis;
Objurgantur et hi castellanis, quia sacra
[Col. 0741D] Non celebrant, alto inde ruunt cum mente cachinno.
Mergitibus [2131 1Kb] plaustrum per rura movent gravidatum,
Cuspide terga boum verso nimium stimulantes.
Protinus his propriae claudis sine crimine causae
Connectunt alios, pluresque dehinc aliosque;
Certabant elegi [2132 1Kb] scapulis cornuque invenci,
Jamque lavant proprias rubeo de sanguine costas,
[Col. 0742A] Nonque valent axem terris disjungere fixum,
Attonitique stupent domni miracula nostri.
Solvuntur tauri, stimulusque ferox requievit.
Lux segetis recidiva rotas spoliis vacuavit,
Atque suis clodum revocavit motibus axem.
   Effugiens horum [2133 1Kb] quidam jussus jugulari,
Templa subintroiit Sancti, tenuit quoque bustum [2134 1Kb] ,
Pellitur inde miser profuga pietate necandus;
Vae miseris! multant elegum, multantur et ipsi;
Quod munus dederant socio, simili pietate
Germani meritis nactum [2135 1Kb] cuncti meruerunt,
Caelitus afflicti nimium pro talibus ausis.
Unde sacerdotes statuere, locum venerantes,
Qui missas cursusque [2136 1Kb] sacros illis celebrassent.
Tunc omnes [2137 1Kb] cuiquam prohibent hinc tollore quicquam;
[Col. 0742B] Quod violans unus, proprio deferre cubili
Ecclesiae tegmen studuit; sub quo manifeste
Effigies [2138 1Kb] ejus repetita fuit puerilem,
Scilicet eventu nulli similante minuta,
Nota quibus fuerat pridem, nec noscitur ullo
Oppido, miror ubi venae nervique laterent,
Ossaque fugerunt pariter fugiente medulla,
Viscera speluncae tenuis foveam petiere.
Major habebatur magnis---mirabile factum---
Is qui nuncque minor pueris moriens patet esse,
Vitaque [2139 1Kb] cum gemitu fugit indignata sub umbras!
   Visus adest cuidam Domini sanctissimus idem.
Pectore carpenti requiem per nubila noctis
Marcelli sanctis precibus necnon Clodoaldi
[Col. 0742C] Accipiens liquidam manibus benedicere limpham,
Unde rigans urbem, graditur per menia circum;
Huicque viro proprium promsit nomen, sed et urbi
Spem spondens, faciem liquit se conspicientem.
   Nobilis hac et in urbe fuit vir carne liquescens,
Deficiens etiam flatu metuebat obire,
Castellumque capi Normannis tempore in ipso.
Attulit huic cives somnus se linquere velle,
Urbs armis quoniam cunctis deserta manebat;
Clericus inde venustatis mirae astitit illi
Ore loquens placido, rutilans vultuque sereno:
Quid metuis? surgens tremulos depone timores,
Oblitaque fuga quamplures cerne paratos
Ad bellum! Surgens alacer, muros videt omnes
Vallatos cuneis juvenum galeis oneratum.
[Col. 0742D] Voxque tonat: Tutoribus his defenditur haec urbs;
Ast ego sum Germanus, ait, hujus quoque praesul.
Confortare, nihil formidabis, quoniam nunc
Faucibus haud sceleratorum grassabitur haec urbs!
Affatur sanctus, redamatque virum caro flatus;
Affatur felix, fugitque virum mala pestis;
Alloquitur Sanctus, lecto surrexit egrotus;
[Col. 0743A] Almis faminibus sospes procedit egrotus,
Explicuit visu noctis quod noverat ipse.
   Luce dehinc quadam, dum gestabatur et almi
Militibus propriis corpus per moenia circum,
Urbanis septem sectantibus omnipotentem
Perrogitando Deum votis sub voce canora,
Caeditur allofilo [2140 1Kb] de portatoribus unus
Nomine Gozbertus caclo [2141 1Kb] , percussor in umbras
Tartareas fugit moriens, icto [2142 1Kb] patiente
Nil super hoc lapidis iactu, Sancto auxiliante.
Interea caedis validae corrupta procellis
Urbs patitur gladium exterius, loeti quoque pestis
Eheu nobilium plebes penitus [2143 1Kb] laniabat;
Interius nec erat nobis tellus, obeuntum
Que praebere sepulturam membris potuisset
[Col. 0743B] Comminus [2144 1Kb] ; ulla dies nec erat, quae non generasset
Urbanos [2145 1Kb] interque suburbanos truculentos
Bella, nec ulla abiit prope quae non interfectos
Pestiferos secum duxisset ad antra gehennae.
   Rex igitur venturus [2146 1Kb] Odo transmittitur inde
Francorum Karolo suprafato basileo,
Quatinus auxilio caeleri succurreret urbi.
Post nullus procerum remanet nisi Marcius abba [2147 1Kb] ,
Sepe supra cujus memoratio scripta relucet.
Ipse aequites ex more Danum vestire coegit
Sex solos, redeunte die quadam, super arva
Transque volant illi [2148 1Kb] Sequanam camposque peragrant.
Ex variis plenos armis sevoque sopore
Normannosque necant totidem fuerant quot et ipsi.
Nascitur hinc strepitus castris; horum resonante
[Col. 0743C] Voce, truces carpunt clipeos nostrique carinam.
   Nostra Dionisii tondebant littora sancti
Pecora [2149 1Kb] , quae duxere [2150 1Kb] sibi crebro speculata;
Verum illis Ebolus ingiter fuit obvius abba,
Qui quorum comitem quadam stravit vice telo;
Unde Dani linquunt ripam, referuntque cadaver.
Mox Ebolus senos equites dimisit ab arce,
Quattuor hi ternosque necant certamine diro.
   Nocte quidem cives crebrius pecorum sub opaca
Custodes adeunt, quosdamque fugant, aliosque
Attribuunt jugulis, hoc egeruntque frequenter;
Indicioque tulere [2151 1Kb] Danos urbi sine flatu
Atque simul vivos, ut sic credi potuissent.
   In-que-sulam penetrant solito quadam vice ritu,
Moenia qua resident urbis saevi trecenti;
[Col. 0743D] Protinus ense quium [2152 1Kb] bino stravere [2153 1Kb] novenos,
Vulnera deposuere [2154 1Kb] quibus triginta, nec extat
Posse datum quarti lumen spectare diei.
Congressi nostrum gemini, qui morte fruentes
Egregia sanctos vexere pedes super astra;
Nam senior Segebertus erat, junior Segevertus.
   Forte deinde tribus cuneis cinctus galearum
Armipotens montis super Odo cacumina Martis [2155 1Kb]
[Col. 0744A] Enituit, cujus clipeos novus inradiavit
Sol, croceo Oceani thalamo vastipcde spreto;
Hunc prius elios [2156 6Kb] adamans quam rura salutat,
Quem visu capiunt cives, et amore sub alto.
Ast hostes prohibere fores turris cupientes,
Transsiliunt Sequanam, vallantes littore circum.
Reddidit Odo tamen castellanis equitando
Se, medio inter sevos, Ebolo reserante
Huic portas [2157 1Kb] , cunctique stupent hoc nobile factum.
Hinc ejus socios retro statim redeuntes
Ferreus insequitur hostis, post terga meando;
Plus geminis etiam leugis interfuit illis
Dictus Adalelmus superis pridem comes; idem:
Eia, suis inquit, satius pergamus in illos,
Quam nos hic illi inveniant! Adalaelmus hoc inquit;
[Col. 0744B] Pestiferi petiere fugam, nostrique tropheum.
Scuta tonant, dardique volant, et corpora Danum
Consulis arva tegunt, gladio regnante Adalelmi.
Non dimisit eos, donec repedare coegit
Ad fluvium, posthac et ovans vitorque reversus.
   En et Ainricus, superis [2158 1Kb] crebro vocitatus,
Obsidione volens illos vallare, necatur.
Inque suos, nitens Sequanam transire Danorum
Rex Sinric, geminis ratibus spretis, penetravit
Cum sociis ter nam quinquagenis, patiturque
Naufragium medio fluvii, fundum petiturus,
Quo fixit, comitesque simul, tentoria morti.
Hic sua castra prius Sequanae contingere fundum
Quo surgens oritur, dixit, quam linquere regnum
Francorum, fecit Domino tribuente quod inquit.
   [Col. 0744C] Denique cum medius Titane [2159 1Kb] incenditur orbis,
Cumque sitit tellus pecorique libet magis umbra,
Silibat et gratus silvas zephyrus per amenas,
Pergama loetiferis stipantur ab hostibus urbis,
Quae [2160 1Kb] passim patiebatur certamen, et unum
Bellabant muri, speculae, pontes quoque cuncti,
Pugnabat pelagus, contra tellus magis ampla.
Classica [2161 1Kb] valde tonant, mensis [2162 1Kb] discedere cives;
Eus, clamant litui [2163 1Kb] , convivia temnite cuncti!
Urbs terrore, simul cives, invaditur omnis;
Nullus in urbe locus fuerat, qui bella lateret.
Pila falas [2164 1Kb] , laceraeque tegunt nimium catapultae
Arva, velut pluviae, plumbi nec non onerosi
Poma dabant peltis gemitus et grandia saxa;
Haec nobis illi tribuebant praemia semper.
[Col. 0744D] At contra lapides rapidos pariterque balistas
Direxere feris nostri, celeresque sagittas.
His aer seritur hinc inde volantibus amplum;
Non inter coelos aliud tranabat et arva.
Mars magis atque magis regnat timidusque superbit
Virgo Dei Genovefa caput defertur ad urbis,
Quo statim meritis ejus nostri superarunt;
Inde fugaverunt etiam pinnis procul illos.
[Col. 0745A] Robore [2164a 1Kb] qui multus fuerat sed corpore parvus,
Gesserit hoc miles quinis comitatus ab armis [2164b 1Kb] ,
Gerboldus, nusquam cujus petiit catapultae
Sanguinei rostrum siccam [2164c 1Kb] sine fluminis unda.
Partibus ex aliis [2164d 1Kb] longe surgunt acriora
Praelia, plangores clipeique cient galeaeque
Stridores [2164e 1Kb] ; nostri bellant, sed fortius illi.
Defecere fatigati bello quoque dextri.
Pro dolor! alta nimis flentes lamenta trahebant.
Cana senecta gemit multum florensque juventa;
Plorabant monachi, lacrimatur clericus omnis,
Aera voce tonant, luctus sed et ethra facessit [2164f 1Kb] .
Hi tristes animos urbem metuendo revelant
Hoste capi; caelo laeti torquere cachinnos,
Moenia vocisonos rentes lucrare, severi.
[Col. 0745B] Femineusque jubas sexus lugens lacerando,
Verrebat terras proprio de crine soluto.
Eheu! nuda suis quatiebant pectora pugnis,
Un-que-gulis facies secuerunt tristia ac [2165 1Kb] ora.
Voce rogant lacrimosa omnes: Germane beate,
Auxiliare tuis, alioquin nunc moriemur!
O pie nunc succurre citus, succurre, perimus!
Germanum reboat tellus necnon fluviusque,
Littora, et omne nemus pariter circum resonabat:
O Germane sacer, nobis miserere, rogamus!
Templorum campana [2166 1Kb] boant merentia, clamant,
Vocibus his et humus tremuit, flumenque remugit;
Urbs extrema verens instantis carpere lucis
Omina, lamentis lacrimans spargebat [2167 1Kb] amaris.
   Omnibus, en Germanus adest, recolendus in orbe,
[Col. 0745C] Corpore subsidioque simul, nil vota moratus,
Quo majora tenebantur certamina Martis,
Signiferosque Danûm lucrari morte [2168 1Kb] coegit,
Atque dehinc alios perplures, protenus [2169 1Kb] urbe,
Ponte simul pellens illos; quem maxima turris
Ante suos domnum speculans congaudet ocellos.
Unde fatigati vires revocant sibi fortes,
Atque resistere decertant bellando protervis,
Qui [2170 1Kb] turrim repetunt, pontem vel menia linquunt.
Mille simul speculae stabant, omnes quia pugnae
Multo non una poterant numero prohibente.
Dilabuntur humi vario trajecta mucrone
Viscera, quo [2171 1Kb] pluvie celo ratibusque feruntur [2172 1Kb] .
   Jam capiente jubar migrans sub marmora Tetis
Oceano, foribus turris submittitur [2173 1Kb] altus
[Col. 0745D] Valde focus; flammae praecelsa cacumina turris
Cingebant, armis pugnant ignique sinistri.
Linquitur arcs dextris, valvasque jubent aperire,
Optantes prorsus praeciosam scandere mortem
Plus, quam fallacum fidei committere semet.
[Col. 0746A] Nemo stetit supra speculam, solus nisi sepe
Jam Sancti famulus [2174 1Kb] dicti, lignum Crucis almae
In flammas retinens, oculis haec vidit et inquit;
Densus enim fumus nimium velaverat illam.
Tum portis igitur reseratis, aridus ense
Portu ni madido moritur Vulcanus inermis,
Subtilemque fugam petiere cadavera torvi
Multa reportantes secum, Mavorsque quievit.
Haec virtute Crucis sanctae victoria nostris
Caeditur [2175 1Kb] , et meritis Germani antistitis almi,
Quem reveunt ad bassilicam Stephani quoque testis [2176 1Kb]
Gaudentes populi praecelsa te reboantes
Voce: Deum te laudamus, dominumque fatemur!
Urbis erat praesul clarus, tutamen et urbis
[Col. 0746B] Mesticiam alterutrim nactae sie letitiamque.
   Funditus his animo versus [2177 1Kb] , tamquam mare choro [2178 1Kb]
Cernere, Francigenis inquit, proparate [2179 1Kb] sub urbem
Sexcentis statum nostris suggestibus [2180 1Kb] aptum.
Talia me coram fures [2181 1Kb] ? Jussis opus addunt [2182 1Kb]
Dum tamen hos [2183 1Kb] trames revehit primatis ad aulam,
Sectantur, glomerant cuneos posterga [2184 1Kb] nefandi [2185 1Kb] ,
Committunt [2186 1Kb] , superant, [2187 1Kb] , cedunt, fugiunt [2188 1Kb] , moriuntur,
Templa fugax coetus [2189 1Kb] penetrat confinia muris
Victorum, gemini quandam---mirabile narro---
Ecclesiam inrumpunt, farsam de morte [2190 1Kb] relinquunt;
[Col. 0746C] Post et equos saltu repetunt [2191 1Kb] paribusque coherent;
Sic ternis Sequanam Martisque cacumina stratis
Sexcenti copulant ex milibus, hinc remeantque;
Namque triumphantes fratrum promsit geminorum
Fama fuisse Teoderici procerum ast Aledramni.
   En princeps de quo canitur, circumdatus armis
Omnigenis, caelum veluti splendoribus astreis,
Induperator adest Karolus, comitatus opimo
Diversi populo labii, tentoria figens
Sub Martis pedibus montis, speculamque secundum.
   Redditur ecclesiaeque diu pastor viduatae
Nobilis egregiusque sacrae pompatus honore
Totius Anschericus virtutis germine clarus;
[Col. 0746D] Annuiturque feris licitum Senones adeundi,
Septies argenti libris causa redeundi
Martis mense datis centum sua ad impia regna.
Tunc glaciabantur [2192 1Kb] torpentis saecla Novembris,
Sic Karolus rediit, moriturus fine propinquo.
   [Col. 0747A] Nomina, tunc ensem quorum perpessa fuisti,
Nec vocitare [2193 1Kb] prius, pigra o Burgundia bello,
Nustria praecluibus [2194 1Kb] thalamum nisi comeret altis [2195 1Kb]
Jam tibi consilio facilis, verum modo jam scis [2196 1Kb]
   (An. 887.) Inde revertentes prato sua castra reponunt.
Jam dicto, templum Sancti velut ante colentes.
   Quattuor hic dominusque mei. Germanus in usum
Contractos nimium membris priscum revocavit,
Motibus atque suis admoverat organa [2197 1Kb] fibris,
Subducto genibus dudum pedibusque parato [2198 1Kb]
Jure suo; extinctisque fenestris unius orbi
Restituit radios solis spectare micantes.
   Beisino huc adiens inter saevos comitatu
[Col. 0747B] Laesa nihil quodam, meritis sed tuta Beati
Femina, post quaedam meruit lumen quoque caeca,
Cujus [2199 1Kb] ad accubitat puteus [2200 1Kb] vestigia, cujus
Qui potabit aquas, extemplo [2201 1Kb] , febre laborans,
Auxilio Sancti fidens capiet medicinam.
   His [2202 1Kb] panem cupiens quaedam componere, jussit
Vi sibi scotta [2203 1Kb] Danûm deferri---namque sacerdos
Templa tuens, puteum vendebat egris praecio amplo---
Depositus [2204 1Kb] flammae panis, mox ipse figuram
Sanguinis accepit rubeam; post [2205 1Kb] altera [2206 1Kb] forte
Scitur vi conans [2207 1Kb] latices, hausisse cruorem.
   Quis tanti peragrare potest miracula sancti?
Ora mihi si mille aderant, totidem quoque linguae
Vocibus explentes aer caelumque boatu,
Gesta mei narrare patris numerumve nequissem.
[Col. 0747C] Hic Germanus, hic est, qui passus adhuc renitere
Haud mundo cunctis nimiumque stupenda peregit,
Fundere signa prius didicit genetricis in alvo,
Anteque virtutem celsam quam cernere lucem.
Talia quis, lector, sanctorum gesserit umquam?
Caedo [2208 1Kb] , sacer forsan, sodes [2209 1Kb] , babtista Johannes;
Ergo meus similis Germanus huic habeatur.
Iste cadaveribus ternis vitam revocavit,
Restituens lapsis proprias sedes animabus.
   Urbs age Parisius sub quis defensa fuisti
Principibus?

(Ad oram cod., Vox URBIS.)

         »Me quis poterat defendere, primas
Hic nisi Germanus, virtus et amor meus omnis?
Post regem regum sanctamque ejus genetricem
[Col. 0747D] Rex meus ipse fuit, pastorque, comes quoque fortis;
Hic ensis bisacutus adest meus, hic catapulta,
Is clipeusque, patens murus, velox sed et arcus.«
His [2210 1Kb] quia sat silvae [2211 1Kb] resonant, filomela quiescat.
   [Col. 0748A] Plectra revolvamus vocis post terga stuporum [2212 1Kb]
Foedere quo fragili fuerant infecta loquamur,
Agmina Normannûm Francis e finibus antra
Ad sua nolentum descendere, sed Sequanina
Immo fluenta cupiscentum, tua rursus adire,
Quae argentum sibimet retinendo novalia monstrent,
O Burgundia non [2213 1Kb] ; simulata cupido latebat;
Quod sequitur cordi affuerat, sed hoc tamen ori.
Concipiunt igitur Thetis nitendo quadrigas
Munere clam [2214 1Kb] gratum pontes transcendere justo.
Ilicet Anscherici defertur episcopi ad escas;
Ast Ebali [2215 1Kb] ferclis [2216 1Kb] inerant Titane secante
Lucifluam cernente poli gnomone [2217 1Kb] figuram
Multiplici remo contundere pocula [2218 1Kb] limfae
Scandere gentiles undas conclamat eoas
[Col. 0748B] Parisius; surgit securus uterque ciborum,
Arma ciunt, ripasque legunt, pinnasque [2219 1Kb] facessunt.
Hic Ebalus raptat cordam vibratque sagittam;
Quam nauclerus in ascellam per navis iatum
Praevius accepit, modicum terebroque foratum.
Sic auriga necis casus pelagique faselus
Quin [2220 1Kb] patitur; restant igitur [2221 1Kb] caeduntque sub arcem.
Acephali [2222 1Kb] ; quoniam Christum perdunt, caput ipsum [2223 1Kb] .
   At [2224 1Kb] vero veniam [2225 1Kb] deposcunt, obsidibusque
Jusjuranda parant, aliud non tangere litus
Ni Sequanae, gressumque referre cito, velut ante;
Nam nobis dederant tranquillum Matrona flumen
[Col. 0748C] Quidquid alit, solito securum quod [2226 1Kb] vocitamus.
Hoc [2227 1Kb] nostris violare Danos ingens erat horror,
Unde forum foedus pariter commune fiebat,
Una domus, panis, potus, sedes, via, lectus,
Commixtum sibimet populum mirantur utrumque,
Quod pactum Senones primum statuere migrando
Hactenus et servaverunt, quoad usque secundo
Menibus invitis superos latices adipisci
Fas [2228 1Kb] meruere dato [2229 1Kb] barcas per flumina raptant.
Eheu, catholicos secum [2230 1Kb] per littora vitae
Bisdenos siquidem aut necibus lorisve plicarunt.
Mox adhibent propriis vitam sine mandere castris
Vallatam geminis [2231 1Kb] mortem sine tegmine [2232 1Kb] prunas [2233 1Kb] ,
Quae [2234 1Kb] nostri praecibus sperarunt tuta tenere
[Col. 0748D] Securum frangunt, Senones tempnunt, Matronamque
Aequoreo curru sulcant. Mandatur et urbi.
Guttura millenis crepitant; planctu quoque, bombis [2235 1Kb] ;
[Col. 0749A] Pax communis [2236 1Kb] abit, foedus pessumdatur omne.
Continuo cuncti torvos [2237 1Kb] disquirere cives
Urbe, foro, currunt, aliqui si forte paterent.
Euax [2238 1Kb] , inveniunt quingen, plagisque trucidant.
His miscuit praestans Ebolus Mavortius abba,
Ni cupidus [2239 1Kb] nimium, lascivus, et omnibus aptus;
Nam pulchre nituit studiis, quae gramma ministra
Foederis antistes causa permisit abire
Anschericus tentos, potius concidere debens.
Inde feri Meldis feriunt, urbem quoque vallant.
   (An. 888.) Interea Karolus, regno vita quoque nudus,
Viscera Opis [2240 1Kb] divae conplectitur abdita tristis,
Laetus Odo regis nomen regni quoque numen [2241 1Kb] ,
Francorum populo gratante faventeque multo
[Col. 0749B] Ilicet, atque manus [2242 1Kb] sceptrum, diademaque vertex [2243 1Kb] .
Francia laetatur, quamvis is Nustricus esset,
Nam nullum similem sibimet genitum reperire [2244 1Kb]
Nec quia dux illi Burgundia defuit, ejus
Nustria ad insignis nati concurrit honorem.
Sic uno ternum congaudet ovamine regnum.
Praeterea astutos petiit praeceps Aquitanos;
Mox sibi subjectis, Francorum regna revisit,
Moenia Meldis adhuc Danis stipantibus urbis,
Cui praesul fuerat residens in ea Segemundus,
Praesulis Anscherici Tetbertus, belliger heros,
Germanus, consul [2245 1Kb] . Minime Delius neque Febe [2246 1Kb]
Apportabat ei spatium [2247 1Kb] , juge sed sibi bellum
[Col. 0749C] Undique constat, eisque tamen per multa [2248 1Kb] resistit.
Perdidit innumeros, quotiens [2249 1Kb] ex agmine saevo
Exiliens, citra muros pessumdare tetros.
Flamina quot tulerat telis, orare [2250 1Kb] nequibo.
Pro dolor! armipotens inter mortalia defit
Arma ruens, nunquam sibi principe [2251 1Kb] subveniente,
Exitiumque polis [2252 1Kb] posthac cum praesule capto
Passa luit [2253 1Kb] ; regi hinc felix micat omen Odoni!

(Ad oram cod., HYRONIA.)

   (An. 889.) Denique Luteciae revolant ad culmina tutae.
Convocat huc omnes proprios per regna morantes,
[Col. 0749D] En, sine jam numero numerum praestans Odo nectit.
Francigeni approperant alta cum fronte superbi;
Calliditate venis acieque, Aquitania, linguae,
Concilioque fugae Brugun- adiere -diones.
Sessio fit non longa satis frustrata triumpho.
   [Col. 0750A] Nescio quis socios lusit Danosque cecidit
Non paucos, modico quamvis, ut fama [2254 1Kb] , popello,
Quo [2255 1Kb] ventus veniens, Ademarus nomine dictus.
   Sclademarusque dehinc binos [2256 1Kb] jugulis dedit, isque
Deditus est idem primus; primum duit [2257 1Kb] umbris
Luteciae torvum, postquam primo patuere.
Principium gladii tenuit finemque recepit,
Hoc [2258 1Kb] super infidos, illum [2259 1Kb] corpus super ejus
Rotberti fuerat pugnax comitis Sclademarus.
Dispulerat [2260 1Kb] galeas terror propriumque sub urbem
Lunatas stadiis libitum peltas trecentis.
   Praeterea quadringentis a mille remotis
Acefalos prostravit humi peditum comitatus
Agmine tercentum pastor, certamine acerbo
[Col. 0750B] Nobilis Anscherichus, pollens ex Virginis ore;
Sic alacres spolium revehunt ad moenia multum
Urbani, praestante Deo qui regnat ab alto.
   Expediamus abhinc dignos Odone triumphos.
Falconem vocitant equitum quo millia vicit
Dena novemque dehinc Montem [2261 1Kb] peditumque profana.
Hoc illi vicibus peperit natale tropheum
Lux praecursoris Domini catecasta [2262 1Kb] Johannis.
Quippe latus utrimque viris comptus clipeatis
Mille, legebat iter, quando tyronis ab ore
Venantis canibus lepores nemorosa per arva
Panditur adventare aequites per millia sevos.
Id [2263 1Kb] scutumque simul recipit, colloque pependit;
Armaque cum sociis stringit, penetrans inopina
[Col. 0750C] Praelia. Solamen celeste petit, rapit atque
Viscera, deponunt alii clipeos, animasque;
Terga parant reliqui regalibus in quibus armis
Ex pueris libuit ternis requiescere Odonis.
Tunc dixit [2264 1Kb] propriis: »Istos fortasse secuntur
Ast alii, idcirco pariter statum glomerate;
Si fuerit verbum super hoc, ne differat ullus!«
Adjecit: »Subeam tumulum [2265 1Kb] specularier ipse;
Si vos perculerit clangor, nullum mora vincat!«
Cornu suum poscens, scopulum scandens, videt ecce
Armisonos lento pedites incedere gressu;
Tunc tuba cujus ab ore boans, mox omnia late
Excitat, anfractusque per astra per arva volabant,
Omnibus atque modis solido [2266 1Kb] fractoque ciebat.
Omne nemus responsa dabat voci [2267 1Kb] famulando,
[Col. 0750D] It tuba cum celeri bombo per cuncta elementa.
Nil mirum, quoniam regale caput tonat, inquam.
Ergo sui infrenant currus [2268 1Kb] , saltu quoque scandunt,
Allofilum in medium migrant, unusque [2269 1Kb] securis
Vibratu pepulit, conum [2270 1Kb] de vertice regis
[Col. 0751A] In humeros lapsum; Domini verum quia christum [2271 1Kb]
Tundere praesumpsit, ventum [2272 1Kb] de pectore jecit
Hospite continuo jaculator principis ense.
Pugna adolet, ponunt animas cum sanguine gurdi [2273 1Kb] ;
Infames traxere fugam, primasque tropheum
Milia tot [2274 1Kb] Foebo stravit spectante sub uno
Perpete tum gladio, donec a finibus illos
Francorum sequitur [2275 1Kb] , prohibet [2276 1Kb] . (An. 892.) Verum nihil illud
Ad suimet [2277 1Kb] requiem juvit, quia mox Aquitanos
Linquere se, numenque sui postponere, novit.
   Appetit ergo furens illos, vastans populansque
Arva modo [2278 1Kb] vulgus [2279 1Kb] ; quamvis concludere nisus [2280 1Kb]
Urbes adversus, minimum tamen aucta [2281 1Kb] facultas.
Forte sed insurrexit eis, spreto aetheris arce
[Col. 0751B] Sole sub undivaga posito testudine ponti,
Consul Ademarus, regi copulatus eidem
Progenie, cujus memini [2282 1Kb] . Proserpina dudum
Huic cessit, cuneos dum profligavit Odonis;
Umbra fugat stellas, Ademarus ab agmine [2283 1Kb] vitas;
Dormit Odo, consanguineus [2284 1Kb] sua proterit arma.
Astra micant, primas [2285 1Kb] vigilat, sed et avolat ipsa
Regia mox consanguinitas [2286 1Kb] de sanguine laeta [2287 1Kb] .
Talia cur siquidem recinam cum gesserit olim
Nam libuit regi dare propugnacula fratri
Rotberto Pictavis, Ademaro tamen haud sic [2288 1Kb]
Nempe sibi cepit [2289 1Kb] , plus se quia diligit illo [2290 1Kb] .
   Inde Limovicas adiens [2291 1Kb] Arvernicaque arva,
Praevalidas Wilelmi acies secum [2292 1Kb] videt hostis,
[Col. 0751C] Ni congressuras fluvius medio prohiberet.
Perdidit ergo suos illic Wilelmus honores,
Ugoni, regnante [2293 1Kb] datos, qui Bituricensis
Princeps extiterat consul; quare fuit actum
Hos inter geminos comites immane duellum.
Mille super centum defleverat inclitus archos
Claromontinsis Wilelmus Ugone negatos [2294 1Kb] ;
Iste [2295 1Kb] minus [2296 1Kb] numero secum [2297 1Kb] majore remotum [2298 1Kb] .
Hic Ugo dum tandem capitur mucrone Wilelmi,
Supplicat, ut pietas ejus succurreret illi.
Olli tam sero per verba [2299 1Kb] measse respondit,
Ocius et dicto trans pectora lancea transit.
Ugonis intererant cuneis Rotgarius atque
Valde viri Stefanus fortes, perplura Wilelmi
Loeta suis [2300 1Kb] dantes, alter comes Ugoniusque
[Col. 0751D] Ipse nepos [2301 1Kb] , alter miles Stefanus nimis audax.
Proh dolor! Ugo necem flesti, Wilelme tropheum [2302 1Kb] .
   (An. 893.) Nuncius interea regalem concutit aurem,
[Col. 0752A] Gallia quod mentita sibi sit, portat in ore,
Gnati pressa jugo Karoli collum [2303 1Kb] Lodovici,
Qui vocitatus ut [2304 1Kb] celo prenomine Balbus.
(An. 893.) Inde movens [2305 1Kb] , callem, Germanica quis sibi regna
Naviter acciperet, temere disquirere vadit.
Clarus Odo castella petit, vincitque duelles [2306 1Kb] ,
(An. 894.) Hincce [2307 1Kb] fugat Karolum facie [2308 1Kb] cunctosque sequaces,
Delius ut pellit tenebras, ut Lucina athomos;
Admittit [2309 1Kb] humiles dudum cervice superbos.
(An. 895.) Sermo quis effari poterit, quotiens fuga celsi
Arnulfi induperatoris genitum tulit ense
Odonis Cendebaldum post terga tonante?
[Col. 0752B] Subsidium Karoli, virtus, spes, hic in [2310 1Kb] Odonem;
Cujus ad obtutus audacia non tamen umquam
Applicuit; verum nihil id requiei fuit illi [2311 1Kb] .
   (An. 896.) En iterum misero gemitu loquor affore sevos
Allofilos [2312 1Kb] . Terram vastant, populosque trucidant,
Circumeunt [2313 1Kb] urbes pedibus, regnantis [2314 1Kb] et aedes,
Ruricolas prendunt, nexant, et trans mare mittunt.
Rex audit, nec curat, Odo; per verba respondit.
O quam responsi facinus non ore dedisti
Tale tuo. Demon certe proprium tibi favit;
Non tua mens procurat oves Christo tibi missas?
Longius ille tuum forsan nec curet honorem.
Haec ubi fata [2315 1Kb] receperunt probitate neglecti [2316 1Kb] ,
[Col. 0752C] Exultant hilares, barcas agitantque per omnes
Gallia quis amnes fruitur, terram pelagusque
In ditione tenent, totum tutore ferente!
   Francia cur latitas vires, narra, peto, priscas.
Te majora triumphasti quibus atque jugasti
Regna tibi? Propter vitium triplexque piaclum [2317 1Kb] .
Quippe supercilium [2318 1Kb] Veneris quoque feda venustas [2319 1Kb] ,
Ac vestis preciosae elatio te tibi tollunt!
Afrodite adeo [2320 1Kb] , saltem [2321 1Kb] quo [2322 1Kb] arcere parentes
Haud valeas lecto, monachas Domino neque sacras;
Vel quid naturam, siquidem tibi sat mulieres,
Despicis, occurrant? Agitamus fasque [2323 1Kb] nefasque [2324 1Kb] .
[Col. 0752D] Aurea sublimem mordet tibi fibula vestem;
Efficis et calidam tyria [2325 1Kb] carnem preciosa.
Non praeter clamidem auratam cupis indusiari [2326 1Kb]
[Col. 0753A] Tegmine, decusata [2327 1Kb] tuos gemmis nisi zona
Nulla fovet lumbos, aurique pedes nisi virgae;
Non habitus humilis, non te valet abdere vestis.
Haec facis; haec aliae faciunt gentes ita nullae;
Haec tria ni linquas, vires regnumque paternum [2328 1Kb]
Omne scelus super [2329 1Kb] his [2330 1Kb] Christi, cujus quoque vates,
[Col. 0754A] Nasci testantur bibli: fuge, Francia. ab istis!
   Psallere non tedet [2331 1Kb] ; defit [2332 1Kb] tamen actus Odonis,
Nobilis is quanquam mulcet superas adhuc auras.
   Flagito, quo positor [2333 1Kb] possim per amena polorum
Hoste [2334 1Kb] canas, lector, gratarier [2335 1Kb] atria victo.


[Col. 0753] EXPLICIT SECUNDUS PARISIACE URBIS BELLORUM PRESULISQUE GERMANI MIRACULORUM LIBELLUS.



INGREDITUR TERTIUS CLERICORUM SCILICET DECUS TYRUNCULORUMQUE EFFECTUS [utilitas]. [1Kb]


Clerice, dipticas [tabellas] lateri ne dempseris umquam;
Corcula [princeps ludi] labentis fugias ludi fore, ne te
Laetetur foedus [obscenus] sandapila [baccaulus] neque toparcha [princeps unius loci i. diabolus erebi];
Machia [pugna] sit tibi, quo ierarchia [sacer principatus s. sit tibi festa tartari], necque cloaca
[5] Non enteca [pecunia] nec alogia [convivium], verum absida [lucida] tecum
Commaneat, mentes acrimonia [vigor animi vel corporis industria] non quia mordet.
Agoniteta [praeliator] tuus fiat ambasilla [venter], tui mens
Ne uranium [celestem] praeter cromam [colorem] legat; is quia multis
Esse deus solet; anodiam [medicinam] sectare gemellam.
[10] Sistere sincophanta [calumniator] verere, boba [vehemens robustus] tamen adsis.
Gripphia [scriptura] [(533) 1Kb] te tangat, carchesia [vasa pastoralia], togaque crebro [vestis poetalis].
Grammaton [litterarum] sinteca [compositio] frequens sistat tibi longe,
Absistat vero glauconia [caligo oculorum], criminis offa [massa].
Brathea blatta [auri lamina purpura] dehinc, enclitiva [inclinativa humilis], prosapiaque
[15] Militiae Christi per te nullatenus absint.
Amphytappa laon [laicorum tapete undique villose populorum] extat, badanola [lectus in itinere] necnon;
Effipiam [ornamentum decorum valde amant vestem putam vel gumfañ claram potionem per linteum] diamant, stragulam pariterque propomam
[Col. 0755] Agagula [lenocinatio] caelebs aginat [fugat] pecudes nec ablundam [pateam].
Effipia et stragula praetexta est [C. vestis] aulica cura [palatina].
[20] Utitur anabola [ornamentum muliebre] mulier, set abutitur ipsa.
Convenit invalidis apozima [aqua cum variis cocta condimentis] nec ne placenta [pultis].
Cleronome Codrus [nobilis rhetor vel poeta] maneas unaque disertus [sis];
Cum fisco [saccus testiculorum] teneas yppos [equos]: uxorius [servator uxoris] haud sis.
Nomine limphatici [dementis] careas, crisostomus [os aureum habens] ut sis.
[25] Aposicrarus ades [minister secretorum adesto], aforismos [breves sermones] os tibi servet.
Basileus [rex] constes [sis], abstemius [sobrius], antigraphusque [cancellarius scriptor],
Cosmographus [mundi descriptor], solumque tui catasscopus [explorator] esto.
Gimnus, ab inlicitis, ne sisque biotticus [secularis mundanus] actor.
Acrizimum [panem leviter fermentatum] celebres [frequentes], oroscopus [horarum inspector] esque [praecor] didasclus [magister].
[30] Inque thoro amphyballum habeas [birrum undique villosum] effebus et absit [inberbis].
Canterus sit habunde tibi, sed amasius absit [qui ob turpitudinem amatur].
Cerritus [fumosus iracundus] caveas fore, perifrasticus [circumlocutivus] atque.
Abbachus [tabula putoria] manui, niteatque teologus [divinus sermo] ori.
Baccaulum [feretrum] fauste [feliciter propter] videas te ferre cloacae [fossae];
[35] Prodigus, obliquus [distortus], monotaimus [luscus], subdotus, haud sis.
Ludibrium vites, baratrum [infernum s. vites], sectare tropheum [laudem victoriae]
Amphyteatra [loca spectaculi ubi pugnant gladiatores] procul tibi stent, egilopia [vulnera oculorum] necnon;
Nam scrupulum generant , vexantque pupillas.
Scandito analogium, crisis [aurum] nitet ore docentis;
[40] Declina birotum, [currum duarum rotarum coronam] bravium capito ac cliotedrum [sectam plectibilem].
Culleum [vas pice oblinitum] [(534) 1Kb] habe, diametra scias, [medietatem sperae, horologium loca exilii] ergastula nesci.
Apponas emistichium [dimidium versum], cum distica [II. versus] sculpes [scribes].
Enoforo liba [vasi vinario], lotium [urinam] laxare suesce.
Dilige tu xenodochium [domus qua pauperes colliguntur] [(534*) 1Kb] , zelotipiaque odi [odia].
[45] Hinc acitabula [vas quo fertur acetum] doma tuum seu congia [mensuras] stringat.
[Col. 0757] Pomerium [locus vacuus] [(535) 1Kb] curti, pomaria [viridiaria s. sunt pomis] congrua malis.
Fulgeat ecclesiis ostrum, longe sit oletum. [stercus humanum]
Praedia quala [corbes] tibi statuant, agitent flabra flogra. [venti virgas, viridiaria]
Eminus ut [longe] gorgon [serpentis proprium] fugiat, pota [bibe] diamoron. [morittium]
[50] Sperne platon olon [lutum totum], sinposia, quatinus odon [via]
Te lustret; temeson [medius sons] vigeas, si non potes insons.
Lar tibi [penus], quo nectar fraglet [redoleat], lucarque [pecunia de lucis] nec absit.
Gallonis [mercennarii] memor esto tui, ambro timeto cieri [elluo luxuriosus dissipator vocat].
Mulio [custos mulorum] strabo tuus [uuekus] neque sit, neque agoson inermis [provisor equorum]
[55] Abbaso [(536) 1Kb] [domus infirma] quo fuerit, sit hirudo [sanguisuga] frequens [assidua] comitata.
Disparet [disjungat] ac validos intercapedo citatim [intervallum agiliter],
Si qua virago [femina virilis animi] tuum penetret [intrat], reminiscere, doma [tectum].
Bule [consilium sermo] tegat Christi mentem tibi, gausape [mantile] mensam.
Entole [mandatum] te comat, regesque baben [torques aurea cum gemmis.] proceresque.
[60] Abdomen minime superet corpus mage teche [mandatum].
Uranei [celestis] neotericus [novus], atque neofitus [novus in fide] haud sis
Dogmatis ac fidei, jugiter sed priscus ab olim.
Quattuor immo tuum hec ut item [utinam] comitentur in aevum.
Teche Dei, ieron [sacer], archonque [princeps], palinodianque [laus iterata et duplex].
[65] Ancisus [Circumcisus] vivas, quin cardiacus moriare [cardian id est pulsum cordis patiens].
Ceruleas [nigras] vestes si gestas, posce colimbum [lavandariam].
Ducitur anguina [fune corda] limbus [navis] arcippio [arcus] nec non.
Canterius [equus] antelis [(537) 1Kb] et postelis [que] equitatur.
Aporiam [anxietatem] sed et atrophiam [tenuitatem corporis] patiaris, ut acam [amenitatem]
[70] Atervam [perpetuam] appodix [socia] tua mens sibi congregat [congreget] ejus.
Algemam [dolorem] mentis anquirunt [valde quaerunt] talia verum
Aphatiam [inpassibilitatem] amendant [effugant], anteceniam [merendam] quoque largam
Edificant; agapem [alienum laborem] suffert agape nimis apta [dilectio].
[Col. 0759] Nisibus aegidiam [capram] in giro secteris acutis.
[75] Agnatos [consanguineos, propinquos] teneas aregidiam [pluviam] quoque verb
Anheles, hostis [daemonis] ne sis atratus [lugubris] in aslum [spolium].
Aulea [vela] ne angustent animam sceleris, set aprilax [calor].
Alluat aethereus, noxis ne apostata [transgressor] fias.
Leva ancile [scutum] geras, dextra agoniamque [confidentiam alacritatem] fidei
[80] Auspicio a maneas [extra], apogeum [edificium sub terris, antrum annonam] aliquam ampliet [protrahat, protelet] altum.
Armenum [velum] cordi tollas, arcisterium [monasterium id est singularitatem Dei servitii] addas.
Architriclinus [princeps domus] amicalo [amicitiae aptum] amineum [album ornum] colit atque
Huic malis etiam apofereta [vasa pomis ferendis apta] autumnus honustat.
Antropus [homo] ast agamus [sine conjuge] caelibatum [castitatem] colat, et sic
[85] Argiripam [urbem] cernet, patriam [paternam] civesque beatos.
Haud huic est apoplexia [mors subita] cure, sed et astu [astutia]
Angustat nullos, amartetes [miseros] solet idem
Antiquare, [ad statum revocare fugat] aginat venerem, anaboladia [amictorium lineum] portat.
Albuneis [albidis] albent [splendent] pomis huic apofereta;
[90] Virtutes cunctae comitantur amiciter illum;
Hunc non allidunt affurcillando [labefactendo concutiendo diaboli] sinistri.
E baccho quoniam bittunt geniti bibiones [proficiscuntur mustiones qui nascuntur de vino],
Platterat [stulte loquitur] amineo [vino albo] si constiterint et eidem
Indignum referens brancho [gutture], prorsusque brutescit,
[95] Haud illa bittit [illuc it ambulat], quo quisquis honore bimetur [duplicetur]
Burra [rufa nigra] probum [bonum], fateor, buteonem [juvenem] qui arva bidentat [fodit].
Hic set et ingenuus similem retinent genituram.
Buggeus [spado] apparat [adornat construit] et burgos [habitacula castra], verum biliosus [tristis]
Apparat atque boson [caro] taphium [sepulchrum] sibi sibiliosum [triste].
[100] Sic animae [datur] corpus vita conponit amarum [lugubre],
Laeta set Omnipotens, si mens felix [s. est], parat astra.
Comiter hoc cunctos moneas tu, miles herilis.
Praeterea cum quis noxam clandestinat antro [inferno],
Cespitat atque coagmentat [constringit] si crimina virtus,
[105] [Col. 0761] Communit mentem, coalescens [crescit] comiter ejus
Pectoris in portu clandestina nam cluit [pollet viget] illic
Clancule, non constare diu tamen ipsa valebit [virtus]
Clancula, teste Tonante super [desuper] sacrata per ora [per evangelistas]
Cum videas astum [astutiam] pessumdare [damnare] saecla nefandum,
[110] Immo clientelae [familiaritatis] tutor [servator] Domini velut haeres
Hic maneas [in hac vita], clivos [ascensus, colles] virtutum quatinus almos
Scandere, concinnas [breviter et ornate compositas] [deo] tu clangere [personare] laudes
Nomine sistenti ternis [s. personis] valeas modo soli [solummodo uni]
Magestate tamen nutu [potestate] doxaque [gloria] perhenni,
[115] Quam pariter tecum teneam tu clerice poscas.


FINITUR CERNUI OPUSCULUM CATECASTI EXIMII [sei.] CONFESSORIS GERMANI SUGGESTUSQUE PARISIACI PRAELII HUMILLIMIQUE LEVITAE ABBONIS.




[Col. 0761]
ABBONIS SERMONES QUINQUE SELECTI.





ACHERII MONITUM AD LECTOREM.
(Spicilegii tom. I, pag. 336.)

[Col. 0761A] Abbonis monasterii Pratensis coenobitae ac presbyteri sermones suppeditavit scriptus codex ejusdem abbatiae, quos inter plures haud luce indignos judicavimus. Quinque itaque descripsimus, qui potissimum ecclesiasticam disciplinam eo tempore observatam ostentant, docentque prae caeteris modum Ecclesiae reconciliandorum publice poenitentium, atque iisdem eucharistiae conferendae tempus: reliquos alias fortean edituri cum opportuna dabitur occasio, mittimus interim.

[Col. 0762A] Cur vero sermones istos conscripserit vulgaveritque Abbo, causam affert in argumento sive praefatiuncula sermonibus praefixa, his verbis ad Lectorem: »Hoc opusculum tibi nudo,« etc. Elucubravit Abbo et libros duos versibus de obsidione Lutetiae Parisiorum a Normannis facta an. 886 et 887, quo tempore vivebat. Vir fuit Scripturae divinae, conciliorum ac sanctorum Patrum non ignarus, atque ut ea ferebant tempora, satis disertus.



INCIPIT ARGUMENTUM LIBRI SEQUENTIS
[Col. 0761]

Noveris, lector sive auditor, quicunque es mediocris loquacitatis dives, sed latinitatis indiges, hoc opusculum tibi nudo nuditer factum, ut qui per obscura doctorum commenta et homilias non intelligis Evangelia, saltem huic libello ab illis mutuato intendas vel legendo, vel audiendo. In hoc quippe codicillo omnia quaecunque legeris invenies patefacta tuae saluti, aliorumque hominum quibus revelabitur; evangelicas videlicet expositiones, simulque sermunculos rebus temporibusque aptissimos. Me revera, Abbonem scilicet monachum, et miserabiliorem cunctis mortalibus, coegerunt episcopi, Froterius videlicet Pictavae sedis, et maxime Fulradus Parisiacae, illud tenui stylo cudere negotium, ad utilitatem simplicium clericorum; quatenus hinc omni tempore sumant ausum [(538) 1Kb] , et hauriant potum praedicandi subjectis. Igitur memores [Col. 0763] estote, lectores, Abbonis in vestris sacris, vernaculi beatissimi Germani tutoris Parisii ab obsessione hostili. Dignum est siquidem, ut qui pene indicibili sudore expleveram jussa praesulum, quodlibet adminiculum mente sentiam orationibus.



SERMO PRIMUS. In Coena Domini.
[Col. 0763A]

Haec igitur dies, fratres charissimi, a fidelibus Christi longe lateque per orbem diffusis congrua devotione tota in celeberrimae solemnitatis laude expenditur. Hodie dignissimum Pascha a Domino et a discipulis celebratur, et ab ipso in exemplum imitandae humilitatis, pedes eorum lavantur, atque sancta mysteria corporis ac sanguinis sui traduntur. Hodie ad colligendos novos populos sanctum chrisma ab episcopis conficitur, templi pavimenta et altaria, sacra quoque vasa purificantur. Hodie pia mater Ecclesia super filios adoptivos, quos in fide genuit quosque olim pro quibusdam erratuum suorum piaculis corrigendos amisit [(539) 1Kb] , dum iterum ad se reverti [Col. 0763B] per reconciliationem conspicit, ovanter congratulatur. In qua videlicet die omnes vos ad eamdem reconciliationem, ut absolvi possitis a delictis, promptissima voluntate confluere dignoscimus, quam largiflua supernae pietatis gratia annuente, sicuti devotis exposcimus animis, ut debitores adsumus et pro vobis rationem reddituri, totis praecordiorum nisibus ejus fiducia freti, qui dixit: »Quodcunque solveritis super terram erit solutum et in coelo (Matth. XVIII, 18);« vobis administrare cupimus.

Sed cum pastoralis curae sarcinam nos scelerum gravedine fessos immerito subesse comperimus, quam * imprudenter arripuimus quod non debuimus, ad hoc assurgere formidamus; timentes ne illud [Col. 0763C] propheticum in nos retorqueri videatur, quod de reprobis pastoribus dicitur: »Mortificabant animas quae non moriuntur, et vivificabant animas quae non vivunt (Ezech. XIII, 19).« Unde adeo necesse est, ut proprias primum continuis fletibus mundemus maculas criminis, deinde unumquemque vestrum pastorali sollicitudine admoneamus, ut qui hanc absolutionem adipisci desiderat introrsus redeat, oculos cordis ad conscientiam revolvat, et si illicita quaeque, a quibus nemo liber sit, admisit, sincerae confessionis recordatione et spiritu contribulato in ara cordis Domino hostiam immolet, et sese in omnibus corrigere satagat. Non enim cogitationum nostrarum intentiones, nisi qui »omnia scrutatur corda, et universas mentium cogitationes intelligit (I Par. XXVIII, [Col. 0763D] 9),« quislibet potest intueri. Omnes quidem ad captandae absolutionis effectum veniunt, sed non aequanimiter; alii namque in sordes peccatorum illapsi obstinato animo perseverant; alii quoque ea quae inique aliquando gesserunt, non solum perpetrare erubescunt, verum etiam fletibus amarissimis punire sollicitant. De istis vero legitur: »Beatus homo [Col. 0764A] qui semper est pavidus (Prov. XXVIII, 14):« de illis quippe statim subsequitur: »Qui etiam mentis est durae, corruet in malum (Ibid.).«

Proinde paterna admonitione jubemus, ne quislibet converti ad Deum differat, cum ille dicat: »Nolo mortem peccatoris, sed ut convertatur et vivat (Ezech. XVIII, 23).« Et: »In quacunque hora peccator conversus fuerit et ingemuerit, omnia peccata ejus oblivioni tradentur (Ezech. XXXIII, 12-15).« Hinc etiam ipse in Evangelio ait: »Gaudium erit in coelo super uno peccatore poenitentiam agente, quam super nonaginta justis qui non indigent poenitentia (Luc. XV, 7).« Cum autem, fratres charissimi, tot sanctarum Scripturarum exempla, pluraque alia mentis nostrae in intellectu tantam inferant consolationem, [Col. 0764B] et converti ad Deum nolumus, quomodo ex peccatis veniam quaerimus? Hinc enim Dominus per prophetam dicit: »Pluam super unam civitatem, super aliam non pluam (Amos IV, 17). Super unam quidem civitatem Dominus pluit, dum super quorumdam corda fidelium ad se convertentia salutiferum sancti Spiritus imbrem infundit. Sed super aliam civitatem idem Dominus non pluit, dum plerisque animo obduratis gratiam suae visitationis subtrahit. Sic namque in hac Ecclesia timeri potest, ut quibusdam pro meritorum suorum qualitate concedatur absolutionis gratia, et quibusdam, quod absit, subtrahatur. Audistis enim quid Dominus cum ad praedicandum mitteret discipulos praeceperit eis, dicens: »In quamcunque domum intraveritis, ibi [Col. 0764C] manete (Luc. IX, 4):« »si autem ibi fuerit filius pacis, requiescet super eum pax vestra; sin autem, revertetur ad vos (Luc. X, 6).« Ideoque, fratres, omni constantia procurate ne dispar, sed sicut in omnibus communis est gratia baptismatis, ita exstet et absolutionis, quia hodie, ut praemissum est, Pascha celebravit cum discipulis, et in crastinum gloriosam subiit mortem: et de hoste resurgendo a mortuis nos eripuit Jesus Christus Dominus noster.



SERMO II. De coena Domini, et de multis sacramentis ejusdem diei.

Fratres charissimi, hodie in ista die gaudent et sunt laeti omnes fideles Christi, qui sunt per totum [Col. 0764D] istum mundum. Hoc debetis scire pro quali causa debent hodie laeti esse toti Christiani plusquam in alia die. Propterea debetis vos esse laeti, quia in ista die fecit Dominus pascha cum discipulis suis, et in ista die lavavit Dominus pedes discipulorum suorum, et ostendit omnibus hominibus exemplum de humilitate, ut omnes homines illi se humiliarent et lavarent [Col. 0765A] pedes pauperum. Et in ista die fecit Dominus coenam cum discipulis suis, hoc est manducavit et bibit cum suis discipulis. Et in ista die consecravit Dominus prima vice de pane suum corpus, et de vino suum sanguinem. Et in ista die cessavit Vetus Testamentum, et accepit finem lex Judaeorum. Et in ista die incipit Novum Testamentum, hoc est Evangelium. Et hodie incoepit religio Christianorum in ipsa coena Domini. Et hodie in ista die debent omnes episcopi consecrare, hoc est benedicere chrisma, unde nos facimus novellos Christianos. Et hodie debent lavari ecclesiae, et altaria, et illa sancta vasa quae sunt in ecclesia. Hodie gaudet sancta mater Ecclesia recipere, et reconciliare sibi suos filios, hoc est, Christianos, quos emisit foras pro [Col. 0765B] illorum culpis. Et in ista die, fratres, videmus nos, quia propterea venistis ad istam matrem Ecclesiam, ut possitis habere ipsam reconciliationem quam perdidistis propter vestra peccata, et qua vos possitis absolvi ab omnibus vestris peccatis.

Vere, fratres charissimi, hoc debetis scire unde fuit incoeptum hoc exemplum, ut episcopi peccatores homines ejicerent de ecclesia in capite jejunii, et iterum post completam dignam poenitentiam reciperent ipsos peccatores in ecclesia. Nam quando noster Dominus, qui est Deus omnipotens, fecit primum hominem Adam, totum illum fecit sanctum, et justum et immortalem. Sanctitas autem et justitia, et immortalitas fecerunt ipsum Adam habere imaginem et similitudinem Dei. Et propterea dixit Deus [Col. 0765C] antequam crearet Adam: »Faciamus hominem ad similitudinem nostram (Gen. I, 26),« hoc est faciamus hominem sanctum, et justum et immortalem. Et istam suam imaginem nos commendat Dominus habere, quando dicit in Evangelio: »Estote sancti, quia et ego sanctus sum (Lev. XI, 44).« Et in alio loco dicit: »Estote misericordes, sicut et Pater vester misericors est (Luc. VI, 36).« Ergo quia Deus tam bonum et tam sanctum fecit Adam, propterea legimus, »quia misit eum in paradisum ut operaretur, et custodiret illum (Gen. VII, 15).« In ipso autem paradiso dedit ei Dominus omnem gloriam. Ibi videbat angelos, et loquebatur cum illis; et nunquam moreretur si non peccasset. Ibi audiebat Dominum secum loquentem, et talem obedientiam sibi [Col. 0765D] commendantem, ut nunquam comederet de ligno scientiae boni et mali. In ipsa vero hora qua peccavit Adam, ejecit eum Dominus, qui est Episcopus episcoporum, foras de paradiso; et dixit illi: »In sudore vultus tui vesceris pane tuo (Gen. III, 19).« Et postquam fuit Adam ejectus de paradiso, quid fecit? Certe longam poenitentiam fecit per sexcentos annos, et eo amplius. Ad ultimum vero post suam mortem missus est in carcerem infernalem, ubi longo tempore planxit et doluit, quia propter suum peccatum perdiderat paradisum, et tam grandi tempore fuit ibi dolens et poenitens, donec Dominus noster Jesus Christus, qui est pontifex pontificum, absolvit eum [Col. 0766A] per suam passionem, et liberavit eum de poenis tenebrarum, et reddidit ei paradisum.

Igitur, fratres, nos episcopi, sumus vicarii Domini nostri Jesu Christi in hoc mundo, et sumus missi, et ordinati in loco ejus, et propterea post apostolos dedit nobis Dominus potestatem ligandi animas atque solvendi, et praecepit nobis aedificare, et plantare bonos homines in domo Domini, et evellere [de ea] hoc est de Ecclesia. Sic enim dicit Dominus per Jeremiam prophetam: »Ecce constitui te super gentes, et super regna, ut evellas, et dissipes; et aedifices, et plantes in domo Domini (Jer. I, X).« Attendite, fratres, de bono animo hoc quod nos vobis volumus dicere. Propterea misit Dominus Adam in paradisum, ut [Col. 0766B] in ipso paradiso nascerentur omnes electi, et operarentur voluntatem Dei usque ad plenam senectutem, et de illo transirent ad coelestem patriam. Et certe sic facerent, si Adam non peccasset.

Fratres, istud exemplum Domini nostri Jesu Christi tenemus, nos episcopi in Ecclesia, peccatores vero tenent exemplum Adam, verbi gratia, sicut Filius Dei misit Adam sanctum et justum in paradisum, similiter nos et omnes sacerdotes mittimus in Ecclesiam homines sanctificatos, et justificatos in baptismo. Cur mittimus eos homines in Ecclesiam, qui jam facti sunt sancti per baptismum? Et propter ipsam causam pro qua Dominus misit Adam in paradisum, hoc est ut operaretur et custodiret illum paradisum. Similiter [Col. 0766C] et nos sacerdotes propterea mittimus homines baptizatos in Ecclesiam, ut omni tempore operentur in ea voluntatem Dei, et custodiant illam Ecclesiam, hoc est Christianitatem. Deus omnipotens donavit Adam legem quam debuit observare per obedientiam. Qualem legem? Ut non manducaret de arbore scientiae boni et mali. Similiter et Dominus per nos donat vobis legem quam debetis servare in Ecclesia. Qualem legem vobis donat Dominus per nos, id est, per nostram admonitionem? »Non occides; non moechaberis; non adulterabis; non furtum facies; non falsum testimonium dices; non perjurabis; diliges Dominum Deum tuum ex toto corde tuo; et diliges proximum tuum sicut temetipsum (Exod. XX, 13).« [Col. 0766D] Fratres, ista omnia praecepta vobis donat Dominus per nos, ut custodiatis illa et operemini illa per obedientiam.

Sed quid fecit Dominus de Adam pro eo quod non custodivit obedientiam? Certe ejecit eum foras de paradiso plorantem, et lugentem et nimis contristantem. Similiter et nos episcopi propterea quia vos non custodistis obedientiam praeceptorum Dei, quae nos supra nominavimus, propterea ejecimus vos foras de ecclesia, et cantavimus post vos hoc quod Dominus post Adam cantavit, quando expulit eum de paradiso: »In sudore vultus tui vesceris pane tuo (Gen. III, 19),« et reliqua. Sed [Col. 0767A] quid fecit Adam postquam fuit ejectus de paradiso? Certe multam et dignam poenitentiam fecit Adam, ut dignus esset quod Deus reciperet eum in paradisum. Et vos similiter fecistis dignam poenitentiam in ista Quadragesima, quo vos sitis digni intrare in ecclesiam, et communicare corpori et sanguini Domini. Et propterea vos gaudenter recipit sancta mater Ecclesia inter filios suos, qui sunt filii Dei adoptivi, hoc est electi. Hoc tamen debetis scire, quia sicut beatus Ambrosius dixit, nullus episcopus potest absolvere poenitentes, nisi ipsa poenitentia eorum fuerit digna de absolutione. Poenitentia de poena accepit nomen, ut homo peccator habeat poenam in corpore, jejunando et affligendo carnem suam per abstinentiam, et per vigilias [Col. 0767B] in orationibus. Unde ait beatus Hieronymus: »Grandia jejunia expellunt fortia vitia de homine; et longa parcitas cibi et potus occidit luxuriam.« Et propterea vobis dicimus hoc, ut si non habetis adhuc illam poenitentiam factam, quae Deo placeat, ex vestra voluntate perficite illam: et si non potestis jejunare, vel eleemosynas facere, quae liberent vestras animas de inferno, non debetis hoc attendere ut vos unquam non faciatis plus de poenitentia nisi quantum vobis fuerit commendatum, sed de vestra voluntate debetis plus facere, sicut faciebant sancti, qui portabant cilicia, et abstinebant a carne et a vino, et jejunabant usque ad vesperam propter desiderium vitae aeternae; et unquam non fuit illis sanctis de sacerdotibus talis [Col. 0767C] poenitentia commendata.

Fratres, jam modo est Adam receptus in coelesti paradiso, propter multum laboriosam poenitentiam meruit accipere societatem cum Dei fidelibus redemptis de sanguine Christi. Et vos, Deo gratias, hodie propter vestram poenitentiam estis recepti in ecclesiam quasi in paradisum. Et quia vos convenistis in ista die ad recipiendam societatem sanctae Ecclesiae et absolutionem de vestris peccatis, et ideo venistis cum toto desiderio, quo vos possitis recipere tam magnum gaudium de Paschali solemnitate, et quo possitis communicare de corpore et sanguine Domini, propterea non debet remanere in vobis superbia, per quam cecidit Lucifer angelus de coelesti gloria in [Col. 0767D] infernum. De ipsa superbia inquit scriptum: »Deus superbis hominibus resistit, humilibus autem donat suam gratiam (Jac. IV, 6).« Si ille angelus Lucifer per superbiam perdidit aeternam gloriam, nos qui homines sumus non poterimus unquam habere illam gloriam, si non per humilitatem. Debet cessare in vobis omnis iracundia, de qua dicit Joannes apostolus: »Omnis qui odit fratrem suum, homicida est (I Joan. III, 13).« Et Dominus dicit in Evangelio: »Si non dimiseritis peccata hominibus, nec Pater vester coelestis dimittet vobis peccata vestra (Matth. VI, 14).« Debetis etiam dimittere, ut non decipiatis alios homines [Col. 0768A] per vestra vitiosa mendacia, et per vestra ingeniosissima juramenta. Vere illos tales homines qui hoc faciunt maledicit omnis Ecclesia, orans cum Propheta: »Disperdat Dominus universa labia dolosa (Psal. XI, 4).« Et: »Qui loquuntur pacem cum proximo suo, mala autem in cordibus eorum. Da illis, Deus, secundum ipsorum opera (Psal. XXVII, 3).« De ventris ingluvie admonet vos Dominus temperare dicens: »Attendite ne graventur corda vestra in crapula et ebrietate (Luc. XXI, 34).« Crapula et ebrietas est nimium manducare et nimium bibere. Satis scitis vos quia propter ingluviem ventris cruciatur dives in inferno. Illi homines qui semper manducant et bibunt usque ad saturitatem, et usque ad ebrietatem, illi de suo ventre faciunt suum Deum. [Col. 0768B] Unde ait Apostolus: »Quorum Deus venter est, et gloria eorum in confusione (Phil. III, 19):« hoc est in verecundia ipsorum erit qui terrena sapiunt. Et iterum dicit Apostolus: »Esca,« hoc est cibus, »ventri est Deus, et venter escis (I Cor. VI, 13),« hoc est cibis. Deus autem hunc ventrem, et haec, id est, escas, destruet in fine mundi. Hoc etiam nos commonet ut fugiamus fetores luxuriae, et omne genus fornicationis. Unde dicit Apostolus: »Neque fornicatores, neque adulteri regnum Dei possidebunt (I Cor. VI, 9).« Et beatus Hieronymus ait: »Qui autem luxuriatur, vivens mortuus est.« Praeterea grandis bonitas est, ut dimittamus avaritiam, de qua dicit Apostolus: »Avaritia est idolorum servitus (Ephes. V, 5):« [Col. 0768C] hoc est, ille homo qui avarus est, ille adorat idola, et servit diabolis. Et iterum ait Apostolus: Illi homines, »qui volunt esse divites, cadunt in tentationem et in laqueum diaboli (I Tim. VI, 9):« hoc est in catenam diaboli, et cadunt »in desideria multa et nociva, quae mergunt homines in perditionem. (Ibid.)« Unde ait Jacobus apostolus ad ipsos divites: »Vestrae divitiae putrefactae sunt; vestimenta vestra tineae comedunt; aurum et argentum vestrum aeruginavit; et aerugo eorum erit vobis in testimonium; et ipsa aerugo devorabit vestras carnes sicut ignis (Jac. V, 2).« Omnis homo qui divitias habet, et vestimenta satis habet, et aurum vel argentum possidet, et videt ante se pauperes mori de fame, aut de frigore, homicida [Col. 0768D] est. De discordia vero admonere vos debemus ut non sit unquam in vobis discordia, quia non est sub coelo ulla pestilentia, quae sic devastet regna, et civitates et villas, et ipsos homines, quomodo discordia facit, teste Salvatore in Evangelio: »Omne regnum in se ipsum divisum, »id est discordans, »desolabitur (Luc. XI, 17):« hoc est in desertum veniet.

De istis omnibus peccatis supradictis debetis Deum deprecari ut donet vos facere talem poenitentiam et talem emendationem, quae Deo placeat et vobis proficiat ad vitam aeternam, ipso adjuvante qui nunc vivit et regnat in saecula saeculorum. Amen.



SERMO III. In porta ecclesiae ad poenitentes nondum adeptos reconciliationem.
[Col. 0769A]

Vobis quoque, fratres, quos nunc mater Ecclesia non recipit, quia non est adhuc tempus completae poenitentiae vestrae: Vobis, inquam, convenit exhortatio atque consolatio, scilicet ut non contristemini de hoc, quod non modo vos recipit mater Ecclesia. Non enim audemus, nec debemus decipere animas vestras, quae nobis commissae sunt ad vitam aeternam perducere. Nullus est certe episcopus qui possit absolutionem dare, nisi post poenitentiam factam et dignam satisfactionem. Ac propterea volumus vos confortari, et consolari et exhortari, ut non habeatis [Col. 0769B] tristitiam, sed cum omni cura observare vestram poenitentiam. Nam vestra poenitentia, si bene fuerit facta, est magnum gaudium angelorum in coelo. Quia sicut ipse Salvator ait, »Gaudium est angelis Dei in coelo super uno peccatore poenitentiam agente, quam super nonaginta novem justis qui non indigent poenitentia (Luc. XV, 7).« Ergo cum omni humilitate et puritate cordis, sine ira et sine aliquo scandalo poenitemini, et deprecamini pium Deum ut respiciat vos, atque dignanter recipiat vestram humilitatem.

Providete etiam, ut poenitendo et jejunando non cadatis in aliquod criminale peccatum, quia ille homo, qui jejunat et peccat, similis est diabolo semper jejunanti et semper peccanti. Hoc quoque debetis [Col. 0769C] observare in vestra poenitentia, ut illud faciatis jejunium, quod sit sanctificatum ex duabus causis, hoc est, de orationibus atque eleemosynis. Unde commonet nos propheta: »Sanctificate jejunium (Joel. I, 14).« Concedat Omnipotens nobis et vobis hujusmodi jejunium omni tempore perficere, quod nobis aperiat paradisum. De ebrietate vero castigo vos, fratres, nostri concives, ut declinetis ab ea, et non teneatis eam in usu. Quia ebrietas nullum vitium excusat, sed omnia peccata generat, et est magnum et criminale peccatum. Nam ista ebrietas, quam tenetis a mane usque ad noctem profundam, est perditio animarum vestrarum. Vere nunquam habebitis vitam aeternam, nisi per abstinentiam a crapula et ebrietate, hoc est, a nimia comestione et [Col. 0769D] potatione. Vos etiam non observatis jejunium, per quod debetis vincere diabolum, sed infringitis omne jejunium, et a Deo commendatum et a nostra auctoritate jussum. Et non cogitatis quod ille homo qui infringit unum diem in Quadragesima, totam Quadragesimam infringit. Et propterea praecipiunt sancti canones, ut qui infringit unum diem in Quadragesima, quadraginta dies pro uno die solvat auctori Deo suo. Propter ingluviem et gulositatem fuit ejectus Adam de paradiso. Et nos si volumus nostram recipere haereditatem, id est, paradisum, necesse est ut per aliam viam, hoc est, per jejunium et abstinentiam revertamur ad paradisum. Quod ipse praestare dignetur, qui in trinitate et unitate perfecta [Col. 0770A] vivit et regnat Deus per omnia saecula saeculorum. Amen.



SERMO IV. IN COENA DOMINI. Ad poenitentes reconciliatos.

Hodie, fratres, est coena Domini, in qua Dominus noster cum discipulis suis manducavit, et lavit pedes eorum, dans nobis exemplum quo similiter faciamus nos nostris famulis et pauperibus. Hodie consecratur chrisma, unde omnes fiunt Christiani. In hac die poenitentes societatem Ecclesiae recipiunt, et sancti angeli gaudent de reconciliatione eorum hominum, qui veraciter poenituerunt se peccasse, et tribulationem in suis corporibus jejunando, et vigilando, et oratoria circumeundo, patienter sustinuerunt, [Col. 0770B] ut Deum sibi placabilem obtinerent. Vobis itaque, fratres, quos hodie recipit sancta Ecclesia, vobis dico, convenit admonitio et exhortatio. Illa scilicet vobis convenit commonitio, ut omni tempore recordemini quales eratis ante confessionem et poenitentiam, et indulgentiam, quae nunc consecuti estis, vobis Deo inspirante: ipse enim Deus dixit: »Sine me nihil potestis facere (Joan. XV, 5).«

Igitur ante confessionem et poenitentiam peccatorum vestrorum eratis filii diaboli, et servi peccati, quia »Qui facit peccatum, servus est peccati (Joan. VIII, 34).« Nunc vero quia fugistis diabolum, et venistis ad pium Christum per poenitentiam, liberati estis a peccato, et servi facti estis Deo. Ergo necesse est vobis cum omni sollicitudine, et omni cura ut laboretis in [Col. 0770C] omnibus operibus bonis, videlicet et non manducetis nimium, et non bibatis usque ad ebrietatem, neque ante horam, neque post horam; et studeatis vivere de vestra justitia, non de rapina, quoniam sicut ait Apostolus, »Raptores regnum Dei non possidebunt (I Cor. VI, 10).« Memores etiam esse debetis terribilis sententiae, quam dixit Apostolus: »Qui in uno offendit omnium reus est (Jac. II, 10);« hoc est qui unum peccatum facit, offendit Deum, qui omnia peccata prohibuit nobis facere. Propterea vobis dico talia, ut, si non facitis peccata quae poenituistis, nec alia committatis. Nam nihil adjuvat poenitere, si post poenitentiam revertitur homo ad peccatum. Et ille talis homo qui hoc facit, similis est cani revertenti ad vomitum suum. Et de talibus hominibus repetentibus [Col. 0770D] peccata sua quae jam fecerunt, dicit Spiritus sanctus per prophetam David, »Quia justificationes Domini non exquisierunt (Psal. CXVIII, 155),« id est, non permanserunt in promissionibus suis, quas promiserunt in baptismo et in confessione iniquitatum suarum: Quam per omnia tempora vitare tribuat vobis Deus, qui vos hodie recipit in societatem plebis suae.



SERMO V. De fundamento et incremento Christianitatis.

Pensate, fratres charissimi, et considerate toto corde vestro, et tota anima vestra, quam magnum nomen sit Christianitas, et quomodo crevit et diffusa est per omnes gentes totum habitantes mundum. [Col. 0771A] Nulla siquidem causa fuit unquam, nullum quippe regnum, nulla prorsus aedificatio urbium cum toto labore constructa, quemadmodum Christianitas, quam nostra quotidie prava destruit vita. Et quamvis crevisset Christianitas, ejusdemque sacra religio cum molestia dictu ineffabili, tamen omnem utique superstitionem et mortiferam gentilitatis idololatriam gloriose vicit, et ad pulverem usque prostravit. Suos denique observatores sancta Christianitas, quae est civitas Dei, ad perfectionem conduxit. Nec mirum est, si res perfecta perfectos facit. Unde est ergo Christiana religio profecta? Ex fundamento videlicet immobili, omniumque firmissimo rerum fundatarum. Super hoc quidem fundamento veraci assertione loquitur Apostolus, dicens: »Nemo potest aliud fundamentum [Col. 0771B] ponere, praeter id« fundamentum Christianitatis, »quod jam positum est (I Cor. III, 11).« Ipsum etiam appellat vates David pavimentum, dicens: »Adhaesit pavimento anima mea (Psal. CXVIII, 25).« Hoc igitur fundamentum, sive pavimentum est Jesus Christus Dominus noster, super cujus mortem fundata est Christiana religio. O quantus labor aedificandae Christianitatis! Animadvertite vos Deicolae, quam inenarrabili tormento mortis stabilivit noster Dominus Ecclesiam Christianitatis, quam exosi justitiam male dissipant, ac pro ea fundanda, sed et stabilienda per diversa mundi climata sustinuit Dominus Jesus Zabuli tentamenta, hominum opprobria, sputa, spineam coronam, tandem vero terribilem crucis necem, inque manibus ac pedibus [Col. 0771C] clavos formidolosae molis; simulque sanctus in sancto Christus latere ultro lanceam suscepit.

Praeter id tamen sacramentum catholici cultus, omnia quae operatio divina creavit saecula et gubernat, sine ulla quidem molestia plene condidit et moderatur. Siquidem in ipso formationis mundi principio creavit coelum et terram, angelos, aerem, et aquam de nihilo absque ulla onerositate. In primo etiam die mundi fecit lucem de nihilo; secundo autem die statuit firmamentum in medio aquarum sine quolibet sudore; tertio edidit species maris et humi, cum surculis radicitus terrae inhaerentibus; quarto luminaria coeli de luce, quae in primo die patuit facta omni procul gravedine; quinto creavit natatilia et volatilia de aquis ullo sine dolore; sexto [Col. 0771D] quidem die plasmavit caetera animantia, hominemque partim de humo, partim ex nihilo. Et haec omnia quidem suaviter, et sine quavis amaritudine Dominus noster patravit Jesus Christus, Dei scilicet Filius manens semper cum Patre, et Spiritu sancto personaliter Trinitas, substantialiter Unitas. Verum non sic leviter primo et novissimo collibuit Omnipotenti qui fuit mortuus, et ecce est vivens in saecula saeculorum, habens claves mortis et Erebi; illi, inquam, non placuit tam leviter cultum orthodoxae religionis pullulare. Quomodo igitur libuit illi? Estote, fratres, vehementer intenti, ut auditu cordis percipere queatis. Nam crucis aram subiit, ubi et seipsum jecit fundamentum Christianitatis, et suis [Col. 0772A] sequacibus praetendit exemplum ejusdem perficiendae religiositatis

Hujus autem et pavimenti memor et exempli beatus infit apostolus Petrus: »Christus, inquiens, passus est pro nobis, vobis relinquens exemplum, ut sequamini vestigia ejus (I Petr. II, XXI).« Christus Dominus ideo vitam carnis amisit, quo stabiliret Ecclesiam Christianitatis, quam judices iniquitatis caeca cupidine incessanter evertunt. Christus Deus idcirco suum corpus salutiferum sepulturae tradidit, quo omnis sacrilega cupiditas in aeternum sepulta jaceret, sicque muta jugiter quiesceret. Christus Deus pro eo morte carnis mortem animae occidit, quo humanae carnis aviditas in homine simili Deo mortua semper existeret. Caeterum Omnipotens, [Col. 0772B] Vita, Christus a mortuis resurrexit, apostolos firmavit, in vastum orbem contra lupos ut oves destinavit. Illos quoque primos armis verae Christianitatis vestivit, suaque praelia quo fortiter pugnarent cum benedictione praecepit.

Ita perpendite, fratres, quanto labore, quantisque tribulationibus propagaverunt apostoli, id est arbores paradisi et columnae, Christianitatem coeli et regnum coelorum in terris, et sedem Dei aedificaverunt invitis principibus orbis, qui appellantur lupi, et sunt titiones inferni. Igitur singuli singulas, quibus Christianitatis ovilia cuderent, elegerunt apostoli provincias, quidam vero ampliores. Andreas videlicet Christianitatem in Achaia aedificavit emptam crucis patibulo, Aegea proconsule inferni titione facto. Thomas [Col. 0772C] quoque in India citeriore quatuor lanceis perforatus, ex totidem corporis partibus aulam Christianitatis stabilivit, rege Mesdeo resistente, et ob id in stipulam Erebi verso. Bartholomaeus aeque in finali India truncatione capitali claustra Christicolae fidelitatis viriliter fundavit, rege expugnabili Astyage. Matthaeus etiam Christum Aethiopiae indidit in Hyrcanum regem, martyrioque ibidem solidavit. Christianitatem Simon quoque et Judas apostoli in regno Persidis sui duntaxat fundamenti imitatores Christi, dogmata Deicolae religionis cordibus innumeris profanorum infuderunt; ob quod itaque pretiosissimum facinus a sacerdotibus idolorum interfecti, et sibi, omnique Persidis regni Ecclesiae obtinuere polum, redactis eisdem sacerdotibus in fomitem ignis [Col. 0772D] Averni. Siccine propagata est Christianitas, quae est civitas Dei, saevis mortibus fundata propagatorum. Jacobus quoque beatissimi Joannis evangelistae germanus, quin etiam sui homonymus Domini nostri Jesu Christi frater, ob fidem sanctam in Samaria atque Judaea stabiliendam similiter occubuerunt: alter quidem gladio Herodis, alter vero lethifero ictu cujusdam fullonis lapidibusque Judaeorum velociter obrutus. Joannes nihilominus suorum condiscipulorum Christo charissimus, fluenta sophiae ab herili pectore hausta Asiae propinavit, Christique Christianitatem sponsam ibidem honestissime constituit. Philippus sic etiam nihilominus coelestem docens vitam, hoc est Christianitatem, claustra ejusdem [Col. 0773A] religionis potissimum Illicinae fixit [(540) 1Kb] . Itaque non voluptates carnis, nec deliciae, neque hujus saeculi divitiae, nec honores plantaverunt Christianitatem per orbem, sed tristes mortes apostolorum eorumque doctrinis obtemperantium: primum tamen salutiferam, et Christi semper multiplicantis genimina totius sacrosanctae religionis a suo nomine ubique regnorum sole clarius effulgentis.

Beatissimi quoque principes apostolorum, Petrus et Paulus, incipientes a Judaea Christum praedicare, Christianitatem quoque plantare cum multis tribulationibus per diversas urbes, earumque regiones, Romam tandem pervenerunt, ubi et caput orbis erat, et primates mundi manebant, ac proinde omnium conventus nationum illuc confluebat. Attendite, [Col. 0773B] fratres, Romam ubi consistebat Nero imperator duntaxat subterioris mundi (alter enim est superior et sidereus), necnon et Simon Magus infinitae peritus malitiae: illuc convenerunt apostoli principes a Deo constituti super omnem terram, quatenus scilicet diabolo et membris ejus, Neroni et Simoni auferrent principatum mundi, ac regi superno, cui jure debetur, restituerent: quod quidem ita, gratias Deo, factum est. Siquidem tantam tamque spatiosam ibidem coelestes legati plantaverunt Christianitatem, ut eadem totum pene repleret mundum, quin etiam omne in eo collideret idolum. Hoc tamen opus divinae religionis omni laude dignissimum pollere et crescere intuens, ac indolens hostis antiquus possessor Neronis, Magique Simonis, suasit eis qui erant titiones [Col. 0773C] Erebi, occidere legatos Christi, qui erant arbores paradisi; pro eo quod ipsi verbis atque miraculis Christum, ejusque cultum totis viribus satagebant plantare: econtra vero Simon et Nero explantare certatim contendebant quantum valebant. Talis nimirum labor aedificandi bonum, illudque evellendi ardebat inter athletas Dei et stipulas aveni. Verum ne diuturnitatem pateretur hujusmodi certamen, quatenus Nero Simonem Magum crederet esse Deum, immundis spiritibus se vehentibus coepit idem volare; Paulus orare, Petrus Satanae imperare, Magum volantem praecipitare; cujus itaque perditi ob ultionem cives Dei Nero reddidit astris, Petrum videlicet cruce, Paulum vero capitis amissione.

Sic igitur pretiosis mortibus apostolorum, sanctorumque [Col. 0773D] cunctorum, praecipue martyrum, diversis interitionibus plantata est Christianitas et stabilita, et fundamento ejus Christo per orbem incrementata. Beatorum quoque confessorum sanis tam exemplis, quam dogmatibus est deinceps illuminata. Deinde Christianitatis monasteria et claustra pii reges, eorumque religiosi proceres ubique fundaverunt, suisque rebus cum donis ditaverunt. Quin etiam principes, qui erant inclyti urbium possessores, dimiserunt eas, Christique aulas in eisdem urbibus condiderunt, statuentes ibidem episcoporum cathedras, quibus [Col. 0774A] corda et animae fidelium credentium indesinenter in Deo firmarentur. Se quoque, suaque omnia, villas scilicet et fiscos tam his sedibus, quam monasteriis tradiderunt, satisque adjecerunt ibidem die ac nocte Christo servientibus tam canonicis quam monachis. Siquidem pro certo sciebant ipsi primates nullo melius alio modo dies constare, ac fine tenus mundi perseverare stabilitam coelitus Christianitatem.

Ergo hanc religionem tam Deo charam, tamque humanis animabus salubrem, proh dolor! quotidie dissipant illi qui nunc sunt principes mundi; reges videlicet, comites, vicecomites, consules, proconsules, eorumque vicarii, vassi dominici, horum satellites, omnesque mali judices. Auferunt namque perversa calliditate urbalibus ecclesiis, necnon monasticis, [Col. 0774B] res, et villas, quibus debent episcopi, monachi et canonici vivere. Diversis plane dolis et fraudibus praedicti invasores ecclesiae destruunt praesidia Christianitatis, hoc est, sedes episcopales et monasteria, praedis scilicet, rapinis, precariis falsidicis, manufirmitatibus iniquis. Habentes enim eas, inscriptum contemnunt reddere censum. Sic autem res Christi transferunt sibi in praedium et allodium possessores sacrilegi: interdum vero violenter easdem res ecclesiae diripiunt, sibique illicite possident. Quamobrem multa jam scimus et videmus monasteria a clericis derelicta propter res quippe unde vivere deberent illis ablatas. Ergo quidnam sunt aliud tales sacrilegi, praedones, violenti raptores, nisi titiones inferni, et escae diaboli et explantatores [Col. 0774C] paradisi, qui est Ecclesia Christi? Prorsus nullum alium comedunt cibum diaboli in inferno, nisi animas eorum, qui res ecclesiarum Dei devorant, depopulantes, vel injuste possidentes. Certe animas eorum omnibus horis post terminum praesentis vitae doverant daemones, et devorabunt in aeternum. Vae vobis, praedones, raptores ecclesiarum et pauperum earum! Revera quotidie veniunt illi pauperes ad tumulos sanctorum, clamantes se occidi a praedonibus fame et nuditate. Sed quid erit illis talia facientibus mala ecclesiis, earumque ministris Dei, atque vernaculis? Vera et perpetua poena. Deinde quidnam proveniet ministris Dei, eorumque pauperibus famulis hujusmodi mala innumera patientibus? Vere aeterna gloria si tamen patienter tolerant [Col. 0774D] adversa.

Ergo, fratres, qui veri estis Christiani, nolite pseudochristianos timere graviter vos quotidie opprimentes. Nempe si illi vos devastant, Deus et Dominus noster Jesus Christus, cujus nomen habetis, ipse vos honorat, suisque facultatibus quotidie ditat, ut non tam ab hostibus efficiamini pauperes, quam ab ipso Deo divites. Sic nempe nos hortatur Scriptura: »Timentibus Deum nunquam deficient bona (Psalm. XXXIII, 11).« Et rursus inquit Propheta: »Nunquam vidi justum derelictum, nec [Col. 0775A] semen ejus quaerens panem (Psalm. XXXVI, 25).« Et: »Spera in Domino, et fac bonitatem, et pasceris in divitiis ejus (Psal. XXXVI, 3). Scitote igitur, fratres, quia nullam rem ita se nunquam diligere Deus ostendit, quomodo Christianitatem. Etenim ipsam appellat in Scripturis suam civitatem, in qua sibi complacet continuo habitare. De qua civitate sic ait Propheta: »Gloriosa dicta sunt de te, civitas Dei (Psalm. LXXXVI, 3).« Plane haec eadem civitas, id est Christianitas, vocatur sponsa Agni, hoc est Filii Dei. Unde profecto testimonium perhibet beatus Joannes in Apocalypsi, dicens: »Locutus est ad me unus ex septem angelis dicens: Veni, ostendam tibi novam nuptam sponsam Agni (Apoc. XXI, 9). Gaudeat ergo omnis plebs Christiana, quia vocata est et facta [Col. 0775B] est sponsa Agni, hoc est Fili Dei. Coelestis nihilominus Jerusalem nuncupatur Christianitas, probante eodem Joanne in eadem Apocalypsi: »Vidi, inquit, Jerusalem descendentem de coelo, ornatam auro mundo, et lapidibus pretiosis intextam (Ibid., 10).«

Laetetur itaque omnis Christianitas per universum orbem dilatata, pro eo quod meruit vocari sponsa Christi et civitas Dei, quam de coelo descendentem asserit Apocalypsis evangelistae. Revera quidquid de terra coepit, terrenum est; omne autem terrenum transitorium est, id vero quod transitorium est vile est. Igitur Christianitas quae est Dei civitas, quae est sedes Dei, unde legitur, »Deus sedet super sedem sanctam suam (Psalm. XLVI, 9),« non coepit de terra, sed de coelo [Col. 0775C] descendit in suo gloriosissimo auctore Christo: quapropter Christianum nomen non est terrenum, catholica religio non est transitoria, sed perpetua: nec vilis est, sed charissima Christo tanquam sua caro, tanquam sua anima, quam morti tradidit pro christianitate quae est thronus ejus, ecclesia ejus templum ejus est: »Templum, inquit Apostolus, sanctum est quod estis vos (I Cor. III, 17)« Christiani. Ostium autem et janua et porta hujus civitatis et templi est Christus Dominus et Deus noster. Huic etiam puto Jacob patriarcham dixisse: »Vere locus iste sanctus est, et nihil aliud est, nisi domus Dei (Gen. XXVIII, 16),« quae est Christianitas, et »porta coeli,« quae est Christus. Sic ipsc approbans: »Ego, inquit, sum [Col. 0775D] ostium. Per me si quis introierit, salvabitur (Joan. X, 9).«

Ergo, fratres, certemus cunctis nisibus, celsis quoque desideriis, denique orando sine intermissione, uti docemur apostolica voce, quatenus immensa Dei miseratione digni mereamur fieri magis ac magis intrare per illud ostium, ac quotidie idonei cooperatores existere civitatis Christi, et crescere in ista valle lacrymarum de virtute in virtutem, donec videamus Deum deorum in coelesti Sion. Jam siquidem in illa congratulatur suo auctori Christo, suoque congaudet fundamento maxima pars Christianitatis, summi scilicet apostoli, sanctique martyres, venerandi confessores, sacratae virgines; semper orantes, qui sumus ejusdem religionis reliqua [Col. 0776A] species, et adhuc terreni mole corporis vexamur et gravamur, illis sociemur charitate indesinenti, contemplatione perenni, laetitia inenarrabili.

Qua de re, fratres, sicut portamus nomen Christi, nomenque civium jam coelestium, ita oremus, ut sectemur et imitemur sacra eorum vestigia et exempla, quatenus et nomine et vita dignemur eorum collegio. Enimvero omnem terram in qua exivit sonus eorum; omnes quoque partes orbis ad quas pervenerunt verba eorum (Psalm. XVIII), comprehendit et complectitur nostra fraternitas, quae est Dei civitas et Christianitas Christum habens fundamentum. Tali quippe modo existimus omnes Christiani fratres; ubique regnorum degentes, coelestis quoque Jerusalem sumus concives; e [Col. 0776B] quibus nimirum jam plurimi spiritualiter ultra sidera possident aulas diverso meritorum nitore coruscas, reliqui vero adhuc lutea in carne manentes, terrea quoque inhabitant coenobia. Omnia antem haec agmina tam in superis exsultantia, quam in imis peregrinantia, sunt civitas Dei, quam Joannes vidit evangelista descendentem de coelo ornatam et omni decore compositam. Pro hujusmodi omnino civitatis prosperitate oramus quotidie psallentes: »Salvum fac populum tuum, Domine,« id est, universam Christianitatem, »et benedic haereditati tuae;« scilicet eidem Christianitati, »et rege eos,« Christianos, »et exalta eos in aeternum (Psalm. XXVII, 9).« Haec procul dubio Christianitas est, Ecclesia Dei sancta Catholica, id est universalis et recta, in toto [Col. 0776C] orbe terrarum diffusa. Haec est domus Dei, et templum Domini, et sacrarium Spiritus sancti.

Porro haec est illa vinea, in quam introduxit nos Dominus suam operari voluntatem. Operariis autem unum promisit denarium, utpote unam vitam aeternam. Ista quippe est illa domus, et civitas Dei, de qua per Prophetam enituerunt Spiritus sancti haeccine verba: »Nisi Dominus aedificaverit domum, et custodierit civitatem,« id est Christianitatem, »in vanum laborant et vigilant (Psalm. CXXVI, 1),« qui volunt aedificare et custodire illam. De qua prorsus civitate, hoc est de Christianitate, praelibatus testatur Evangelista: »Vidi civitatem sanctam Jerusalem novam a Deo paratam. Et audivi vocem de throno dicentem: Ecce tabernaculum Dei cum [Col. 0776D] hominibus, et habitabit cum eis (Apoc. XXI, 2).«

Istam profecto civitatem Dei quotidie certant penitus destruere hujus saeculi amatores injusti et sacrilegi, praedando, omnibusque flagellis affligendo. Quidnam sunt isti rapaces lupi, qui sine cessatione persequentes devorant et depannant Christianitatem? In orientis mundi partibus, et australibus Idumaei et Ismaelitae, Moabitae, et Agareni, Ammonitae, et Amalecitae, simulque illis pejores pseudochristiani. In climate vero septentrionali et occidentali gens Normannica, pariterque Danica, sed et impiissima Tungrorum natio; necnon crudeliores his omnibus gentibus nostri qui sunt falso nomine Christiani, non cessant omnibus horis plebem Christi [Col. 0777A] occidere fame et frigore, scilicet manducando escas, et bibendo vestes pauperum. Curnam id agunt? Quoniam amplius sunt mundi amici quam Dei, magis amant arva quam sidera, potius diligunt equos canesque suos, quam sanguine Christi pauperes emptos.

Hujusmodi plane praedones et rapaces propria sponte destruunt Christianitatem et deserunt, contemnentes habitare divini imperatoris civitatem, et propterea minus fiunt cives et domestici Dei, sed diaboli et titiones inferni. Itaque, o Ecclesia Dei! o civitas Dei, patienter hos fer lupos, devorantes vos Christi agnos. Siquidem hoc malum quod vobis aestimant nostri facere adversarii, multo magis sibi illud ingerunt. Nemo enim alteri prius quam sibi nocere [Col. 0777B] potest. De quibus lupis compatiens vobis, sic inquit Dominus per Prophetam: »Omnes qui operantur [Col. 0778A] iniquitatem, sic devotant plebem, ut cibum panis (Psal. LII, 5).« Unde et pius idem pastor noster Christus Dominus benigna consolatione nos confortat dicens: »Noli metuere, pusillus grex, quia complacuit Patri nostro dare vobis regnum (Luc. XII, 32).« Ergo, fratres, unanimiter simus patientes ad omnes tam hospites quam hostes. Nam vir habens patientiam omnia superare vitia potest facile, agia teste Scriptura. Sic revera civitatem Dei quae est in nobis, hoc est Christianitatem cruore nostri Redemptoris fundatam valebimus omni tempore excolere, sacrisque excubiis custodire, piisque moribus ornare, auxiliante nobis eodem Domino nostro Jesu Christo, qui est principium et finis omnium, cum Patre et Spiritu sancto regnans per omnia saecula saeculorum. [Col. 0778B] Amen.




ANNO DOMINI DCCCCXXIII.
DADO EPISCOPUS VIRDUNENSIS.




[Col. 0777]
NOTITIA HISTORICA.
(Ex Gallia Christiana, tom. XIV vet. edit.)

[Col. 0777C] Nepos discipulusque Berhardi Dado, dictus in vita Joannis Gorziae abbatis, cui fuit familiaris, vir summi ingenii et famosissimae sanctitatis, abbas et ipse sancti Vitoni, episcopali dignitate insignitus est Ludovici Germaniae regis favore anno 881. Cujus electionem Bertolfus Trevirensis archipraesul, etsi litteris Joannis papae VIII rogatus, ut probaret non potuit adduci. Verumtamen Dado absque ejus consensu ordinatus fuit, summaque prudentia diu administravit tum abbatiam sancti Vitoni, quam retinuerat, tum Virdunensem ecclesiam, cui amplissimas comparavit possessiones. Cum Ratbodo archiepiscopo Trevirensi et aliis episcopis comprovincialibus astitit conciliis Moguntino et Metensi anno 888. Tradit Wasburgius ab ipso conditum fuisse poema elegiacis versibus, lapsu temporis deletum, suo atque decessorum suorum tempore de illatis Virdunensi ecclesiae calamitatibus, et praesertim in irruptione a Nortmannis in Lotharingiam [Col. 0777D] facta anno 889, qua crematae sunt civitates Tullensis et Virdunensis; plurimi etiam presbyteri ac clerici tam majoris aedis quam sancti Vitoni trucidati. Idem esse videtur cum Dadone Virdunensi episcopo, cui Remigius monachus Antissiodorensis epistolam scripsit circa annum 890. Alia quidem est ad eum epistola Salomonis episcopi Constantiensis. Attonis et Berhardi antecessorum epitomen Vitae composuit anno 893, in qua collata ab illis ecclesiae bona, et abbatiam Montis-Falconis, ex dono Arnulphi regis perpetuo habendam recenset. Partitionem bonorum Virdunensis ecclesiae inter se et capitulum [Col. 0778C] fecit parendi gratia canoni decimo tertio concilii Triburensis cui adfuerat anno 895. Ratbodo Trevirensi direxit epistolam postulans ut Arduinum presbyterum ecclesiae Virdunensis in parochiam seu dioecesim Trevirensem admitteret, anno 906. Diplomati Caroli Simplicis abbatiam Suestrensem Prumiensi monasterio adjudicantis subscripsit anno 916, 19 Januarii. Ob studium in Germaniae reges fuit exosus eidem regi Carolo atque Bosoni Guntranno, qui Zuenteboldi regis caedem ei imputabat. Nec multo post idem Boso, contractis copiis, terras episcopatus vastare coepit, stragem ubique deferens. Tutum ab hostibus Dado ut se praestaret, milites Virdunum accivit: sed obstare nequivit quominus cathedralis maximaque pars oppidi insidiose exureretur ad annum 917. Quo incendio absumpta fuere Verdunensis ecclesiae monumenta, libri et memoriae episcoporum. Ne autem haec penitus oblivioni traderentur, brevem historiam episcoporum contexuit [Col. 0778D] Bertarius presbyter Virdunensis, quam Dadoni nuncupavit an. 36 episcopatus. Cum Uncrimno monacho S. Michaelis ad Mosam, quamdam permutationem de duobus pratis in Rofiedicurte sitis iniit ad castellam sub die VIII Kal. Decembris, anno 8, regnante Carolo rege in regno Lotharii, id est anno 919. Gauzelini Tullensis episcopi consecrationi astitisse dicitur anno 922: praesens quoque fuit circa idem tempus electioni Libonis episcopi Lausanensis, ex charta ubi vocatur Tatto. Vivere desiit an. 923 ex Hugone Flaviniacensi et Flodoardo, humatusque est in basilica Sancti Vitoni.




[Col. 0779]
DADONIS DE VITA HATTONIS ET BERHARDI PRAEDECESSORUM SUORUM FRAGMENTUM HISTORICUM.
(Apud D. Calmet., Historia Lotharingiae, tom. I, prob. pag. 540.)

[Col. 0779A] Anno ab Incarnatione Domini nostri Jesu Christi octingentesimo nonagesimo tertio, regnante vero domino Arnulpho gloriossimo rege anno quinto, nostrae autem ordinationis decimo tertio, indictione nona, ego DADO, Virdunensis Ecclesiae episcopus, coepi tractare in animo meo varios praesentis saeculi casus, et priorum pontificum facta ad memoriam reducere et eorum a nostrae Ecclesiae fidelibus sedulo ac salubriter investigare. Idcirco etenim facta orthodoxorum praesulum litteris adnotavi, ut eorum memoria sit nobiscum aeterna quorum nomina in coelo credimus aeternaliter esse scripta.

Dominus igitur Hatto, antecessor noster, fuit temporibus Lotharii imperatoris, et item Lotharii filii ejus, et pervenit usque ad annum primum Caroli [Col. 0779B] regis. Qui pontifex venerandus multa memoria digna contulit Ecclesiae; de quibus pauca stylo commendare commodum duximus. Obtinuit namque apud regem Lotharium res per multa loca jacentes, id est in comitatu Virdunensi, Albere-villam, etc. Idem etiam venerabilis episcopus istam novam basilicam inchoavit; sed a successore ejus, avunculo videlicet nostro domino Berhardo episcopo honorifice perfecta est. Qui etiam temporibus Caroli regimen istius Ecclesiae suscepit, et usque ad tempus Ludovici Hermanici regis eam feliciter gubernavit. Nam (ut pauca de felicibus ejus actibus ad memoriam reducamus) iste inclytus pastor, dominus Berhardus, avunculus videlicet noster, in ecclesiasticis disciplinis ultra quam credi vel fieri possit, [Col. 0779C] ferventissimus exstitit, et episcopale ministerium, [Col. 0780A] et religiosam vitam admodum diligens, quamplurima isti ecclesiae contulit, quae nunc zelo ejus aeternaliter testimonium perhibent. Dedit et caetera.

In basilica etiam sancti Petri et sancti Vitoni posuit canonicos octo, et dedit illis res quae ad ipsam ecclesiam pertinent, sicut eas tunc in suo dominatu habebat; decimam quoque arietum, qui ad nostrum opus ex brasensi centena congruis temporibus accipiuntur. Dedit etiam ad ipsum altare unum sacerdotale vestimentum auro ornatum, platenam scilicet, id est ex dirotano, cum guttis, etc. Pallium quoque unum super ipsius sancti patroni posuit glebam, etc. Nos etiam, qui divina dispositione ejus successor et ipse domini Lodoici regis post avunculum nostrum istam ecclesiam gubernandam suscepimus, [Col. 0780B] et post mortem ejusdem dominum Carolum fratrem ipsius imperatorem suscepimus, et usque ad tempus domini Arnulphi gloriosissimi regis, nepotis scilicet eorum, jam pervenimus, quidquid mihi commissae ecclesiae in rebus et familiis, in omnibus ornamentis ecclesiasticis (Domino adjuvante) addere potui, huic operi addere saluberrimum duxi. Dedit, etc. Haec omnia solemni more supradictae ecclesiae dominus Carolus imperator delegavit, atque ad habendum perenniter concessit. Arnulphus quoque gloriosissimus rex dedit in proprium per auctoritatis suae praeceptum supradictae ecclesiae abbatiam, quae vocatur Montisfalconis, quae est in honore sancti Germani constructa, et in comitatu Dolmensi est sita, cum omnibus et sibi pertinentibus, [Col. 0780C] etc.




ANNO DOMINI DCCCCXXVII.
AGIO ARCHIEPISCOPUS NARBONENSIS.




[Col. 0779]
NOTITIA HISTORICA.
(Ex Gallia Christiana, tom. VI, pag. 25.)

[Col. 0779C] Post caedem Arnusti, clerus et populus Narbonensis congregati, ut viderent quo pacto eam ulciscerentur, [Col. 0780C] aliumque archiepiscopum eligerent, optime factum putarunt, si vicinum suum Rostagnum archiepiscopum [Col. 0781A] Arelatensem ad consilium vocarent. Is Agatham profectus, ante diem electioni praefixam, et ante quam episcopi Narbonensis provinciae convenissent in unum, una cum Amelio Uceticensi episcopo ad illam metropolitanam evexit sedem Gerardum, Amelii nepotem, qui Hugoni filio Berthae »senatricis et Ecclesiae Romanae dispositricis,« ut ait Saxius, »a sacerdote erat,« hoc est ab eleemosynis. Sic igitur transgressus in partes Rostagnus. Narbonam se contulit, ut Agium Vabrensem abbatem, qui ab episcopis suffraganeis legitimo interim ordine congregatis electus fuerat, pelleret, eique Gerardum substitueret. Quin etiam Saxius addit Joannem X papam litteras ad eumdem Rostagnum direxisse pro Agii exauctoratione; sed e contra Catellus refert epistolam ejusdem Joannis pontificis a Sammarthanis editam in Gallia Christiana quadripartita, quam et nos recudimus, ex qua manifeste liquet Gerardum Romam profectum, [Col. 0781B] ut summo pontifici electionem suam probaret, repulsam passum fuisse, indeque reversum, pontificiis assimulatis epistolis Narbonensem armata manu episcopatum devastasse, Agiumque insidiis cepisse ne Romam peteret sedem. Quibus auditis summus pontifex Narbonensis provinciae episcopis mandat, ut Gerardum pro episcopo non habeant, Agioni vero, ut petierant, pallium mittit circa annum 914. Neque tamen sic conquievit Gerardus, semper enim pro archiepiscopo se gerens, ab eodem pontifice excommunicatus est aliquanto post, ut discimus ex ejusdem epistola ad archiepiscopos Narbonensem et Lugdunensem apud Catellum, hist. comitum Tolos. pag. 83 et seq. Interea cum Lugdunensi et Vesontionensi archiepiscopis adfuit Agio an. 915, Cabilonensi concilio apud sanctum Marcellum celebrato. Hanc brevem epistolam scripsit anno circiter 922, ad Agambertum et Elefonsum episcopos, vulgatam a Catello lib. Hist. comitum Tolos., et a Baluzio sic emendatam ex fide veteris exemplaris:

[Col. 0781C] »Venerabili AGAMBERTO, necnon et ELEFONSO episcopis, AGIO Narbonensis sedis episcopus, multimodas orationes.

»Audivimus quod vos curtim pergere his diebus debetis, idcirco ad deprecandum comites nostros [Col. 0782A] perreximus Ermengaudum [(540a) 1Kb] et Raimundum, quatenus vos deprecaremur, ut praeceptum apud regem impetrare nobis non dedignemini: ita et nos precamur, et supplicamus, ut relatum quod superius scriptum est, sic apud regem impetrare vos non pigeat. Bene valete.«

Prospere cessit haec epistola, optatum enim praeceptum Caroli datum fuit eodem anno, trigesimo scilicet regnante domino Carolo, VII Idus Julii, indictione 10, »in villa Turnis,« apud Catellum in commentariis Occitaniae, pag. 776, quod explicat de civitate Turonensi. Verum in authentico diserte scriptum est »in villa Ternis,« uti nos admonet Baluzius, lib. IV Mariae Hispan., pag. 375, qui et hunc locum fuisse in Belgica secunda scribit. Et quidem Turnus Mabillonio in Supplem. Diplom., pag. 49, videtur esse villa pagi Rhemensis prope Axonam. Caeterum in hoc praecepto, nulla quidem est praedictorum episcoporum memoria, sed solius [Col. 0782B] Wigonis Gerundensis, quem forte ipsi tanquam majori pollentem auctoritate mediatorem adhibuerant, vel etiam ipsemet Agio patronum accersierat. Vide Mabillonium ad annum 922, num. 51. Elefonsus vero, cujus in Agionis epistola mentio, idem est qui in praecepto Caroli Simplicis, apud Catellum pag. 777, vocatur »episcopus Erifons habitans Narbonam;« quae verba quibusdam persuaserunt illum fuisse archiepiscopum Narbonensem, quod verum non est, sed inter praesules Vendascenses seu Carpentoracenses annumeratur a Baluzio.

Anno 924, seu 27, regni Caroli Simplicis in Aquitania 17 Decembris, Agionis archiepiscopi consensu. Odo vicecomes et uxor ejus Richildis alo lium circa Sallelas Alfonso abbati Montis-Olivi tradiderunt. Memoratur Agio in charta donationis ecclesiae Narbonensi factae a quodam Teuderico et Sposia ipsius conjuge, de omnibus quae habebant in villa Sejano in territorio Narbonensi, anno regni Caroli 29, die 28 Septembris. In sequenti Gildrica femina eidem Agioni [Col. 0782C] seu Aigoni se munificam praebuit, regnante Carolo anno 30, ex chartario S. Pauli. Transiit haud multo post ad meliorem vitam, exeunte scilicet anno 926, vel ineunte 927, idem fortasse ac Aidagius archiepiscopus notatus in Necrologio Crassensi V Idus Martii.




[Col. 0781]
HISTORIA ABBATIAE VABRENSIS, AUCTORE AGIONE,
(Histoire de Languedoc, tom. I, append., pag. 308.)

[Col. 0781D] Tempore, quando ex partibus Europae ab aquilonis cardine diffusa gens Marchomanorum saevissima atque barbarorum immanior, Galliamque introgressa, fortissimis ictibus sancta patiebatur Ecclesia, nam nullo ferente barbarorum vesaniam, erat non modica tribulatio, quia per omnes pene pagos juxta Gallicum Oceanum dispersae sunt Ecclesiae, urbesque depopulatae, atque monasteria abjecta. Tanta namque fuerat rabies persequentium, ut quos capere Christianos quivissent aut mucrone necarent, aut etiam quos horror necis innocentum invaserat, propter redemptionem servare nitebantur. Nonnulli equidem Christianorum [Col. 0782D] torvissimam experti persecutionem, relinquentes praedia, et paternos abjicientes fundos, partes Orientis se incolatus dedere. Multi denique legerant magis cuspidibus occumbere quam incolumes paternos linquere Lares. Alii nempe plures, quorum in cordibus fides minime radices ceperat, lavacrum sanctae regenerationis negligentes, sed paganorum latebrosas diligentes astutias, illorum se foederi et vitiis . . . . . Erantque saeviores crudelioresque barbaris, ut erant Christiani, prius indagare moliebantur eorum latibula, et utpote ipsorum gratia et crudelitas apud barbaros roboraretur, truculentis [Col. 0783A] manibus proximorum gaudebant fundere cruorem. Reliqui namque veram praestolabantur pacem, nullatenus cognoscentes sua peccamina cum nullis divina exercuisset ultio; quia priusquam accidisset hujus procella turbinis, alter alterius rodebat vitam, et dives egeno subdole quod possidebat auferre gestiebat. Ideo data est ei dira ac prolixa tribulatio; tandiu enim vero perstiterat saevissima atque truculentissima Marcomanorum atrocitas, quatenus ecclesiae quae nobili fuerant constructione editae, in eremum redigerentur, et summa cacumina parietis lucus densissimus cooperiret. Sed maxime vero juxta mare, tellus inculta manebat, accessusque hominum illo rarus inerat, nisi in tutissimis ac munitissimis castellis, quia sicuti supra taxavimus, incolae et clade [Col. 0783B] ingruente aut aliis regionibus transvexi sunt, aut qui remanserant pene omnes interfecti, aut videlicet barbaris sunt commisti. Caeteri qui evaserant in variis degebant praesidiis.

Erat igitur, eo tempore, monasterium in provincia Galliae in Petracorio pago, nomine Palmatus, in quo jugiter deicolae Christo famulabantur, nihil habentes proprium praeter quod norma sancti Benedicti cedebat. Alia namque plurima erant monasteria in eadem provincia oppido ditiora, quae jam fata ingruente peste, famis periculo multi monachorum sancti Benedicti normam negligere coeperunt, et contra illius ritum, proprium nisi sunt habere; quos illi devitantes, nefas et illicitum censebant, dogmata Pauli praedicatoris egregii pectore recolentes: Quis [Col. 0783C] nos separabit a charitate Christi? tribulatio, an angustia, an persecutio, an fames, an nuditas, an periculum, an gladius? (Rom. VIII, 35.) Dicebant enim et ipsi, quod nullo modo foret monachus, qui in terra proprium quaereret, nec scilicet propriam voluntatem, nisi tantumdem propria culpa et proprium locum. Pauperes equidem erant in rebus, sed divites in fide: quibus praeerat abbas, Adalgasius nomine, veneranda canitie, moribus justis, alacer vultu, prosapia quidem nobili genitus, et ore eloquentissimus. Qui videns quod nullo modo illorum saevientium, propter praesentem necem . . . foret posse, coepit lustrare seu bonus pastor regiones omnes, si forte inveniret ubi ab ore saevientium suas pauperculas servare quivisset oviculas; quoniam quidem [Col. 0783D] minime illi opportunum erat suo degere solo, in quo creberrimas miserabiles ex dilectis suis alumnis cerneret strages. Ventum est igitur ad aures eximii marchionis Regimundi, qui illo tempore monarchiae Tolosae fungebatur regendi negotio, quod venerabilis Adalgasius abbas, paganorum incursione, foret una cum clientibus proprio exsulatus solo. Ille enim secum mente pertractans divinitus flante, salutiferum reperit consilium, uti viro Dei, cujus celeberrima per omnem provinciam roboat fama, ad degendum ex paternis fundis una cum discipulis suis ederet coenobium; quatenus per illorum suffragia, sua necnon et parentum suorum abolirentur crimina. Denique concite ad praefatum abbatem mittere non desinens, [Col. 0784A] rogare jussus est, quatenus ad loquendum cum eo Tolosam ne pigeret accedere. Sed ille extemplo ad eum pergere nequiens, quoniam ab urbe Tolosa fere sexaginta millia aberat et pro re incerta meare ad eum nolens, duos ad eum direxit discipulos, rogitans uti per illos rem panderet pro quo tanta terrarum spatia adire jussus foret. Illi equidem concite properantes, jussa implevere Patris. Igitur jam fatus marchio cum reperisset quod venerabilis abbatis praesentia omnino placito, quod ei constituerat, minime esset adfutura, sed et monachos ei adfore cognosceret ab eo missos, providens ne ei causam rei notaret accessus ejus, imo ne esset agilis Tolosam omne pene quod facere vellet, et ut tamen quod ei et suis monachis inferre optaret, viri Dei [Col. 0784B] missis propalare non omisit. Sed tempus et diem constituere mallens, quo venerabilis abbas Tolosam peragrare posset, metuens, ne ceu marchioni ex plurimis partibus oriri solent nimbosae procellae, sic inter nimium venerabilis Patris iter morosum, nascantur plurima adversa, ne permittant adimplere utile propositum. Ideo propinquum et opportunum placuit statuere placitum, ut exoneratus aliis rerum negotiis, cum eo ex amussim tractare quivisset de tantae utilitatis ope. At illi auditis sermonibus profecti sunt; cumque remeassent ad propria, cuncta ad reverendum Patrem retulerant. Ille equidem cum didicisset a discipulis quae a marchione fuerant delata, cunctipotentem Dominum consulens, profectus est Tolosam. Erat autem eo tempore eximius Helisachar [Col. 0784C] in eadem urbe pontificali fungens ministerio, quem magnificus marchio, cum Adalgasii abbatis sciret adesse praesentiam, accersiri jussit, abbates de suo pago convenire fecit. Tunc abiit gloriosus marchio ad imperatorem Carolum ob utilitatem monasterii, illique coenobium pia consideratione praeventus, ne incommoda parentibus suis paterentur post ejus decessum, subpraestitis per chartam tradidit possidendum, a quo mox munitatae percepit continentem.


Charta Caroli Calvi pro abbatia Vabrensi.

»In nomine sanctae et individuae Trinitatis, Carolus, gratia Dei, rex Francorum et Longobardorum, ac patricius Romanorum.

»Maximum regni nostri in hoc augere credimus [Col. 0784D] munimentum, si beneficia opportuna loca ecclesiarum benevola devotione concedimus; haec, Domino protegente, stabiliter perdurare conscribimus. Igitur notum sit omnibus episcopis, abbatibus, comitibus, vicecomitibus, vicariis, centenariis, judicibus, ceu omnibus fidelibus praesentibus scilicet et futuris, qualiter vir venerabilis comes Raimundus, ex monasterio quod ipse novo opere jure proprietario a fundamento in honorem Domini ac Salvatoris nostri Jesu Christi, seu sanctae semperque Virginis Mariae, et sancti Dionysii praecellentissimi martyris, seu aliorum sanctorum aedificavit in loco nuncupante Vabro, in pago Curiense citra lympham Dordonis, ad nostram accessit clementiam, et [Col. 0785A] praedictum monasterium cum omnibus rebus et ornamentis ecclesiae suae, appenditiis vel adjacentiis suis, in manibus nostris, plenissima deliberatione, visus est delegasse; et ipsum sanctum locum sub nostra defensione atque dominatione ad regendum nobis visus est tradidisse. Idcirco ad ejus petitionem talem pro aeterna retributione beneficium ad ipsum sanctum locum visi fuimus indulsisse; ut in ecclesiis, vel locis, vel agris, seu aliis possessionibus, ipsius monasterii, quas moderno tempore per nostram donationem ac confirmationem, seu caeterorum fidelium juste possidere videtur, in quibuslibet locis quidquid ibidem propter divinum amorem collatum fuit, quaeque etiam deinceps in jure ipsius sancti loci aut per nos, aut per alios voluerit divina [Col. 0785B] pietas augeri, praecipientes jubemus atque anathematizamus, ut nullus comes, nec episcopus, nec abbas, aut nullus judiciaria potestate praeditus, ad causas audiendas, vel freda exigenda, aut mansiones, vel paratas faciendas, aut fidejussores tollendos, nec homines istius monasterii tam ingenuos quamque servos, qui super terram memorati monasterii residere videntur, distringendos, nec ullas redhibitiones aut illicitas occasiones perquirendas, aut ullum omnino censum inquirendum, ullo unquam tempore ingredi audeat vel exactare praesumat. Sed hoc ipse abbas, vel successores sui, aut monachi memorati loci, praesentes scilicet et futuri, propter nomen Domini, sub integrae immunitatis nomine, absque cujuslibet inquietate aut contrarietate [Col. 0785C] valeant dominare, et nulli unquam homini, pro qualicunque re, nullum omnino censum audeant impendere; sed ipsum sanctum locum sub nostra defensione atque dominatione volumus constare. Statuentes ergo atque jubentes, ut neque vos, neque juniores seu successores vestri, vel quilibet ex judiciaria potestate, in ecclesiis, locis, vel agris, seu reliquis possessionibus suprascripti monasterii, vel de omnibus quae supra scripta sunt, nunquam ullo tempore praesumatis. Sed quod propter nomen Domini, aeterna remuneratione ad jam fatum monasterium indulsimus, perpetuis temporibus proficiat in augmentum. Et quandoquidem divina vocatione suprascriptus venerabilis Adalgisus abbas [Col. 0786A] vel successores ejus de hac luce ad Dominum migraverint, qualem meliorem, et nobis per omnia fidelem ipsa sancta congregatio de supra scripto monasterio aut qualicunque loco voluerint eligere abbatem, qui ipsam sanctam congregationem secundum regulam sancti Benedicti regere valeat, per hanc nostram auctoritatem et praemissam indulgentiam habeant; et ubicunque voluerint ordinari, aut ipsi aut monachi ipsorum, vel a quolibet pontifice ex praecepto et consensu nostro potestatem habeant, quatenus ipsis servis Dei, qui ibidem Deo famulari videntur, pro nobis ac conjuge proleque nostra, et stabilitate totius regni a Deo nobis commissi vel conservandi, hactenus Domini misericordiam exorare delectet. Signum Caroli regis. Adalguarius [Col. 0786B] notarius scripsit ad vicem Gisseni.

»Data XIV Kal. Augusti, indictione 10, anno 21, regnante Carolo rege gloriosissimo. Actum Parisiis civitate, in Dei nomine feliciter. Amen.«

Haec gloriosissimus rex Carolus venerabili marchioni per praeceptum contulit, sed et circumquaque utilia pecoribus, laboribusque apta per chartam imperialem ab eo loca suscepit. Honore autem magno ab imperatore donatus, scilicet argenti libras II, ad suum in pace rediit monasterium. Cognoscat, quisquis ille est, qui hanc cupit legere vel audire vitam cunctorum hoc caput esse coenobiorum, non solum quae Gothiae in partibus constructa esse videntur, verum etiam et illorum quae in aliis regionibus ea tempestate et deinceps, per hujus [Col. 0786C] exempla aedificata atque de thesauris illius ditata, sicut in antea narratum est. Sedulo considerare libet quanta numilitate ac reverentia isdem metuendus sit locus, qui tot principibus videtur esse munitus; siquidem Dominus Christus Princeps est omnium principum, Rex regum, et Dominus dominantium; beata vero Dei genitrix Maria cunctarum virginum creditur esse regina; Michael cunctis praefertur agminibus angelorum; Petrus et Andreas capita sunt apostolorum; Stephanus protomartyr principatum tenet in choro testium. Martialis vero gemma refulget praesulum; Benedictus cunctorum Pater est monachorum.



APPENDIX.




[Col. 0785]
Charta Raymundi comitis Tolosani pro fundatione abbatiae Vabrensis.

[Col. 0785D] Priscarum legum et imperatorum et consulum decrevit auctoritas, ut qualiscunque persona ex nobili ortus genere res suas in alieno jure transferre voluerit, tam in ecclesiis quam et in aliis hominibus, per chartas, codicillos, et legitimas traditiones licentiam habeat faciendi. Quamobrem ego in Dei nomine Raymundus, divina annuente gratia comes et marchio, et uxor mea Berteyz pertractavimus casum humanae fragilitatis nostrae, metuentes diem extremam, ne subito improvisa mors adveniat, et suae [Col. 0786D] mortis laqueo tradat. Et ut nobis Dominus veniam donare dignetur, cedimus cessumque in perpetuum esse volumus res proprietatis nostrae, propter remedium animae nostrae, et propter remedium animae genitoris nostri Fulgualdi, et pro genitrice mea Senegundi, et pro germano meo Fredelone quondam, ut quorum fuit communis amor, sit et eleemosyna communis; quae sunt sita in pago Ruthenico, in vicaria quae dicitur Curiense, villam cujus vocabulum est Vaber, cum omni integritate, et Vedetio [Col. 0787A] similiter, Biarcio similiter, Nogareda similiter; et in Tarnesca, in villa quae dicitur Betianus, vineas nostras quas Leotgarius ibi construxit. Haec enim quae supra dicta sunt cum duabus capillis et mansis quatuor ibidem pertinentibus, Adalgiso abbati suisque monachis tradimus, cessumque in perpetuum esse volumus, ad monasterium construendum in honorem sancti Salvatoris et sanctae Mariae Dei genitricis, sive sancti Dionysii Dei omnipotentis praecellentissimi nostri martyris, ut unam dicto loco catervam congregent monachorum, qui secundum regulam sancti Benedicti ibi deserviant, hospites recipiant, pauperes recreent, et pro nobis fideliter orent. Et de mancipiis ad ipsum sanctum locum cedimus his nominibus: Trudinare et uxore sua cum infantibus eorum, excepto Franconi; Ariberto et uxore sua cum infantibus eorum; Elizabeth cum infantibus suis, excepto Eliano; Harfredo cum infantibus suis, excepto Ragranfredo; Ostreno et uxore sua cum [Col. 0787B] infantibus eorum; Eldrado cum uxore et infantibus eorum; Eliano cum infantibus suis; Lamberto et uxore sua cum infantibus eorum; Februo et uxore sua cum infantibus eorum; Stabile et uxore sua cum infantibus eorum; Ingibaldo et uxore sua cum infantibus eorum, excepto Raganfredono et Mudrico; Ingilsindono cum infantibus suis, excepto Vandalbergano, et illo clerico quem ingenuum dimisimus; uxorem Ebrado cum infantibus suis; Grimaldo et uxore sua cum infantibus eorum. Haec enim omnia superius nominata cum casis, capellis, curtiferis, vineis, pratis, silvis, molendinis, et adjacentiis; loca rustica et suburbana, quaesitum et quod adinquirendum est, tradimus Domino omnipotenti et omnibus sanctis, sive Adalgiso abbati vel suis monachis, sive omnibus qui post eos ibi futuri sunt. Tradimus de nostra potestate, de meorum dominatione, eo modo, ut nullus rex vel aliqua potestate habeat licentiam ipsas res beneficiare, vel concambiare, sive condonare, nisi tantum ut sub tuitione [Col. 0787C] et immunitate regis perenniter consistat, et quandiu ego vixero, de ipso sancto loco tutor et defensor [Col. 0788A] fiam. Post meum quoque discessum, Bernardum filium nostrum constituimus non dominatorem, non haeredem, sed defensorem, ut mea vice ipse sacrum locum defendat, et monachos nutriat, familiam defendat. Post hujus quoque decessum, si Fulgualdus filius noster superstes fuerit, simili modo ipsum locum ad bona facienda ei commendamus. Quod si Dominus permiserit ut Odo filius noster supersit, in ipsa tuitione et defensione eum relinquimus, et ipsi monachi in suo jure suaque dominatione consistent. Abbatem quem ipsi secundum regulam sancti Benedicti elegerint, cum prior defecerit, habeant. De repetitione dicimus, si nos ipsi immutata voluntate nostra, aut ullus de haeredibus nostris, aut aliquis homo iniqua voluntate testamentum anterius vel posterius quasi a me factum protulerit, quod nec feci, nec decrevi, nullum habeat effectum, et prolator, falsitatis reus, teneatur obnoxius; ut ille, qui eleemosynam nostram voluerit exstinguere, imprimis iram Dei omnipotentis incurrat, et cum Dathan et Abiron [Col. 0788B] damnationem perpetuam acquirat, et in ultima resurrectione cum electis portionem non habeat, et cum Juda, qui sacrum corpus Domini vendidit, in perpetuum damnetur, et insuper quod conatur agere non vindicet. Et qui contra hanc cessionem ire aut ullam calumniam generare praesumpserit, quod petit non vindicet; et insuper cogente fisco componat auri libras triginta, argenti pondera centum; sed praesens ista cessio, omnique tempore inviolabilem obtineat firmitatem, stipulatione subnixa.

Facta cessione ista tertio Nonas Novembris, anno XXIII, regnante Carolo rege. Signum Raymundi comitis et marchionis, signum Berteyz uxoris ejus, qui cessionem istam fieri et affirmari rogaverunt. Signum Bernardi comitis filii eorum, S. Fulgualdi filii eorum, S. Odonis, Elisachar Rhutenensis episcopus subscripsi, S. Bergantz, S. Bergonis vicecomitis, S. Geraldi, S. Rustagno, S. Gislamar, S. Jorius Buca, S. item Geraldo, S. Tiodrico, S. Amardo, [Col. 0788C] S. Brumali, S. Roberti, S. Hisloni, S. Geraldi, S. Rudgerio, Ermenricus levita scripsit.




ANNO DOMINI DCCCCXXVIII.
CYPRIANUS CORDUBENSIS ECCLESIAE ARCHIPRESBYTER.




[Col. 0787]
NOTITIA HISTORICA.
(Apud Antonium Bibliotheca vetus Hispana, tom. I, pag. 469.)

[Col. 0787D] 1. Cyprianus, Cordubensis ecclesiae archipresbyter, poeta suo tempore nonnullius nominis, cujus aliqua exstant etiamnum germana, sive epigrammata, sive epitaphia, sive hymni, aliaque carmina in libris mss. aliqua eidem supponuntur ab eis qui, larvam antiquitatis sibi adaptantes, nihil magis quam fallere ac de historia ludere amant. Vir litteris et probitate magnus, ac mihi perfamiliaris, quem nuper appellavi, D. Joannes Lucas Cortesius Hispalensis, regius nunc Matritensis in causarum criminalium dicasterio judex, codicem quemdam habet, qui forte idem cum eo est qui olim fuit Michaelis Ruizii Azagrae, viditque [Col. 0788D] Ambrosius Morales [(540b) 1Kb] , in quo carmina haec Cypriani leguntur tantum, sub hoc lemmate:

2. Incipiunt epigrammata domini Cypriani Cordubensis sedis archipresbyteri [(540c) 1Kb] .

I. De bibliis sacris repositis a comite Adulpho Cordubae in ecclesia S. Aciscli.

II. Item ejusdem ad petitionem Zoili filii sui in finem bibliothecae, quam scripserat Saturnino archidiacono.

III. Aliud epigramma sine titulo.

IV. Epigramma ad comitem Guifredum, et illius conjugem Guisindam.

[Col. 0789A] V. Item aliud ejusdem in flabellum ejusdem Guisindis comitissae.

VI. Epitaphium, quod idem in sepulcro domini Samsonis edidit metro heroico. Editum fuit ab Ambrosio Morali lib. XV Histor. Hisp., cap. 21.

VII. Item epitaphium ab eodem editum super sepulcrum Hermildis famulae Christi.

VIII. Item super tumulum sancti Joannis confessoris. Unicum est distichon apud Moralem legendum [(540d) 1Kb] .

IX. Hymni duo ejusdem in festivitate sanctae Leocadiae virginis et martyris, civis et patronae urbis Toleti. Hos tamen desiderari in suo isto codice Cortesius adjunxit [(540e) 2Kb] .

3. Haec Cypriani carmina sunt [(540f) 1Kb] quae pro germanis ejus haberi debent, nisi producantur aliunde alia minime suspecta. Qualia sunt fere omnia, his exceptis, quae in Martyrologio Hispano Joannis Tamaii passim leguntur. Quorum elenchum hic damus, [Col. 0789B] ex codice quodam ms. carminum Auli Hali, et aliorum, quo fere omnibus utitur paginis, uti ait, desumptorum.



Tomo III.

Die Junii 3 carnem quoddam producit De S. Isaaco monacho et mart. Cordub. quod ex conjectura tantum, aut Cypriano, aut Alvaro tribuit, pag. 430.

XV. In tumulo S. Benildis mart. Cordub. pag. 533. Blasii Toletani pontificis epitaphium, pag. 534.

XXV. Pro S. Gallicano Ovino, viro consulari, mart., pag. 604.

XXVI. In SS. Joannem et Paulum martyres Hispanos, pag. 620.



Tomo IV.

Die Julii 16, De S. Sisenando M. Cordubensi, pag. 144.

XX. De S. Paulo diacono et martyre Cordubensi, pag. 182.

XXV. De S. Theodemiro abbate et mart. Cordub., pag. 254.

[Col. 0789C] Augusti 2. De S. Flavio Rutilio mart., Africano, pag. 340.

XXI. Epitaphium S. Samsonis abbatis, pag. 536.

Hoc est illud germanum ab aliis laudatum sacri poetae carmen, idcirco eximendum huic suspectorum notae.

XXV. Ad S. Genesium M. Cordubensem, pag. 570.



Tomo V.

Die Septembris 3, Pro S. Sandalio mart. Cordub. pag. 39. Pro SS. Habundo, Marco, et sociis martyribus Cordubensibus, pag. 43, quod a se ait desumptum ex codice hymnorum SS. Cordubensium, non jam ex codice carminum Auli Hali et aliorum, uti diximus.

[Col. 0790A] XV. De SS. Emila et Hieremia mart. Cordub., pag. 190.

XVI. De SS. Rogelio et Leovigildo mart. Cordub., pag. 204.

XVII. In tumulo S. Columbae virginis et mart. Cordub., pag. 223.

XIX. De S. Pomposa virg. et mart. Cordub., pag. 272.

XXVII. Pro SS. Adulpho et Joanne fratribus mart. Cordub., pag. 342.

Octobris 14. De Lupo et Aurelia ejus conjuge mart. Cordub., pag. 525.

XIX. De S. Laura vidua et mart. Cordub., pag. 585.



Tomo VI.

Decembris 9, Hymni duo in officio S. Leocadiae antiquo Ecclesiae Toletanae Cypriano tribuuntur pag. 430 [(540g) 1Kb] .

XX. De S. Gregorio Illiberitano episcopo, pag. 491.

XXI. De S. Amasindo abbate, pag. 524. Quod carmen [Col. 0790B] seu epitaphium ex parte publicavit Ambrosius Morales in postremo folio tomi tertii.

4. Fatetur quidem Joannes Tamaius habere se beneficio D. Martini de Ximena Jurado, ea omnia carmina, quae habet codex quidam Toletanae Ecclesiae quem vidit Morales. »Et licet in illis (ait tomo III, die Junii, pag. 534) haec desiderentur elogia, in alio meo codice ms. Auli Hali inter aliorum epigrammata recensentur cum titulo superius scripto. Non enim in illo codice Toletano omnia Cypriani carmina inseruntur, sed tantum octo epigrammata diversis scripta successibus, cum tamen alia plurima scripserit, ut ex hujus operis tabulis suis locis manifeste constabit.« At cum probare hoc esset ei opus, adjungit, ut patet ex relatione Juliani archipresbyteri Toletani (idonei scilicet in causa testis) qui dicto num. 284 (Adversariorum) recenset hunc Cordubensem Cyprianum scripsisse hymnum, qui incipit: Laetare Toletum. Et hic haudquaquam in Toletano codice reperitur.

[Col. 0790C] 5. Putabam egere testibus probatissimis Julianum ut sua illi fides constaret, potius quam sufficere ejus testimonium, ut de re aliqua nonnullam fidem faceret. Sed conferentibus duo germana, quae jam edita sunt, Cypriani carmina cum caeteris de Tamaii penu depromptis, non aegre apparebit, praedicta duo quae subjicimus, temporis sui et auctoris lineamenta prodere; Tamaianis vero illis omnibus novitatis impressas durare notas.



Epitaphium quod idem (Cyprianus) in sepulcro domini Samsonis edidit metro heroico.


Quis, quantusve fuit Samson, clarissimus abba,
[(540h) 1Kb] Cujus in una manent hac sacra membra sub aula
[Col. 0791A] Personat Hesperia illius femine [(541) 1Kb] fota.
Flecte Deum precibus, lector, nunc flecte, peroro,
Aethera uti culpis valeat [(542) 1Kb] conscendere tersis
Discessit longe notus, plenusque dierum:
Sextilis namque mensis die vicesima prima,
Sexti namque mensis primo et vicesimo sole.


Aera CMXXVIII.



[(543) 1Kb] Item super tumulum sancti Joannis confessoris.


Carceres, et dira Joannes ferrea vincla
Christi amore tulit. Hac functus in aula quiescit.

6. Proprium in his duobus unius hominis ejusque aevi sermonem agnoscis. Aula utrobique pro sepulcro, sive sacra aede, in qua sepulcrum. Functus in posteriore horum carminum pro defuncto. Alvarus enim coaevus ita verbum usurpat (in epistol. ad Joann. Hispal.), aut functum telluri reddam humandum. Adamussim ergo reliqua examinare oportet Cypriano falso tributa. Quae quidem, sive de martyribus Cordubensibus captivitatis tempore concepta [Col. 0791B] sunt, sive de aliis quorum vere Hispanorum in obscuro gesta remansere, sive de aliis tandem quorum natales ad Hispaniam non jure refert grex ille historicorum, quos toties evertimus: ab omni veritatis via sunt, ut cum Lucretio loquar, sejuncta seque gregata. Nullum eorum carminum, si laudata demas Cordubensium sub Mahometanis martyrium elogia, confirmandis germanis olim cognitorum, et nunquam non a nobis susceptorum martyrum, sive alias sanctorum, quorum notitia clara est et constans, actibus formatum offendes; sed illis tantum quae intrusit nobis praepostera, imo damnanda prorsus ficulnei Toletani ars per emissarios suos Dextrum, sequacesque, Dextri suffulciendis commentis. Quae certissima nota est suppositionis, omnibus his profundissime inhaerens auctoribus, qui ea ex officina, et quacunque alia ad ejus imitationem et exemplum deinde adaperta prosiluere. Quasi praeviderint inventores et talium mercium propolae, clara alias gesta nullis egere testimoniorum, ut ita dixerim, [Col. 0791C] subtructionibus; illa tantum egere, quae finguntur.

7. Necnon et in martyrum Cordubensium celebrandis agonibus id fuit Pseudo Cypriani consilium, ut S. Eulogii verissimam narrationem, aliis ipse, sed falsis eventibus, locupletare videretur. Exempli causa, Eulogius de Benilde martyre pauca haec dixerat (lib. III Memor., cap. 9): »Denique hos (Anastasium et socios martyres, de quibus paulo prius) sequens Benildis, femina aetate jam provecta, et, ut ferunt, non medie [pro mediocriter] timorata, sub professione caeterorum occubuit XVII Kalendas Julii, aera qua supra (DCCCXCI) quorum cadavera post aliquot dies ingenti concremata incendio, ad ultimum fluvii projecta dispersa sunt.« Obscura haec et pauca Pseudo-Cypriano sorduere. Deo igitur plenus, sed illo deo qui furorem insanum, non autem sanam inspirat poesin: rudere illi potius quam canere de Benilde carmen illud placuit, quod martyrologus noster Junii die 15 protulit. En primum [Col. 0791D] distichon, ut ex ungue leonem discas:

Corduba me genuit nascens, me Corduba vivens
   Edocuit Christi dogmata sacra, fidem.
Affirmare ausim nullam prorsus vel afflictissimae Latinitatis licentiam admittere potuisse ut nascens pro nascentem, vivens pro viventem, usurparet: hoc tamen, quod ruditatem omnem et imperitiam grammaticae artis ex aequo provocat, in Martyrologi grammatica peregrinum non est.

8. Alterum exemplum. S. Eulogius de Sisenando martyre Cordubensi agens ex Pacensi oppido eum ortum dixerat (lib. II, cap. 5). Quod non inique de [Col. 0792A] Pace-Julia Lusitaniae urbe interpretantur saniores [(544) 1Kb] . At cum sedisset nostro Tamaio quidquid ad Pacem (hodie Beja oppidum) Portugalliae spectare posset, Paci-Augustae Castellanorum et Extremadurensis suae provinciae (Badajoz hodie) adjudicare, more suo hic egit Cypriani gerens personam, in carmine, quod ex parte dedimus, alias apud eumdem Tamaium quaerendum [tomo IV, die Julii 16, pag. 144].

Sisenande, tuos custodit theca, Levita
Artus sacratos Aciscli in limine sancto,
Quos pia feminei junxit audacia sexus
Pax-Augusta [(545) 1Kb] Dei nutu te provida nobis
Concessit, etc

9. Tertium exemptum. De sancto martyre Paulo Eulogius egerat (lib. II, c, 6). Quem quidem sui ordinis monachum fuisse quidam Benedictini asseruere (Uvion et Menardus), reclamantibus aliis (IEPES Ann. Benedict. cent. 4, ad ann. 851). Tamaius [Col. 0792B] voluit Benedictinis occludere os carmine Pseudo-Cypriani, ubi clericus, non monachus Paulus ille asseritur.

10. Quartum exemplum. Pauli hujus cadaver cum beati Theodemiri Carmonensis monachi corpore apud sanctuarium martyris Zoili conditum fuisse (qui et ipse juvenis post sexta die qua sanctus decedit Paulus, id est VIII Kal. Aug., fer. VII, aera qua supra, occubuit) nil ultra de eo referens, scribit Eulogius (eodem cap. 6, lib. II). Calagurritanum vero hunc aliquando fuisse antistitem, atque eum prorsus quem vera de imaginum sacrarum religione admonentem Claudius Taurinensis impiissimo Apologetico excepit, Pseudo-Juliano (in Chron. num. 418) credens Antonius Quintanaduenas Sanctorum Hispalensis dioecesis historicus scriptum reliquerat. Quod cum jure displicuisset Tamaio, ad Pseudo-Cypriani sui cucurrit hoplothecam, unde telum desumeret quo feriret contra sentientis jugulum, [Col. 0792C] carmen scilicet (eodem tom. IV, die Julii 25, pag. 254), quo nulla episcopalis muneris, sed martyrialis tantum palmae habetur mentio.

11. Quintum exemplum. Adulphi et Joannis MM. Eulogius per transennam meminit lib. II, cap. 8. Ideo eguere prorsus hi Pseudo-Cypriani eo carmine, quod 27 Octobris legimus.

12. Sextum. De Emila et Hieremia Eulogius egerat (lib II, c. 12). Quorum prior aliis Emila, Emilianus aliis audiebat. Neutrubi consistere amavit Tamaius; sed novum, et nullius linguae nomen adinvenit Emiliam, quo sanctum vocaret martyrem primo isto carminis versu, quod Cypriani esse persuadere nobis voluit:

Emilias sequitur Levita ex sanguine primus
Cordubensis.
Sed sequitur, ut grammatici recte loqui vel hinc jam discant,

[Col. 0792D] . . . . . Hieremias, qui gentibus una.
Et quoque nobilibus Christi admirabile nomen
Extollunt sanctum.
Abusus iste quoque adverbii una cum et conjunctione, atqui alias male collocati hyperbatonque intolerandum, et stribiligo mera prioribus verbis contenta (quasi dicere vellet Hieremiam quoque, uti Emilam, genere nobili Cordubae natum) omnia sunt, ita ut ovum ovo, similia Tamaianae, atque illorum eloquentiae, quibus frequenter e ms. suo codice diversorum carminum gemellis versificatoribus Tamaius utitur. Quod ex horum quibusdam repraesentatis hic opportune locis patebit; indeque omnia fere sub tot [Col. 0793A] capitibus producta unius tantum cerebri unicam hydram esse.

13. Miraberis, lector, quantum sibi placuerit bellulus homo in hocce vitio saepe atque saepius barbare utendi quoque adverbio. Juliani carmen de SS. Socrate et Stephano MM. die 17 Septembris:

Per quoque verbera Christum.
Alterum ejusdem 15 Octobris de S. Carithina V. et M.

Quam quoque virgo favet.
Aliud 4 Novembris de S. Claro M.

Ardua carpenti dum quoque voce premit.
Aliud 1 Decembris de S. Evasio episcopo et martyre.

Quos quoque cruce capit
[Col. 0793B] Aulus Halus non aliter loquitur 8 Novembris de SS. Castorio et sociis.

Claudius adhaeret, cui quoque turba sequens.
Item primo Septembris De Vincentio et Laeto MM.

Hos colit ut proprios Toletum regia sedes,
   Hos et Aquensis amat, ut quoque matre suos.
Non alius sermo est incerti cujusdam, unius, sive plurium qui omnem fere paginam Martyrologii complent. Sept. 24 de S. Firmino.

Dum vita civis, dum quoque praesul agit.
Octobris 4 de Juliano Urbano praesule Toletano:

Qua quoque in astra volat.
13 ejusdem de S. Petro episcopo Bracarensi:

Quos quoque stipe foves.
[Col. 0793C] 3 Decembris de S. Anthemio episcopo et M.

Qui quoque membra secat.
Tamaius tandem non magis est elegans, cum proprio loquitur nomine 3 Novembris de imagine S. Dominici:

. . . . . Sed undique fulges
Signis, vel vivens, vel quoque pictus eas,
et alibi pluribus locis. Idem dicimus de S. Columbae epitaphio die 17 Septembris apud Tamaium, cujus martyris Eulogius meminit lib. III, cap. 10, alteroque S. Pomposae die 19 Octobris, memoratae similiter ab Eulogio lib. III, cap. 11, in quo non unum emicat signum Tamaii eloquentiae.

14. Sunt et alia Pseudo-Cypriani carmina vestiendis nudis sanctorum vere Hispanorum historiis excogitata. Hujus rei exemplum esto primum.

S. Sandalius, quem Cordubae celebrari martyrem [Col. 0793D] ejusque acta excidisse vulgo refertur [(546) 1Kb] . Praesto igitur fuit Pseudo-Cyprianus huic defectui actorum supplendo in carmine illo, cujus lemma est: Pro S. Sandalio M. Cordubae die 3 Septembris.

15. Alterum. Lupus et Aurelia Cordubae in Hispania Octobris die 14 laudantur in Martyrologiis Bedae atque Adonis: quibus recentiores nil ultra de his addentes consentiunt. Apertus invitavit campus Tamaium, ut libere sub Cypriani persona divagaretur, eorumque conditionem, tempus martyrii, et quod maxime fuit pretii habitationem martyrum, in Illipa urbe Tamaii patria his versibus comprehenderet:

[Col. 0794A] Corduba, Lupe, tuos veneratur provida sacros
   Artus, et Aureliae conjugis ultro simul.
Insidias fugiens fallacis uterque Neronis,
   Italiam linquens quaeris in urbe lares.
Illipa vos capit alumnos Beturica, sed pos
   Corduba vos felix martyrioque rapit.
Quaelibet urbs simul exhinc computabitur ingens,
   Illa prout cuna, ista prout tumulus
Natus in Zalamea oppido, quod Illipam olim fuisse credebat Joannes Tamaius [(547) 1Kb] (cum revera Julipa fuerit, de quo nos alibi) Lupum et Aureliam quoquomodo illuc advocans, in solo suo aedificavit palpumque civibus suis obtrudere voluit.

16. Tertium. SS. Habundus, Marcus, et socii, Cordubae celebrati jam diu martyres, quorum ex tabulis hujus Ecclesiae Ferrarius meminit die 11 Julii. Horum quoque Pseudo-Cyprianus vestivit nudam alias memoriam, apud Tamaium, die 3 Septembris.

17. Caeterorum carminum Cypriano suppositorum causa et origo fuit eadem illa, quae communis aliorum [Col. 0794B] plurium, Tamaii credulitas et fides habita Pseudo-historicis Toletanae officinae: quibus ut majorem in modum auctoritas conciliaretur, non dubitavere dolis et inventionibus eo obniti plumbei cordis homines, et in id tantum nati, ut quemadmodum sepia solet (Plin. lib. IX, cap. 29), ne veritas deprehendi posset, effuso atramento historiae aquam infuscarent. Ad rem veniamus.

18. In primis notissimi sunt Romanae urbis MM. Joannes et Paulus, quorum natalis dies Junii vicesima sexta est; item Gallicanus vir consularis, duxque Romani exercitus contra Persas et Scythas qui sub Juliano Apostata, uti et memorati Joannes et Paulus, qui eum ad fidem converterunt, Alexandriae tamen ipse Aegypti, 25 ejusdem mensis passus fuit. Quorum acta martyrii quidam Terentianus, qui Joannem et Paulum capite caedi jussit, in scripta redegit, et usque nunc apud Surium aliosque die 26 Junii legimus. Hos tres habendi furiosa cupido incessit [Col. 0794C] quondam bipedum omnium levissimum hominem Juliani artificem, quem verbis his litare mendacio fecit, Adversariorum num. 8: »SS. Joannes et Paulus, ait, et Ovinus Gallicanus vir consularis, quorum hic Alexandriae, illi Romae passi sunt: Hispani, Saguntini, et in aula Caesarum diu versati.« Idem num. 399: »Eodem tempore« (dum Bracaram cum archiepiscopo Toletano Bernardo venisset) »cognovi sanctos Ovinum Gallicanum martyrem virum consularem, et Joannem et Paulum cognatos ejusdem, natos Bragantii non procul admodum Bracara, Romam delatos martyres fuisse clarissimos.«

19. Quod mera fabula est, ipsa sibi invicem, eodem ipso quo nata fuit auctore litem falsi intendens. Neutiquam enim et Saguntinos, et Bragantinos, natu scilicet, esse potuisse palam est. Ideo conciliatio eorum quae temere effudisset blatero, statim quaesita [(548) 1Kb] . Bragantiae scilicet natos martyres originem [Col. 0794D] suam ad Saguntum urbem retulisse. Cumque nec Terentianus Actorum scriptor, nec alius aliquis, post Adonem et Usuardum, e recentioribus quidquam de Hispana horum patria expresserit: asserendo, ut sic dixerim, Julianaeo mendacio Cypriani hoc statumine uti opus fuit:

In tumulo hoc jacet aimus Gallicanus Ovinus [(549) 1Kb]
Qui fuit Hispanus, grandi ex et origine quondam
Saguntina, cujus urbs memorabilis actus
Vidit, et illustres, consul bis [(550) 1Kb] , Roma triumphos:
Cujus et ostia post fidei durasse tropaea
Cognovit, etc.
[Col. 0795A] Item de sanctis Joanne et Paulo (26 Jun.):

Paule decus nostri [(551) 1Kb] , nec non venerande Joannes,
Hispani proceres, Romani martyres almi,
Amboque progeniti Sagunta et origine [(552) 1Kb] , fratres
Opibus illustres, fide et insuperabiles ambo.
Vestri Hispania vestra cupit consortia semper,
Et licet ossa tenet Roma, hic in corde jacetis.

20. Aliud carmen Cypriani ex his, in quibus cum pseudo-historicis conspirat, de Rutilio est martyre Africano, cujus Tertullianus unus meminit in libro De fuga in persecutione, cap. 5: »Rutilius sanctissimus martyr, inquit, cum toties fugisset persecutionem de loco in locum, etiam et periculum, ut putabat, nummis redemisset: post totam securitatem, qua sibi prospexerat, ex inopinato apprehensus, et praesidi oblatus, tormentis dissipatus (credo pro fugae castigatione), dein ignibus datus, passionem quam vitarat, misericordiae Dei retulit.« Ne quidem ullum verbum Tertullianus de locis fugae [Col. 0795B] martyris. Restabat ergo argutandi, aut somniandi potius de his licentia: quod pseudo-Dextri (ad ann. 110, num. 5, et ann. 116, n. 5) et pseudo-Maximi (ad ann. 612, num. 22) quadruplici testimonio ab eorum architecto fuit procuratum, Cordubam venisse Rutilium exsulem affirmantium. Nec deesse hic sibi Pseudo Cyprianus voluit, fictionem fictione cumulans, et Italum natu eum affirmans in carmine, quod Augusti die secunda apud Tamaium legitur, incipitque:

Italus en nostras Rutilius corpore casas
Trajani metu invisit, etc.

21. Aliud carmen est de S. Genesio M. Cordubensi, ut persuadere nobis eadem turba pseudo-historicorum voluit; ne S. Genesii titulo ecclesia ejus urbis, apud Eulogium et alios celebris, martyre cive cassa et vacua esset. Eo igitur, quasi uno capite et uno ore, concursum ab his fuit [(553) 1Kb] , ut [Col. 0795C] novus martyr Cordubensis sub Nerone, nusquam alias dictus, fingeretur: quasi religio esset non civibus aut exteris martyribus dicari templa; cum vere non Cordubae tantum, sed et Toleti quoque, Matriti, et Hispali, Salmanticaeque et forte alibi, Genesii martyris (Arelatensis, ut credimus, propter majorem viciniam, Galliaeque Gothicae, et Hispaniae sub eodem dominii jugo antiquae unionis) aedes sacrae olim constructae sint. Huic ergo novi martyris inventioni suffragium suum conferre Cyprianus supposititius non dubitavit in eo carmine, cujus hoc est principium:

Corduba te genuit, Genesi, post martyr, et ipsa
Te quoque martyrio sublatum novit, etc.

22. De S. Laura martyre etiam Cordubensi carmen habemus Cypriani die 19 Octobris; ne solus esset Luitprandus asserendae huic nobilissimae urbi novae protectrici, utinam certae! Luitprandum legesis, [Col. 0795D] Adversario 281, [(554) 1Kb] de hujus Laurae corporis inventione in hac ipsa urbe.

23. Tribuit etiam Cypriano Tamaius hymnos [Col. 0796A] duos, qui in veteri aliquo Toletanae ecclesiae de S. Leocadia V. et M. officio legebantur, ut Juliano testimonium diceret, qui prius id notaverat Adversario 284, ubi et composuisse refertur Cyprianus alterum eorum, qui incipit: Laetare Toletum, ad petitionem Adulphi comitis, Athanagildi abbatis, et Valentiniani presbyteri Toleto oriundorum, anno 1120. Certe in elencho hujus poetae carminum ad nos transmisso, cujus supra meminimus, hi duo hymni laudantur [(555) 1Kb] . Quare interim pro ei suppositis non habemus.

24. Et sane Adulphi comitis mentio est in primi, e germanorum serie, carminis lemmate; nisi sumpta inde sit fallendi occasio. At, si Juliano aliqua haberi fides deberet, non quidem nos opportuno loco duodecimi saeculi poetam saeculi noni scriptoribus ascripsissemus, cum pone verba superius ex isto Adversario ejus adducta, haec sequantur: »Obiit ipse comes (Adulphus) anno 1104, Cyprianus 1060; [Col. 0796B] jacent Cordubae.« Sed malumus nos cum Morali e via discedere, quam cum larvis istis ficulneis rectum tramitem sequi. Prius enim errori, posterius autem stoliditati atque insipientiae imputaretur.

23. De Gregorio Eliberitano episcopo, quem celebrat aliud Cypriani carmen apud Tamaium die 20 Decembris, satis multa jam dicta sunt cum de Gregorio isto ageremus, quae huc reduci possunt ad evertendam hujus carminis fidem.

26. Extra ordinem hujus ultimae classis eorum carminum, in quibus auctoris temeritas cum pseudo-historicorum conspiravit temeritate, ponimus ultimum in laudem Amasindi abbatis conscriptum Cypriani supposititii carmen: quod Joannes Tamaius sigillo suo munivit, ut veluti germanum exciperetur, 21 die Decembris (pag. 524). Hic est Amansvindus ille monachus, cujus repertum in montibus Malacitanis superiore saeculo epitaphium produxit primus Ambrosius Morales in annexo folio ultimi libri suae Hispaniarum Historiae; deinde Bernardus [Col. 0796C] Alderetus, lib. III Originis linguae Castellanae, cap. 18, et Martinus de Roa Historiae Malacitanae, cap. 14. Hujus quasi paraphrasin dedit auctor carminis, quod incipit:

Hac et Amasindi jacet urna corporis almi
Compago insignis, etc.
Desinitque:

Cui posui Cyprianus ego hoc in marmore carmen,
Impetret ut mihi jam veniam coelestis amicus.

Quod si vere Cypriani nostri esset, cum Amansvindum aera MXX, hoc est anno 982 ad superos abiisse lapis ostendat: jam haberemus inde compertum, non hujus, sed undecimi saltem saeculi aequalem Cyprianum fuisse, et Amansvindo posteriorem. Sed planissime haec Tamaii merx est, quam profitetur ipsa ejus facilitas barbare quidquid in mentem venerit [Col. 0796D] in versus fundendi. Sed satis jam de Cypriano poeta Cordubensi et Joannis Tamaii eidem suppositis carminibus.




[Col. 0797]
CYPRIANI CORDUBENSIS EPIGRAMMATA.

(Vide Patrologiae tom. CXXI, col. 567, in appendice ad Opera Alvari Cordubensis.)



JOANNES PAPA X.




[Col. 0797]
NOTITIA HISTORICA.
(Apud Mansi, Conciliorum amplissima collectio, tom. XVIII, 2col. 315.)

[Col. 0797A] Joannes ex archiepiscopo Ravennate factus est pontifex, vel potius pseudopapa, anno Domini nongentesimo duodecimo, tempore Constantini imperatoris Orientalis. Theodora, meretrix impudentissima, in hujus speciei decorem vehementer exardens, Landoni pontifici subrogari procuravit eumdem, quem ipse Lando ex Bononiensi episcopo archiepiscopum Ravennatem ordinaverat. Fecerat illud Theodora, inquit Luitprandus, ne amasii ducentorum milliarium interpositione, quibus Ravenna sequestratur a Roma, rarissimo concubitu potiretur. Ita impudicus homo meretricis viribus Romae pollens, factus est pseudopapa et nefarius sedis invasor. Quod ut fieri potuisse credas, memineris, lector, Theodoram, ut testatur Luitprandus, duas habuisse filias, unam Maroziam nomine, quam Sergio pseudopontifici prostituit; alteram Theodoram, quae per adulterium ex Adelberto Tusciae marchione suscepit Albericum, qui hoc tempore urbis Romae principatum usurpabat, eique fere [Col. 0797B] solus dominabatur: praeterea Maroziam post obitum Sergii nupsisse Widoni filio Adelberti, legitimo Tusciae principi, cujus tanta erat potentia, ut rex potius quam marchio videretur appellandus. His fluctibus agitabatur navicula Petri. Verum Christus in ea dormiens patiebatur illam istis procellis operiri et immergi, sed non plane absorberi. Nam liberatam ab infinitis haeresibus, contra gravissima scandala reddidit adeo tutam, ut qua de causa haeretici novatores Ecclesiam velut impii blasphemant, eamdem ob causam filii ejusdem Ecclesiae Deo grati Deum laudent et benedicant. Initium pontificatus Joannis ad annum Christi 912 [(556) 1Kb] referendum esse certo argumento colligitur ex Chronico Cassinate Leonis Ostiensis, lib. I, cap. 55, ubi ingentem victoriam de Saracenis obtentam dicit contigisse anno Redemptoris nostri 915, indictione 3, invasionis vero Joannis anno 3. Quod si verum est, opus est affirmare eum anno 912 se in sedem apostolicam intrusisse. Ex rebus sub hoc pontifice gestis verisimile esse colligitur, quod qui invasor, fur [Col. 0797C] et latro ingressus erat, accedente cleri consensu, legitimus Romanus pontifex haberi coeperit, quando copiis suis cum Alberico filio Adelberti marchionis Tusciae conjunctis, cum eodem contra Saracenos in praelium venit. Nam post Saracenos debellatos diversae legationes ex diversis orbis partibus, pro palliis aliisve rebus implorandis, ad eum missae leguntur. Ad referendam gratiam Berengario pro auxilio quod contra Saracenos tulerat, eumdem mense Septembri, anno 915, imperatorem inunxit. Ex delictis pluribus retroactis conscientia sauciatus, animi dolore languens, legatum misit Compostellam ad venerandum corpus sancti Jacobi apostoli, deditque litteras ad sanctum Sisenandum ejusdem Ecclesiae episcopum, [Col. 0798A] petens pro se juges preces apud sanctum Jacobum Deo offerri, ut in hac vita et in hora obitus sui Deum propitium habeat. Cumque Sisenandus in pervestigandis Romanae Ecclesiae ritibus totus intentus, invenisset eos in multis plane diversos esse ab iis qui in Missali Hispanorum Mozarabi nominato continebantur, legatis pontificiis ex Hispania discedentibus suum ille adjunxit, per quem a Joanne papa facultatem accepit emendandi ritus Missalis sui in iis quae majoris momenti viderentur. (AMBROS. MORALES Chron. Hisp., lib. 15, c. 47.)

Idem pontifex Hilduinum Tungrensem episcopum, quem clerus et populus elegerat, rejecit, et Richarium abbatem a rege propositum ordinavit, eique causam et controversiam biennalem adjudicavit. (FLODOARDUS.) Seulfo Rhemensi archiepiscopo post Heriveum defunctum pallium misit. Cum hoc Heribertus comes Aquitaniae potentissimus pactum iniverat, ut filius suus praeficeretur Rhemensi Ecclesiae; ea nimirum [Col. 0798B] intentione, ut potestate ungendi reges penes Rhemensem constituta, rex Galliarum ungeretur, quem illum electum vellet. Dum ergo ministri comitis morae impatientes Seulfum archiepiscopum propinato veneno e medio sustulissent, filius Heriberti comitis, puer nondum quinquennis, proh scelus inauditum! electus est Rhemensis archiepiscopus. Factum plane monstrosum, nunquam hactenus in orbe Christiano visum nec auditum, imo nec puto mente conceptum, Joannes papa non modo non improbavit, sed factam potius electionem ratam esse voluit, muneraque episcopalia Abboni Suessionico episcopo commisit et delegavit; suoque hoc facto infamis pontifex posteris exemplum praebuit, ut complures principes non tantum hoc, sed etiam subsequentibus saeculis, proh dolor! adolescentulos sibi sanguine junctos in summas cathedras maximo malo Ecclesiarum promoveri procuraverint. Opus sane tali pontifice dignum, quem infamis femina infami opere in solium Petri intruserat. (FLODOARD. lib. IV, cap. 19.)

[Col. 0798C] Hujus temporibus Ecclesia Constantinopolitana inter Euthymii et Nicolai patriarcharum fautores schismate divisa, unita est, sublataque est controversia illa de trigamia, quae occasione Leonis Sapientis quarto nubentis Constantinopoli oborta fuit. (CUROPALATES.) Henricus, post obitum Conradi, factus est rex Germaniae; qui cum velatam viduam Ervini senioris filiam duxisset uxorem, de sacrilegio correptus, illa deserta, pedibus Romam contendens poenitentiam egit. Ad subjugandos Lotharingos profectus, per legatum Caroli Simplicis dono accepit manum sancti Dionysii auro inclusam. Berengarus imperator, cum in odium Rodulphi regis foedus iniisset cum Saracenis, a suis occisus est. (LUITPRANDUS.)

[Col. 0799A] Cumque post haec omnia Joannes papa annos sedecim sedem tenuisset, Wido Tusciae marchio, suasu Maroziae conjugis, quae quondam Sergio papae prostituta fuerat, eumdem propter Petrum papae germanum, quem summa invidia prosequebantur, sede amotum in carcerem conjecit: atque in eodem non multo post defunctus, vel cervicali ori ejus imposito pessime [Col. 0800A] suffocatus fuit atque dignum suis sceleribus finem accepit invasor et injustus detentor sedis apostolicae: ut qui per impudicam matrem Theodoram sacrosanctam sedem violenter arripuit, per filium aeque impudicam justa Dei vindicta ejectus et in carcerem conjectus, ea simul cum vita caruerit. (LUITPRAND. et FLODOARD.)




[Col. 0799]
JOANNIS PAPAE X EPISTOLAE ET PRIVILEGIA.



I. EPISTOLA JOANNIS X AD EPISCOPOS NARBONENSIS PRIMAE. (Anno 914.) Agii metropolitani ordinationem confirmat; Geraldum pervasorem damnat; Agio pallium mittit.
[Apud Mansi, Conc. tom. XVIII.]
[Col. 0799B]

JOANNES episcopus, servus servorum Dei, REGINALDO Biterensi, ARMANO Tolosensi, RICULFO Elnensi, GIMARAE Carcassensi, WIGONI Gerundensi, GERARDO Agathensi, TEUDERICO Lutovensi, REUBERTO Nemausensi, item TEUDERICO Barchinonensi, GEORGIO Ausonensi, RUDOLPHO Orgelitanensi, Ecclesiarum Christi reverendissimis ac sanctissimis episcopis.

Sanctitatis vestrae litteras de metropolitano Agio [Col. 0799C] suscipientes, huic insidias et fraudes Geraldi nequissimi ei illatas agnoscentes, valde doluimus, et quasi nostro corpore suscipientes defecimus. Unde vestrae sanctitati nolum esse volumus, quia praefatus Geraldus falsidicus, ad hanc sanctam Romanam atque apostolicam Ecclesiam, cui auctore Deo deservio, veniens, a nobis quasi innocens, subripere voluit episcopatum, cui nos, licet ejus iniquitatis versutiam plenius non agnoscentes, commodare sine canonica censura noluimus. Ipse vero, ut multorum veridica relatione comperimus, nescio quas falsas epistolas per subreptionem, quasi ex nostro nomine vobis perferens, episcopatum Narbonensem hac occasione armata manu depraedatur, venerabilis Agius ejus insidiis captus, venire ad sanctam sedem apostolicam [Col. 0799D] differtur, et alia quamplurima de illo, antequam per vestras litteras, cognovimus audientes. Quapropter vobis per Eyminum archiepiscopum [Vesontionensem], nostras apostolicas litteras misimus, ut ipsum saepe nominatum Geraldum per omnia falsidicum tenentes, inter episcopos non haberetis. Nunc, quia malitiam, iniquitatem, atque fraudes, a vestra fraternitate pleniter agnovimus: volumus, atque apostolica auctoritate mandamus, ut, sicut jam vobis scripsimus; et sacri canones testantur, eum inter episcopos non habeatis: quippe nec a clericis, vel populo sit expetitus, nec a vobis suis comprovincialibus more solito ordinatus. Privilegium, pallium, usum pallii, vestro metropolitano Agio, ut vestra petivit dilectio, misimus: quia nulli ecclesiae hoc quod illi juste competit, [Col. 0800B] denegamus. Optamus vos in Christo nunc et semper bene valere.



II. PRIVILEGIUM JOANNIS X HAICHONI ABBATI CONCESSUM. (Anno 917.) Monasterii Salvatoris Fuldensis privilegia confirmat.
[Dronke, Cod. diplom. Fuld, 308.]

JOANNES episcopus, servus servorum Dei, HAICHONI religioso abbati venerabilis monasterii Domini Salvatoris et per eum in eodem venerabili monasterio successoribusque suis abbatibus in perpetuum.

Summam gerentes sollicitudinem omnium venerabilium locorum, quantum ex divino adjutorio possibilitas datur, de eorum stabilitate satagere studemus. [Col. 0800C] Hoc namque studio et divina placatur clementia et laus Ecclesiae Christi procuratur. Nam potiori et nos fiducia pro impetranda venia delictorum aeternam pietatem audemus implorare. Et ideo reverentia tua postulavit a nobis, quatenus jam dictum venerabile monasterium Domini Salvatoris a sancto Bonifatio archiepiscopo constructum in loco Boconia erga ripam fluminis Fulda privilegii sedis apostolicae munimine decoretur, ut sub jurisdictione sanctae nostrae cui Deo auctore deservimus Ecclesiae constitutum nullius alterius ecclesiae jurisdictionibus submittatur. De qua re piis desideriis faventes hac nostra apostolica auctoritate id quod exposcitur effectui mancipamus secundum privilegii seriem quod ab antecessore nostro bonae memoriae [Col. 0800D] Marino hujus almae sedis praesule inibi perpetualiter factum nobis ostendere sategisti. Et ideo omnem cujuslibet ecclesiae sacerdotem in praefato venerabili monasterio ditionem quamlibet habere et auctoritatem praeter sedem apostolicam, et episcopum in cujus dioecesi idem venerabile monasterium constructum esse dignoscitur, cui licentiam concedimus tantum cum opportunitas consecrandi altaris fuerit. Prohibemus ita ut, nisi ab abbate monasterii fuerit invitatus, nec missarum ibidem solemnitatem quispiam praesumat omnino celebrare, ut profecto juxta id quod subjectum apostolicae sedi firmitate privilegii consistit, inconcusse dotatum permaneat locisque ac rebus tam eis quas moderno tempore [Col. 0801A] tenet vel possidet quam quas futuris temporibus in jure ipsius monasterii divina pietas voluerit augere ex donis et oblationibus decimisque fidelium absque ullius personae contradictione firmitate perpetua perfruatur. Caeterum vero hoc deliberantes decernimus ut congruis temporibus nostrae sollicitudini ecclesiasticae intimetur, qualiter religio monastica regulari habitu dirigatur concordiaque convenienti ecclesiastico ritu mancipetur; ne forte, quod absit, sub hujus privilegii obtentu animus gressusque rectitudinis vestrae a norma justitiae aliquo modo retorqueatur. Et neque regi neque episcopo cuilibet vel comiti vel alii magnae parvaeque personae licitum sit quamlibet vim inferre sive aliquam controversiam facere in rebus vel familiis ejusdem saepedicti venerabilis [Col. 0801B] monasterii. Et auctoritate nostra interdicimus ut nulla femina inibi ingredi unquam praesumat. Nemo in eodem monasterio venerabili vel in caeteris ejus locis placitum habeat. Nemo servos vel colonos ad aliquod servitium constringat illis tantum exceptis personis quibus abbas ad utilitatem suae necessitatis assensum praebuerit. Eligendi sibi abbatem, quando opus fuerit, fratres inter se potestatem omnimodis habeant, secundum regulam sancti Benedicti sine ullius personae contradictione.

Tibique, fili dilecte Haicho, quia te bene eruditum et eloquentem virum esse novimus, verbum Dei praedicare auctoritate sancti Petri et concedimus et praecipimus. Igitur statuentes apostolica cura decernimus per hujus decreti nostri paginam, ut quicunque [Col. 0801C] cujuslibet ecclesiae antistes vel quacunque dignitate praedita persona hanc privilegii nostri auctoritatem quam praerogativa principis apostolorum firmamus, temerare praesumpserit, nisi cito resipiscat, anathema sit; et iram Dei incurrens a coetu sanctorum omnium extorris existat, et nihilominus praefati monasterii dignitas a nobis indulta perpetualiter inviolata permaneat apostolica auctoritate roborata. Qui autem custos et observator hujus privilegii exstiterit, benedictionem et gratiam a Deo consequatur.

Scriptum per manum Joannis protoscriniarii sanctae sedis apostolicae in mense Maio, indictione quinta. Bene valete. Datum XIV Kal. Jun. per manum Stephani secundicerii sanctae sedis apostolicae, anno Deo propitio pontificatus domni Joannis summi [Col. 0801D] pontificis et universalis decimi papae, in sacratissima sede beati Petri apostoli, quarto imperante domno piissimo patricio augusto Berngario a Deo coronato magno imperatore anno secundo et patricius anno secundo, indictione V.



III. JOANNIS PRIVILEGIUM PRO ECCLESIA AUGUSTODUNENSI. (Anno 919.) Ecclesiae Augustodunensis possessiones, Heriveo episcopo petente, confirmat.
[Gall. Christ. tom. IV, in instrum., pag. 70.]

JOANNES episcopus, servus servorum Dei, reverendissimo et sanctissimo sanctae Augustodunensis [Col. 0802A] Ecclesiae episcopo, et per te in eadem Ecclesia in perpetuum.

Oportet nos qui ecclesiastici culminis, divina suffragrante pietate, munus suscepimus, ut in districtione rerum ecclesiasticarum, confratrum et episcoporum injuriis compatiendo, armis ecclesiasticae auctoritatis subveniamus, et in restauratione fidelium devotione certa opem confirmationis ferendo gaudentibus congaudeamus. Unde quia poposcit nostram paternitatem filiatio tua ut privilegio nostrae auctoritatis res et villas tuae Ecclesiae usibus deputatas, videlicet quae in honore beati Nazarii martyris sacrata est, confirmare deberemus, scilicet villam Tiliniacum cum suis appenditiis, quam antecessor et avunculus tuus una per consensum et auctoritatem [Col. 0802B] Richardi comitis, et filiorum ejus eorum usibus delegaverat; simul etiam et monetam tuae civitatis, quam per praeceptum filii nostri Caroli gloriosissimi regis isdem antecessor tuus adeptus fuerat, et ex tua largitione decimas redituum omnium Ecclesiarum tuae dioecesis, qui tertio anno ex tunc tam ex his quae tibi debentur, quam etiam ex iis quae ministerialibus tuis contingunt; necnon et capellas tres: unam in honore sancti Joannis, aliam in honore sancti Leodegarii, tertiam in honore sancti Eptadii. Decernimus autem per privilegii nostri auctoritatem ut supra nominata villa, cum supradictis omnibus, perpetuis temporibus in canonicorum usibus sine ambiguitate et sine cunctatione permaneat; non solum autem illa, sed etiam omnes [Col. 0802C] eorum res, videlicet Ruiliacum, quod munificentia genetricis tuae per consensum Richardi comitis illis contulit; simul etiam Biliniacum. Sussiacum autem, Mariasolium, necnon et Simpiniacum et Mariniacum, cum omni integritate sua et omnibus appenditiis suis, illorum usibus per apostolicae auctoritatis privilegium confirmamus; atque sub interdictionis excommunicatione, ne quis illud violare audeat, pontificali regimine seu modis omnibus prohibemus. Si quis autem praesumptor temerario ausu hoc quod tuae humilitatis petitione, et quod pro eleemosyna regum et principum, necnon et animae antecessoris tui nostra apostolica liberalitas privilegii auctoritate firmando roboravit, et promulgando confirmavit, contraire, infringere, contradicere, subtrahere, aut [Col. 0802D] in aliquo imminuere innisus fuerit, cognoscat te anathematis vinculo a Patre et Filio et Spiritu sancto aeternaliter obligatum, sed et cum Juda traditore Domini nostri Jesu Christi et fure sacrilego, qui ea, quae pauperibus eroganda erant, loculos habens furabatur, ignis aeterni incendio concremandum, et in baratrum cum Daemonibus deputandum, ac sine spe recuperationis demergendum. Custodes autem et observatores hujus nostri decreti benedictio et pax Domini nostri Jesu Christi conservare dignetur per saecula.

Scriptum per manus Adriani scriniarii sanctae Romanae Ecclesiae, in mense Novembri, indict. 8. Bene valete.



IV JOANNIS X PRIVILEGIUM PRO MONASTERIO S. GALLI. (Anno 919.) Salomoni episcopo Constantiensi et abbati S. Galli privilegium immunitatis ac liberae electionis, ab imperatoribus regibusque eidem monasterio datum, atque a Sergio III PP. confirmatum, iterum roboratum confert.
[Apud Neugart., Cod. dipl. Alemanniae, t. II, p. 11.]
[Col. 0803A]

JOANNES episcopus, servusiservorum Dei, omnibus sanctae Dei Ecclesiae fidelibus.

Religiositati vestrae notum esse volumus quia quidam vir venerabilis nomine Salomon ex partibus Germaniae, Constantiensis Ecclesiae episcopus, et abbas monasterii S. Galli, per legatos suos nobis innotuit [Col. 0803B] cum licentia senioris sui Chuonradi regis, limina S. Petri causa orationis, insuper et pro nostra visitatione adire velle, sed propter infestationem tumultuantium populorum, illis in partibus saevientium, venire non posse [(557) 1Kb] . Innotuit etiam per eosdem legatos, ipsum jam sub antecessore nostro, beatae memoriae Sergio papa, Romam venisse; et ab eo benigne susceptus, concessa sibi auctoritatis suae familiaritate, inter alia apostolicum expetiit, quatenus praefati monasterii privilegium, quod ab antiquis temporibus usque ad tempora Arnolfi regis solis regibus subjacebat, ut fratres inibi demorantes inter se abbatem eligere et constituere potestatem haberent, quia propter eum violatum fuit. Nam ipse illud monasterium [Col. 0803C] in beneficium acquisivit apud Arnolfum regem, ac filium ejus Ludovicum precibus impetravit, ut denuo restaurare praeciperent, et ab ipsis adepta licentia ex apostolica auctoritate renovatum confirmaretur [(558) 1Kb] . Hoc ipsum sicut ipse episcopus praesens apud antecessorem nostrum expetiit, ita per legatos suos, data licentia a domino suo Chuonrado rege, apud nos impetravit. Nos vero, veneratione religiositatis suae agnita, libenti animo petitioni ejus assensum praebuimus, et per auctoritatem apostolatus nostri certum conscriptum fecimus, per quod privilegia et statuta, antiquitus praedicto monasterio concessa, solidissime firmavimus, ita ut nunc et deinceps saepedicti coenobii fratres neque episcopus, neque alterius monasterii abbas, neque comes, neque alia [Col. 0804A] quaeque alicujus hominis persona audeat inquietare, sed quod sancitum est et constitutum apostolica auctoritate, firmum et inviolabile cunctis temporibus in aevum permaneat. Si quis autem, quod fieri nolumus, verum etiam prohibemus, contra hoc nostrae auctoritatis privilegium agere praesumpserit, et violare tentaverit, sciat se, nisi resipuerit, anathematis vinculis subdendum, et a regno Dei alienandum. Qui autem praesumpserit et non resipuerit, anathema sit, et a regno Dei alienatus abscedat, et in infernum diabolo sine fine mansurus demergatur. In hoc etiam petitionibus religiosi episcopi, venerabilibus legatis hoc subnixe supplicantibus, ut contra consuetudinem nostram charta Romana [(559) 1Kb] cum scriptis notariis permutatis conscribi haec in pergameno, quod secum detulerant, [Col. 0804B] concessimus, et ut non dubitaretur de ipsis, quae scripta sunt, annulo nostro subtus sigillari jussimus [(560) 1Kb] . Qui autem horum quae per nostram auctoritatem scripta sunt, veri exsecutores et observatores exstiterint, benedictionem et gratiam a Domino Deo mereantur aeternam amen. Bene valete.

Scriptum est per manus Epiphanii notarii S. Romanae Ecclesiae in mense Februario. Datum per manus Petri Ortensis episcopi [(561) 1Kb] , VIII Mart., inditione 8 [(562) 1Kb] , regnante domno Berengario anno 4 [(563) 1Kb] , postquam Caesar consecratus est feliciter in Dei nomine, amen.



V. JOANNIS X PRIVILEGIUM PAULO EPISCOPO ADRIENSI CONCESSUM. (Anno 920).
[Apud Ughelli, Italia sacra, II, 401.]
[Col. 0804C]

JOANNES episcopus, servus servorum Dei, reverendissimo PAULO [(564) 1Kb] S. Adriensis Ecclesiae episcopo.

Quia petiisti a nobis, quatenus concederemus tibi, et per te jam factae tuae Ecclesiae curtem Bone uno, quae vocatur Rhodige, et silvam quae dicitur Grumpi, seu Piscarium, quae vocatur Longole, verum etiam curtem quae vocatur Romiliacus, quae est posita in Caneglada, atque fundum Crispo cum omnibus eorum pertinentiis et adjacentiis, ut liceat tibi in dicto logo Rhodige castrum construere ad servandum populum sanctae tuae Ecclesiae, etc. Et insuper concedimus suffragium populi permanentis a termino Rhodige usque [Col. 0805A] ad Adriensem civitatem in restaurationem tuae diruptae Ecclesiae, et funditus destructae, statuentes, ut nulli liceat a territorio Rhodige usque, etc.



VI. JOANNIS X PRIVILEGIUM HONESTO ARCHIEPISCOPO RAVENNATI CONCESSUM. (Anno 921.)
[Apud Mittarelli, Annal. Camaldul. I, app. 34.]

In nomine Patris, et Filii, et Spiritus sancti, Amen. Domino nostro JOANNE, summo pontifice, et universali papa in apostolatu, anno septimo, imperante domino BERENGARIO serenissimo imperatore, anno imperii ejus, . . . . to decimo in mense Martio, indictione nona Romae Lateranensi.

Quia nobis domino Joanni summo et universali [Col. 0805B] papae de apostolica sacratissima beati Petri sede petistis vobis Honesto, divina favente gratia, archiepiscopo sanctae nostrae Ravennatis Ecclesiae beati Apolenaris, ut concederemus, et vestris successoribus in perpetuum possidendum. Unde apostolatu nostro beati Petri apostoli, Patris patronum tantum . . . . impetrandi via est, quoties beneficia a sancta nostra Romana Ecclesia ejus jura non noceat postulasti; sed Roma magis accrescere possit quam minui. Ideo sicut . . . . a apostolatu hujus sanctae nostrae universalis Ecclesiae, sicut dignum et justum recognoscimus . . . i patr . . . . . . suscipere benedictionem . . . . dimus et damus atque tradimus seu em . . . . amu . . . . hujus sanctae nostrae Romanae Ecclesiae tibi Honesto sanctae nostrae . . . . po dilecto confratri nostro et per [Col. 0805C] manus . . . . praedicta sancta Ra . . . . at . . . . Ecclesia filia hujus sanctae nostrae Romanae Ecclesiae una . . . . . vestris successoribus in perpetuum possidendum suo jure. Id est concedimus, et a nobis alienamus, et vestris manibus tradimus atque emancipamus vobis, sicut et alii sancti Patres nostri tradiderunt et emancipaverunt: ita et nos per hujus nostri praecepti paginam emancipationis similiter et confirmationis emancipamus totam massam, quae vocatur campilio, una cum omnibus fundoris suis, et cum omnibus juris pertinentiis suis, piscationibus quoque et venationibus suis et omnibus sibi subjacentibus vel pertinentibus, constituta territorio Gavellense inter flumen Adicem et flumen Pado. Similiter largimur et confirmamus seu tradimus, atque in perpetuum mancipamus de [Col. 0805D] jure sanctae nostrae Romanae et universalis Ecclesiae in praedicta sancta Ravennatae Ecclesia, id est totam et integram massam quae vocatus fiscalia cum omnibus similiter fundoris seu et cum omnibus juris sui pertinentibus, nec non cum omnibus villis et plebibus in ipsa massa constitutis, piscationibus quoque et venationibus suis, similiter cum omni tributo, censu atque . . . . tione temporali et annuali seu districto et cum omnibus, quae de praedicta massa ad sanctam Romanam Ecclesiam pertinent, constituta territorio Ferrariense. Hoc quidem modo tradimus, et emancipamus a nobis ambas massas in te, Honesto archiepiscopo, et in tuis successoribus in perpetuum habendo, tenendo, ordinando, disponendo, [Col. 0806A] seu judicandi potestatem habeatis in perpetuum cum tuis successoribus ad jura sanctae Ravennatis Ecclesiae beati Apollinaris, quod, sicut supra diximus, pure et absolute, et sine omni conditione vobis vestrisque successoribus in perpetuum remisimus, atque emancipamus. Si quis de omni clero, sive aliqua persona, aliqua dignitate decoratus, sive privata persona, contra hunc titulum nostri privilegii et emancipationis aliquam litem impulerit, sit compositurus et daturus auri optimi libras centum, medietatem Camerae nostrae Lateranensi, et medietatem sanctae Ravennati Ecclesiae beati Apollinaris, et sit excommunicatus a nostra amplissima sede apostolica, et sub anathemate et pri . . . . timis et sanctorum conciliorum Nicaeni, Constanti . . . . ni [Col. 0806B] effes . . . et quas . . . . onorem habere videtur ex eo pri . . . . i censuim . . . . .



VII. EPISTOLA JOANNIS X AD HERIMANNUM ARCHIEPISCOPUM COLONIENSEM. (Anno 921.) Jubet ut Romam veniat una cum Hilduino et Richario, qui de Tungrensi episcopatu contendebant.
[Apud Mansi, Conc. tom. XVIII.]

JOANNES episcopus, servus servotum Dei, reverentissimo et sanctissimo confratri nostro HERIMANNO sanctae Coloniensis Ecclesiae archiepiscopo.

Cum simus Dominicae plebis superna miseratione rectores, studiosius nos convenit Dei praesidium pro subditorum saepe cogitare salute, ne frustratis, quod [Col. 0806C] absit, animabus antiqui hostis insidiis, ante omnium pastorem districtam cogamur solvere rationem: quia ideo fidelis servus et prudens Domini super familia constitutus esse dignoscitur, ut congruo tempore det illis fructum. Congruo tempore sacerdotes propositi Deo fructum dant, cum pro salute omnium sibi subditorum, quod opportunum est offerunt. Et quia vestra fraternitas sententiam Apostoli reprobavit operando (I Tim. V) qui monet, nullo modo alicui leviter manus imponere, cum Hilduvinum, canonicis sibi obviantibus regulis, absque clericorum electione, et laicorum acclamatione, Gisleberti metu, episcopali insula decorare non denegastis, cum prisca consuetudo vigeat, qualiter nullus alicui clerico episcopatum conferre debeat, nisi rex cui divinitus sceptra [Col. 0806D] collata sunt. Quo vero ordine Gislebertus hoc quod illi concessum non est agere non metuit, ut arbitror, quia illicite praesumpsit, rationabiliter imbecille permanebit. Tamen quia Richerus, ut Caroli regis testimonium perhibet, atque nostri dilecti filii Berengarii gloriosissimi imperatoris litterae testantur, primitus a clero electus, et a populo expetitus est: cur donum sancti Spiritus, quasi temporale commodum, cui non licuit imponere non distulisti, omnino miramur, cum scriptum sit: Intelligens gubernacula possidebit (Prov. I). In Veteri etiam Testamento divina lege sancitum est, ut sacerdotes de sacrificio Domini pectusculum sumant (Levit. VII). Non equidem ob aliud, nisi ut sacrificio discant, quid de semetipsis [Col. 0807A] ipsi suo Conditori debeant immolare. Et cum nosmetipsos Deo offerre sedulo debeamus, cur alios errantes sequi non contemnimus? cum scriptum sit: Si separaveris pretiosum a vili, quasi os meum eris (Jer. XV). Igitur quia magis hominis quam Dei formidine metuistis, quod inutiliter gestum est, nostra imbuti admonitione, ut citius emendare delectemini omnino monemus. Valde namque admirari non distulimus, cur contra rationem absque regis jussione agere pertentastis: cum vobis reminiscentibus hoc nullo modo esse debeat; ut absque regali praeceptione in qualibet parochia episcopus sit consecratus. Tamen mediante Octobrio ad limina apostolorum cum Hilduvino et Richero [(565) 1Kb] venire satagite, ut ante praesentiam nostri nostrorumque episcoporum [Col. 0807B] coadunati, quid ex hoc canonica jubeat auctoritas explicare non denegetur. Et si forsitan pro paganorum metu tunc venire non valetis, in Kalendis Aprilis, omni occasione postposita, ad nos quantocius, sicut superius statutum est, pervenite. Et tunc omni errore radicitus exstirpato, qui dignus inventus fuerit per ostium ingrediatur in ovile ovium, et non aliunde, ne fur aestimetur. Quia nos Caroli regis decus nullo modo auferre volumus, sed pro vigore atque dilectione, vel consanguinitate nostri dilecti filii Berengarii gloriosissimi imperatoris, ut prior antecessorum suorum regum mos fuit, eum ita illibatam atque inconcussam dominationem obtinere delectamur: et sicut priores suos antecessores, nostrorum antecessorum auctoritate, episcopum per unamquamque [Col. 0807C] parochiam ordinare probabiliter statutum est, ita ut Carolus rex faciat confirmando jubemus. Tamen usque ad illud temporis, sicut superius statutum est, Leogis episcopatus in vestra maneat potestate: ita ut Hilduvinus illic aliquod sacerdotale ministerium nullo modo audeat exhibere.



VIII. EPISTOLA JOANNIS X AD CAROLUM III REGEM. (Anno 921.) Significat se ad Herimannum scripsisse, ut cum Hilduvino et Richario Romam veniat: Hubertum etiam ob Ecclesiae Romanae depraedationem excommunicasse.
[Apud Mansi ibid.]

JOANNES episcopus, servus servorum Dei, dilecto [Col. 0807D] filio CAROLO glorioso regi.

Cum sincera in vobis charitas, atque perfecta mansuetudo clarescat, quia divina dispensatione hoc agitur, conditori nostro Deo immensas gratiarum actiones referimus. Unde hortantes vestram filiationem monemus, ut semper solliciti manentes, subditos quoque vobis commissos per abrupta diutius ire non permittatis. Quia in hoc vestri regni sceptra sublimia manent, cum Spiritus sancti dispensatione quod inutiliter gestum est emendare non negligitis. Nostor namque dilectus filius Berengarius gloriosissimus imperator apostolatui nostro litteras ex Richero [Col. 0808A] a vobis electo in Leodio, atque a cuncto clero et populo, transmisit: et qualiter Gislebertus vester infidelis Hilduvinum illic consecrare praecipiendo non formidavit. Nos vero, prece dilecti filii nostri moti, Herimanno archiepiscopo nostri apostolatus apices transmittere studuimus, quatenus mediante Octobrio cum illis pariter junctus ad limina apostolorum non differat venire: ut tunc probabilibus documentis canonice, qui dignus est, approbetur; qui vero dignus esse contemplatur, tunc reprobatus appareat. Usque ad illud vero tempus, ut Hilduvinus in supradicta ecclesia, quae Legia dicitur, aliquod regimen detinere et sacerdotale officium exhibere non audeat, commonendo praecipimus. Tamen, quia dilectio nostri filii in vobis abundanter emanat, dignum est sinceritas [Col. 0808B] atque consanguinitas vestra ut in illo promptius appareat; et ita fidissimus ex vestra dilectione permaneat, quatenus ex illius adminiculo in praesenti cognoscatis. De hoc vero quod Gislebertus contra vestra sceptra inutiliter gessit, valde doluimus: eo quod prisca consuetudo, et regni nobilitas censuit, ut nullus episcopum ordinare debuisset absque regis jussione. Et, quia Herimannus archiepiscopus, magis hominis quam Dei formidinem metuens, Gisleberti jussione Hilduvinum consecrare non distulit, hac pro ratione sententiam vocationis illi transmisimus, ut mediante Octobrio, et si pro metu paganorum venire tunc nequeunt, in Kalendis Aprilis, omni remota occasione, tunc nullo modo cum Hilduvino et Richero venire differat. Quia tunc inibi conjuncti, [Col. 0808C] ex decore vestri regni subtiliter colloquentes, ita radicitus hoc quod vobis per Gislebertum contingit exstirpare non denegabimus, ut postmodum nec ipse, qui auctor iniquitatis contra vestra sceptra gessit, nec alius aliquis audeat aliquam laesionem vestro in regno inferre. Illud etiam vestrae filiationi innotescimus, qualiter nos juncti cum Berengario gloriosissimo imperatore dilecto filio nostro, ad Hubertum, ut depraedationes atque incendia, quae in sancta Romana Ecclesia committere non formidavit, emendare studuisset, admonendo misimus: qui renitens, atque superba voce hoc contradicens, emendare noluit. Nos autem, secundum nostri ministerii effectum, illum sub excommunicatione misimus, eumque anathematis [Col. 0808D] vinculo alligavimus cum omnibus suis sequacibus. Unde vestrae celsitudini hoc patefacimus, ut nullus vestri regni illum sequatur, vel ei adjutorium impendat, quia non solummodo qui eum sequuntur alligavimus, sed etiam qui ei adjutorium impendere delectantur.



IX [(566.) 1Kb] EPISTOLA JOANNIS X AD JOANNEM ARCHIEPISCOPUM SALONITANUM (SPOLETINUM) ET EJUS SUFFRAGANEOS. (Anno 914-28.) Joannes et ejus suffraganeos de Romana sede tandiu neglecta objurgat, eosque Methodii doctrinam sequi dolet. Hortatur, ut consilio Joannis Anconitani et Leonis Praenestini episcoporum usi, vitia corrigant, videantque potissimum, ut secundum mores Romanae Ecclesiae ministerium sacrificii peragatur, in Latina scilicet lingua, non autem in extranea.
[Farlatus, Illyr. sacr., 93.]
[Col. 0809A]

Cum religio, etc.



X. EPISTOLA JOANNIS X AD TAMISLAUM REGEM CROATORUM, MICHAELEM DUCEM CHULMORUM, etc. (Anno 914-28.) Tamislaum, regem Croatorum, Michaelem, ducem Chulmorum, Joannem et ejus suffraganeos, omnes Zupanos, cunctos sacerdotes, universum populum Sclavoniae et Dalmatiae hortatur, ut tenerrimos pueros a cunabulis in studio litterarum Deo offerant, neve in barbara, seu Slavonica lingua Deo sacrificium offerri sinant. Saxonum proponit exemplum, qui a Gregorio papa doctrinam pariter et litterarum studia in ea lingua perceperint, in qua apostolica ecclesia infulata manebat. Monet ut Joannis Anconitani et Leonis Praenestini episcoporum praecepta sequantur.
[Farlatus, ibid.]
[Col. 0809B]

Divina, etc.



XI. AD JOANNEM ARCHIEPISCOPUM SPALATINUM. (Anno 914-28.) Joannem jubet una cum Gregorio, episcopo Nonensi, ad se venire componendae litis causa, praesentibus legatis suis ortae.
[Farlatus, ibid.]
[Col. 0809C]

Quia in vobis, etc.



XII. JOANNIS X BULLA [(566*) 1Kb] PRO MONACHIS S. LAUNOMARI APUD ARVERNOS. (Anno 928.) Monachis S. Launomari, per paganos fugatis, possessiones a Willelmo comite Arvernensi donatas confirmat.
[Apud Mabill. Acta SS. ord. Bened., saec. IV, p. II, p. 254.]

JOANNES episcopus, servus servorum Dei, omnibus [Col. 0809D] episcopis et senioribus Galliae, caeterisque sanctae Dei Ecclesiae fidelibus, salutem.

Quoniam ex successorum apostolorum pietate sic universaliter debemus consulere cunctis, ut singulorum quoque causas sine fastidio debeamus cognoscere: studendum est nobis non minus velle prodesse, quam praeesse. Noveritis itaque illustrem nobisque charissimum Arvernorum praesidem Willelmum, et uxorem ejus Ingelbergam per fideles sibi legatos, Adalelmum scilicet reverendissimum episcopum, Ocbertum et Calseum clarissimos viros, [Col. 0810A] manifestasse nobis, qualiter pro Dei amore susceperint monachos sancti Launomari confessoris Christi cum corpore ipsius sancti, persecutione diutina paganorum a suo loco fugatos; quodque eis ad refugium ipsi donaverint aliquid de rebus suis in praesenti, et, si opportunitas se illis praebuerit, deinceps plura daturos quae sunt in partibus Arvernicis, id est villam Magenciacum cum ecclesia sancti Petri nomine consecrata; et vineam indominicatam ejusdem villae, et aliam villam juxta Magenciacum, et juxta illas villam quae dicitur Blavignacus, partemque in villa quae vocatur Espidincus (Espezin), mansos duos; et in villa Regniaco (Regnac) vineam indominicatam; et in villa Malamorte omnem haereditatem cujusdam Asterii, [Col. 0810B] quam de Geraldo et de Lucretia ejus uxore acquisiverunt; et in Barennis vineam indominicatam et in ipso comitatu villam Bornicum (Bort), quam de . . . . acquisiverunt; et super fluvium Dore in comitatu Claromontensi villas Piscatorias cum servis et ancillis, pratis, terris, cultis et incultis, silvis, et manso, quae de Fulcherio commutaverunt; et similiter Prisciniacum (Precignac) cum omni integritate, et tres alios mansos juxta positos, scilicet Vallecinga, Floriacum, Montjocundum. Super qua re suggesserunt vigilanter apostolatui nostro, quem vice beati Petri tenemus, per religiosum et venerabilem episcopum Adalelmum, et supra nominatos Ocbertum et Calseum nobiles viros, sedem Romanam de more scilicet devote adeuntes, ut [Col. 0810C] ipsam eorum donationem secundum consuetudinem praedecessorum nostrorum sanctae sedis apostolicae privilegio firmaremus, propter quorumlibet in posterum certam cupiditatem vel inquietudinem: quatenus omni deinceps tempore absque quorumcunque crudelitate vel subreptione monachi cum ipso abbate, ipsi et successores eorum, possint ibidem consistere, et sui propositi normam optime servare. Quorum piis actis congaudentes, et justis petitionibus annuentes, decernimus per hoc apostolicae auctoritatis privilegium, perque illam potestatem quam a Deo in beato Petro apostolo accepimus, ut tam ipsae res supra nominatae, quam aliae, quas vel ipse Deo amabilis praeses et ejus uxor Ingelberga, vel alii forte Dei amatores deinceps [Col. 0810D] eisdem monachis vel successoribus eorum donaverint, Domino Salvatori nostro sanctoque Petro atque beato Launomaro deserviant in usibus monachorum et diversis utilitatibus, adveniente unquam Christianorum . . . . qualibet occasione, aliquam sustineant calumniam; sed liceat servis Dei ejusdem loci cultoribus, cum consilio et voluntate abbatis sui ea stabili firmitate, sicut eis expedierit, tenere et gubernare. Si quis autem cupiditate vel aliqua malignitate ductus eorum testamentum et hoc nostrae auctoritatis privilegium aliqua [Col. 0811A] occasione conatus fuerit infringere, et de ipsis rebus saepedictis servis Dei aliquam calumniam vel molestiam [ingerere] . . . aut abbatem eis imponere, nisi solum illum, quem concors omnis congregatio sibi ex sese elegerit, qui eis prodesse et praeesse secundum Regulam beati Benedicti valeat, hunc auctoritate sancti Spiritus sanctorumque apostolorum a liminibus sanctae Dei Ecclesiae, et a communione corporis et sanguinis Domini nostri Jesu Christi, atque consortio omnium Christianorum anathematis vinculo ligatum separamus: ut, nisi cito resipuerit, omnia quae depravaverat, corrigendo, cum rapacibus a regno Dei exclusus, perpetua damnatione feriatur.



XIII. JOANNIS X EPISTOLA AD AIMERICUM NARBONENSEM ARCHIEPISCOPUM. (Anno 928.) Ecclesiae Narbonensis possessiones confirmat.
[Gall. Christ., tom. VI, Instrum., pag. 16.]
[Col. 0811B]

JOANNES episcopus, servus servorum Dei, AIMERICO, archiepiscopo sanctae Dei Ecclesiae Narbonensis, dilecto filio et confratri nostro. Litteras ab unanimitate tua nostro directas apostolatui apostolica patientia suscepimus, et ea quae innotuisti admittentes, condoluimus vos tot pertulisse incommoda, vobisque compassi sumus; quoniam si unum membrum patitur, omnia compati debent, eo quod, secundum Apostolum et egregium praedicatorem gentium, hujusmodi sollicitudinem circumferamus; [Col. 0811C] quia, ut apostolice fateamur: quis infirmatur, et ego non infirmor? quis scandalizatur, et ego non uror? (II Cor. II, 29.) Cum praesertim me humiliarem ut eos lucrifacerem . . . esse nolumus ab ipso Domino in specula constituti; qui vice beati Petri, apostolorum principis, coelestis regni clavigeri, vos instituere decrevi. Igitur reverentia vestrae fraternitatis postulavit a nobis quatenus sanctae apostolicae nostrae auctoritatis privilegio confirmare deberemus omnes res immobiles ejusdem sanctae primae sedis ecclesiae Narbonensis, constructae in honore sanctorum Justi et Pastoris, ubi beatus Paulus confessor Christi corpore requiescit; hoc est omnes domos, cellas, ecclesias, villas, curtes, parochias, terras, prata, [Col. 0811D] silvas, necnon et medietatem salinarum, et telonei, seu raficam et naufragium, monasterium S. Laurentii, et cellas cum omnibus eis pertinentibus, una cum familia eorum utriusque sexus, et ea quae a piis dominis imperatoribus, marchionibus, sive aliis Deum timentibus in eadem ecclesia Narbonense collata sunt et consistunt, tam in ipso comitatu Narbonense, necnon et Redense, seu et Minerbense atque Ausonense, necnon et Biterrense, [Col. 0812A] sive etiam Nemausense; et in comitatu Bisuldu nense monasterium Bagnola, quae est ecclesia fundata in honore S. Stephani martyris. Unde salubribus petitionibus vestris inclinati decrevimus, et a praesenti prima indictione hujus nostrae apostolicae confirmationis privilegio roboramus, et in perpetuum apostolica auctoritate confirmamus in usum et solatia ejusdem sanctae primae ecclesiae Narbonensis cui praeesse dignosceris, id est omnes domos, cellas, ecclesias, villas, curtes, parochias, terras, vineas, prata, silvas, necnon et medietatem salinarum et telonei, seu raficam atque naufragium, monasterium S. Laurentii et cellas cum omnibus eorum pertinentiis, una cum familia eorum utriusque sexus, et omnia quae a piis dominis imperatoribus [Col. 0812B] et marchionibus, sive aliis Deum timentibus in eadem ecclesia Narbonense collata sunt, vel (conferenda) collatura erunt, tam in ipso comitatu Narbonense, etiam et Redense, seu Minerbense, atque Ausonense, necnon et Biterrense, item jure firmissimo a te tuisque successoribus possideri volumus ac dominari.



XIV. JOANNIS X EPISTOLA AD RODULFUM REGEM FRANCORUM, WIDONEM ARCHIEPISCOPUM LUGDUNENSEM, etc. (Anno 928). Monasterium Cluniacense commendat, cui donatas a Bernone abbate res monasterii Gigniacensis, quas Wido abbas abstulerat, restitui vult.
[Bullar. Cluniac. 2.]

[Col. 0812C] JOANNES episcopus, servus servorum Dei, dilecto filio RODULFO [(567) 1Kb] glorioso regi Francorum, necnon reverendissimo et sanctissimo confratri nostro Widoni sanctae Lugdunensis Ecclesiae archiepiscopo, atque reverendissimis episcopis STATEO et BERNONI, comitibus HUGONI et GISLEBERTO.

Auditum nostris apostolicis auribus quod Guido abbas per violentiam abstulit a Cluniaco hoc quod Berno abbas de potestate [(568) 1Kb] Gigniacensis monasterii sub censu tenendum legaverat. Quapropter monemus dilectionem vestram quatenus res omnes illas Cluniensibus restituatis. Quia vero praedictus Wido conqueritur quod Berno abbas hoc legaliter non fecit, pro eo quod terminum temporis ac personarum in illo suo testamento non posuit; nos ad [Col. 0812D] quorum dispositionem utraque loca pertinent, jubemus [(569) 1Kb] et constituimus ut, quandiu ex illis monachis, qui in Ginniaco professionem fecerunt, aut oblati sunt apud Cluniacum, aliquis vixerit, res ipsas monachi Clunienses teneant sub nostra ditione, nisi forte ipsi monachi sua sponte res ipsas dimiserint. Caeterum vobis, o fili Rodulfe, et fidelibus tuis, qui monasterio Cluniensi prodesse valeant attentius, et abbatem et congregationem vestrae dilectioni commendamus, [Col. 0813A] utque locus ille, qui sanctae nostrae sedi commissus est, sese pro amore apostolorum, mundi videlicet judicum atque paterna dilectione bene gaudeat elegisse.



XV. JOANNIS X EPISTOLA AD WENNI ARCHIEPISCOPUM HAMBURGENSEM. (Anno 914-928.) Illi pallium mittit et privilegia Hamburgensia confirmat.
[Apud Lappenberg, Hamb. Urk. I, 39.]

+ JOANNES episcopus, servus servorum Dei, dilecto confratri WENNI, venerabili archiepiscopo Hammenburgensis Ecclesiae, tibi tuisque successoribus in perpetuum.

[Col. 0813B] Convenit apostolico moderamini pia religione pollentibus benevola compassione succurrere, et poscentium animis alacri devotione impertiri assensum. [Col. 0814A] Ex hoc enim lucri potissimum praemium apud Deum proculdubio promeremur, dum venerabilia loca opportune ordinata ad meliorem fuerint per nos statum perducta. Igitur, quia postulasti a nobis quatenus archiepiscopatum Hammaburgensem totum in integrum tibi tuisque successoribus confirmaremus, sicut a beato Gregorio, Nicolao et aliis praedecessoribus nostris decretum est, inclinati precibus tuis, pallium tibi ex more transmittimus, et quaecunque ab eis Ecclesiae tuae et antecessoribus tuis data sunt et privilegiis confirmata, nos apostolica auctoritate tibi concedimus et nostro privilegio confirmamus, scilicet omnia quae generaliter atque specialiter ad eumdem praefatum archiepiscopatum pertinent, quaeque tui antecessores . . . Jesu Christo.

[Col. 0814B] Data IV Kalendas Novembris per manus Leonis, sanctae Romanae sedis cancellarii. Anno domini Joannis papae primo, indictione 9.




ANNO DOMINI DCCCCXXXIX.
LEO PAPA VI.




[Col. 0813]
NOTITIA HISTORICA.

Leo, Christophori primicerii filius, hujus nominis sextus, factus est pontifex circa finem anni 928, tempore Constantini imperatoris. Sequenti anno in carcerem detrusus, post sex menses et dies 5 (al. 15) mortuus est, ut testantur versus Frodoardi de Pontif. Rom., apud Mabill. Actorum saec. III, p. II, p. 607.


Pro quo (Joanne) celsa Petri sextus Leo regmina sumens
Mensibus haec septem servat quinisque diebus
Praedecessorumque petit consortia vatum.




[Col. 0813]
LEONIS PAPAE VI EPISTOLA AD EPISCOPOS DALMATIAE. (Anno 928, 29.) Forminum Jaderensem et Gregorium Nonensem caeterosque Dalmatiae episcopos hortatur ut Joanni archiepiscopo Spalatino, pallium adepto, pareant. Jubet finibus suis quemque episcopum, nominatimque Absorensem, Arbensem, Ragusanum, contentum esse, Gregoriumque Croatorum episcopum in administranda ecclesia Scardonitana acquiescere.
(Apud Ughelli, Italia sacra, tom. V, pag. 1421.)

[Col. 0813C] LEO episcopus, servus servorum Dei, FORMINO sanctae Aderensis Ecclesiae episcopo, et GREGORIO sanctae Nonensis Ecclesiae episcopo, omnibusque episcopis per Dalmatiam commorantibus, etc.

Quia gratiosa Dei omnipotentis misericordia vos in [Col. 0814C] episcopali infula constituit, dignum est ut vestro metropolitano sanctae Spalatensis Ecclesiae archiepiscopo summam reverentiam exhibere delectemini, quatenus per ordinem et per normam justitiae gradientes, securi et intrepidi valeatis ad divinam contemplationem [Col. 0815A] pervenire. Nam quid deterius esse cernitur quam episcopum proprio metropolitano inobedientem esse, cum scriptum sit in Africano concilio: nihil episcopum praeter conscientiam proprii metropolitani aliquid agere debere. Et si ita est, cum scimus quia ita est, ut nullus episcopus debeat proprium suum metropolitanum ignorare, cur vos Dalmatiarum episcopi contemptores, et quasi per latrocinium alienas parochias diripientes usurpatis vobis profanum nomen, quod ab antiquis Patribus vobis ereptum esse cernitur? Unde monemus ut omnes episcopi in propriis limitibus sint contenti; Forminumque monemus ita suam parochiam retinere, quemadmodum in antiquis temporibus mansit. Similiter Absarensis Ecclesiae episcopus, et Arbitorius, atque Rogutitanus, [Col. 0815B] et Spalatensis archiepiscopus in Croatorum terra volumus ut propriam suam parochialem retineant, [Col. 0816A] quemadmodum antiquitus Salonitana Ecclesia retinebat; quia non potest parochia infra muros civitatis, sed per longinqua spatia terrarum in plebibus ex villis, et curtis, et ecclesiis, ut in populo antiquitus determinato. Gregorium vero, qui probitate temporis in Croatorum terra episcopus effectus est, praecipimus in sola Scardonitana Ecclesia tantummodo ministrare. Alienas parochias ei praecipimus nullo modo amplius usurpare, quia si fecerit, sine dubio a nostro pontificio excommunicatus manebit. Pallium vero et usum pallii Joanni sanctae Spalatensis Ecclesiae archiepiscopo, sicut antiqua consuetudo fuit, commisimus. Cui volumus ut tota mente obediatis, eumque ut verum patrem ametis, quia nunc Dei gratia subditos illuxerat cum suis praepositis curam obedientiae [Col. 0816B] exhibere delectentur.




ANNO DOMINI DCCCXXX.
HUCBALDUS MONACHUS S. AMANDI.




[Col. 0815]
NOTITIA HISTORICA ET BIBLIOGRAPHICA.
Gallice adornata in Historia litteraria Galliae (tom. VI).



§ I.---Histoire de la vie d'Hucbald.
[Col. 0815C]

Hucbald ou Hucbold est regardé, après Remi d'Auxerre, comme le plus célèbre docteur qu'ait eu la France à la fin du IXe siècle et les premières années du suivant. Il était neveu par sa mère de Milon, dont nous avons donné l'histoire, et embrassa comme lui, la profession monastique à l'abbaye d'Elnone, ou Saint-Amand, au diocèse de Tournai (Trit. Chr. Hir. t. I, pag. 33; Mab. An. l. XXXVII, n. 35). Quelques écrivains (Boll. 16 jun., p. 34) ont avancé qu'il s'était d'abord rendu moine à Saint-Bertin, avant que de l'être de Saint-Amand; mais cette opinion est destituée de toutes preuves et ne peut se soutenir. Avec un grand fonds de génie, du goût et de l'ardeur pour les sciences, Hucbald les étudia sous Milon, modérateur de l'école du monastère; et il arriva dans la suite que le neveu surpassa l'oncle en toutes sortes de belles connaissances. (Mart. am. Coll. t. I, p. 266; Mab. ib.).

[Col. 0815D] On prétend sans le prouver (Boll. ib; Mab. ib., l. XXXIX, n. 81), qu'Hucbald s'étant brouillé avec son maître à l'occasion d'un office à l'honneur de saint André, fut obligé de sortir de Saint-Amand, et se retira à Nevers: que là il ouvrit une école, et que l'évêque du lieu l'ayant goûté, lui donna de grandes marques d'estime et de confiance. Qu'enfin ce prélat lui permit à la mort d'enlever le corps de saint Cyr, martyr, et de le transporter en son monastère.

Ce qu'il y a de certain, c'est qu'Hucbald passa de Saint-Amand à Saint-Germain d'Auxerre, où il perfectionna [Col. 0816C] ses études sous le pieux et savant Heiric, en la compagnie du docte Remi, et autres condisciples de mérite. On a vu ailleurs combien étaient alors célèbres ces deux écoles. Avec de tels secours, Hucbald devint un des plus grands hommes de lettres de son temps. Il acquit non-seulement un riche trésor de latinité, mais encore toutes les connaissances de la philosophie et des autres beaux-arts: Peritia liberalium artium ita insignis, dit de lui Sigebert de Gemblou, ut philosophis conferretur. Oui, assure Ademar de Chabanois, plus ancien que Sigebert, Hucbald et Remi héritèrent de toute la science qu'on admirait en la personne d'Heiric leur maître. Hucbald se distingua surtout par son habileté dans la musique, mais il ne fit pas moins de progrès dans la théologie que dans les lettres humaines; et presque tous ceux qui relèvent son érudition profane, rehaussent également son grand fonds de littérature sacrée (Mab. Act. B. t. VII, p. 325, n. 3; Mart. ib., [Col. 0816D] p. 265, 266; Sigeb. scri. c. 107; Trit. ibid. scri. c. 284).

A toutes ces grandes qualités, Hucbald en joignait encore d'autres, fort propres à soutenir dignement le caractère du sacerdoce dont il était revêtu (Mab. ib. t. II, p. 938, 939). Ceux qui l'ont mieux connu (Mart. ib.), remarquaient en lui toute la gravité des anciens; une probité la plus parfaite; une prudence et une sagesse consommées, qui le rendaient l'objet de l'admiration de toutes les provinces des Gaules, où il brillait comme une lampe lumineuse, et qui [Col. 0817A] faisaient qu'on estimait heureuse la France de se voir illustrée d'un tel docteur; enfin une modestie et une humilité qui allaient de pair avec sa profonde sagesse et son grand savoir.

Tel était Hucbald (Boll. ib. p. 36; Mab. ib. t. V, pr. n. 196 an. l. XXXVII, n. 35), lorsqu'il succéda à son oncle dans la direction de l'école de Saint-Amand, peut-être même avant la mort de Milon, qui arriva en 872. Cette école ne fut pas alors moins florissante qu'elle l'avait été auparavant. Hucbald y ayant formé des disciples capables de le remplacer (Mart. Anec. t. III, p. 530, 532; Mab. An. l. XXXVIII n. 68, l. XXXIX n. 60), alla à Saint-Bertin exercer le même emploi. Rodulfe, abbé de la Maison, qui n'avait qu'une médiocre teinture des sciences, fut bien aise d'avoir près de lui un aussi habile homme, pour s'en instruire plus à fond. Il le demanda à cet effet, et l'obtint dès 883. Quoique déjà âgé, il prit des leçons d'Hucbald, et par reconnaissance, il lui donna une [Col. 0817B] terrae considérable en Vermandois. Mais Hucbald, qui n'avait pas moins à coeur l'amour de la pauvreté que les autres vertus, ne souffrit la libéralité de son disciple, que pour avoir lui-même occasion d'en faire une autre, en cédant la terre aux moines de Saint-Bertin. L'usage de cette sorte de présents de disciples à maîtres, et la liberté qu' avaient les maîtres d'en disposer en faveur de qui bon leur semblait, étaient alors assez ordinaires parmi les moines (Mab. Act. B. t. II, p. 710, n. 5).

Foulques, archevêque de Reims, ayant formé le dessein de rétablir les deux anciennes écoles de son église, jeta aussi les yeux sur Hucbald, pour l'aider à l'exécuter (Flod. l. IV, c. 9; Mab. ib. t. VII, p. 325, 327, An. l. XXXIX, n. 81). Il l'appela à Reims avec Remi d'Auxerre vers 893; et ces deux grands hommes se trouvèrent ainsi collègues, après avoir été condisciples. Le renouvellement des études qui se fit par leur ministère dans ces écoles, y entretint l'amour des lettres, et y multiplia les savants pendant [Col. 0817C] tout le cours de ce Xe siècle. On a dit ailleurs combien furent alors florissantes ces écoles. La gloire qu'elles acquirent est originairement due à nos deux professeurs. Hucbald en particulier y fut dans un crédit égal à sa réputation. C'est ce que nous apprenons d'un diplôme que l'archevêque Foulques, chancelier du royaume, obtint du roi Charles le Simple. A la fin de ce diplôme, qui est daté de Reims l'an 899, on lit qu'il fut accordé à la prière d'Hucbald: Impetratum est mediante Hucbaldo monacho (Mart. am. Coll. t. I, p. 250).

Il y a toute apparence qu'après la mort de ce prélat, qui arriva au mois de Juin de l'année suivante, Hucbald retourna se concentrer dans la solitude de Saint-Amand. On lit effectivement dans le cartulaire de cette abbaye deux cartes de l'an 905, souscrites d'un Hucbald en qualité de notaire, c'est-à-dire sans doute, chancelier de la Maison; et il n'y a point de raison pour distinguer cet Hucbald de celui qui fait [Col. 0817D] le sujet de cet article (Mab. An. l. XLI, n. 29). La vie de sainte Rictrude qu'il y composa en 907, au milieu des agitations presque continuelles où le jetait la crainte des barbares, et d'autres ouvrages qui la suivirent, font juger que la principale occupation d'Hucbald fut l'étude et le soin d'écrire pour la posterité (Act. t. II, p. 938, 939). Il vécut jusqu'à l'âge d'environ 90 ans, et mourut le vingtième de Juin, qui était un Dimanche (Boll. ib. p. 35, n. 6). Mais les écrivains anciens et modernes sont partagés sur l'année de sa mort. Un chroniqueur de Saint-Amand (Mart. Anec. t. III, p. 1395; Alb. Chr. p. 268) la place dès 929. Sigebert, suivi d'Albéric de Troisfontaines, la met deux ans plus tard en 931. Jean d'Ipres (Mart. ib. p. 547; Mab. An. l. XLIII, n. 32), que Dom Mabillon paraît avoir préféré aux autres, la renvoie encore à l'année suivante 932. Néanmoins le plus grand nombre des auteurs qui en ont parlé, la fixent à l'an 930, et il faut avouer que leur opinion [Col. 0818A] est la mieux fondée, en ce que cette année-là le vingtième de Juin tombait réellement au Dimanche (Boll. ib. p. 36). Hucbald fut enterré à Saint-Amand, dans l'église de Saint-Pierre, et mis dans le même tombeau que Milon son oncle.

Hucbald était lié avec la plupart des gens de lettres de son temps. On a vu qu'Odilon de Saint-Médard l'avait choisi pour censeur de ses écrits, comme Hucbald en usait lui-même envers Odilon (Mart. am. Coll. ib. p. 265, 266). Nous avons deux lettres, l'une de ce dernier écrivain, l'autre de Pierre, archidiacre de l'église de Cambrai, toutes remplies des éloges de notre auteur. Frodoard, qui avait étudié sous ses disciples, loue en lui son profond savoir, surtout dans les parties les plus épineuses de la philosophie (Flod. l. IV, c. 9). On a déjà rapporté quelques autres traits des louanges que lui donnent Adémar de Chabanois et Sigebert de Gemblou. Trithème et les autres modernes qui sont venus depuis, ne font pas moins de cas de son mérite et de son érudition. Ces [Col. 0818B] derniers reconnaissent particulièrement en lui un auteur qui avait le talent d'écrire avec jugement et une certaine politesse qui n'était pas commune en son siècle.

Il ne faut pas au reste confondre Hucbald de Saint-Amand, ni avec Hucbald, moine d'Orbais, célèbre comme lui dans les écrits de Frodoard, ni avec Hucbold, clerc de l'église de Liége, qui enseignait encore à Paris à la fin de ce siècle, ainsi qu'on l'a montré ailleurs (Chr. An. 937).



§ II.---Ecrits d'Hucbald.

Il est peu d'auteurs qui aient travaillé plus longtemps qu'Hucbald à enrichir la république des lettres. Il paraît en effet qu'il y a employé plus de soixante-cinq ans, ce qui est rare en tous les siècles. On en a les premières preuves dans la durée de sa vie; et l'on en aura les autres dans ce qui va suivre. Entre les écrits de sa façon qu'il a laissés à la postérité, [Col. 0818C] l'on compte:

1o Un poëme à la louange des chauves, en vers héroïques, marqué par Sigebert, et beaucoup loué par Trithème (Sigeb. scri. c. 107; Trit. Chr. Hir., t. I, p. 33; Scri. c. 284). Le texte du premier de ces deux bibliographes a trompé grand nombre d'écrivains, qui ont supposé, d'après lui, que ce poëme contient trois cents vers. Il n'y en a cependant que cent trente-six, divisés en douze petits chapitres, sans y comprendre l'exorde et la conclusion. L'on a fait observer ailleurs la singularité de cette pièce, en ce que le poëte a affecté de n'y faire entrer que des mots qui commencent par un c. Affectation qui lui a coûté un travail dont on est encore à reconnaître l'utilité. Le premier vers de la préface est conçu en ces termes, et se trouve répété à la tête de chaque chapitre et de la conclusion:

Carmina clarisonae calvis cantate Camenae.

[Col. 0818D] Ce poëme porte le titre d'églogue, tant dans les manuscrits que les imprimés. Hucbald l'entreprit en faveur de Charles-le-Chauve, à qui il l'adresse avec le titre d'empereur. Ce fut donc en 876 qu'il y mit la dernière main. (Angl. Bib. ms. t. II, p. 189; Barth. adv. l. XLVI. c. 22). Ademar de Chabanois et un ancien poëte de Saint-Amand en ont pris occasion de donner à l'auteur le surnom de Chauve (Mab. Act. B. t. VII, p. 325, n. 3). Il est aisé de préjuger qu'une pièce de cette nature, où règne une contrainte perpetuelle, ne peut avoir ni agrément ni beauté, et n'est considérable que par sa singularité sans exemple. On n'a pas laissé de la mettre souvent sous la presse. Il y en eut deux éditions faites à Bâle en 1516 et 1546. Mais le texte du poëte n'y est pas entier. Valère André en marque une autre édition de Louvain chez Jérôme Wallaeus, sans nous en apprendre la date. En 1619 on fit passer ce poëme d'Hucbald dans l'amphitheatrum sapientiae Socraticae, qui parut à [Col. 0819A] Hanaw, en deux tomes in-fol. (Andr. Bib. Belg. p. 395; Wion, Lig. Vit. part. I, t. II, p. 427; Bib. barb. t. I, p. 37, 553.)

Gaspard Barthius l'inséra depuis dans ses Adversaria, oû il est accompagné de quelques courtes notes. (Bart. ib. p. 2175-2173.) Ce Critique parle d'une autre édition du même poëme, qui avait précédé la sienne de cent soixante ans. Il faut par conséquent qu'elle soit de l'an 1463, puisqu'il en parlait avant l'année 1624, qui est la date de l'édition de ses Adversaria.

2o Il y a d'Hucbald un autre petit poëme en vers élégiaques, adressé encore à l'empereur Charles le Chauve, pour le prier d'agréer le poëme sur la sobriété, que Milon avait laissé à sa mort, et qu'il avait dessein de dédier à ce prince. Milon n'ayant pu le lui envoyer, quoiqu'il l'eût fini et orné de l'épître dédicatoire, Hucbald l'exécuta la même année, qu'il présenta au même empereur son poëme sur les [Col. 0819B] Chauves. (Mart. Anec. t. I, p. 45, 46.)

3o On croit que la petite épitaphe de Milon en cinq vers héroïques, que nous avons rapportée en son lieu, est de la façon d'Hucbald. (Mab. An. l. XXXVII, n. 35.)

4o Ce qui occupa le plus ordinairement notre auteur dans ses travaux littéraires, fut d'écrire l'histoire de plusieurs saints, et de composer des hymnes et des offices en leur honneur. Si son voyage à Nevers est aussi réel qu'on le suppose, il faut mettre entre ses premiers écrits en ce genre, ce qu'il fit sur sainte Cilinie, mère de saint Remi, évêque de Reims. Son ouvrage est en vers; mais les agiographes ne conviennent pas autrement de sa nature. Meyer, dans ses Annales de Flandres sur l'an 930, nous le donne pour un poëme. Les successeurs de Bollandus disent simplement qu'Hucbald se trouvant à Nevers, où l'on croit qu'il était peu après l'an 860, y composa des chants, c'est-à-dire apparemment des hymnes, ou des répons sur sainte Cilinie, à la persuasion de l'évêque du lieu. (Boll. 16 jun. p. 34, n. 2). Dom [Col. 0819C] Mabillon dit davantage, et prétend qu'y ayant trouvé sa vie, il la mit en vers (Mab. ib. l. XXXIX, n. 81). M. Baillet semble aller encore plus loin, et supposer qu'Hucbald est le propre auteur de cette vie en vers, qui, selon lui, ne vaut pas ce que nous apprend de cette sainte l'histoire de saint Remi son fils. (Bail. 21 oct. lab. cr. n. 4). Il y a lieu d'espérer que les savants Bollandistes, qui n'en ont parlé que par occasion, nous donneront à ce sujet tous les éclaircissements nécessaires, lorsqu'ils en seront au vingt-unième de leur mois d'octobre.

5o L'histoire du martyre de saint Cyr et de sainte Julite suivit de près l'ouvrage précédent; puisque ce fut à l'occasion de leurs reliques, qu'Hucbald, comme on le suppose encore, porta de Nevers à Saint-Amand, qu'il entreprit de l'écrire. L'auteur au défaut d'autres monuments, tira sa matière des actes apocryphes de ces saints martyrs: ce qui fait regarder son écrit comme une pièce de nulle autorité, quoiqu'il ait apporté [Col. 0819D] ses soins pour en exclure les fables qui se lisent dans son original. (Boll. ib. p. 18, 19, n. 8-10.) Son ouvrage, tout défectueux qu'il est, n'a pas laissé de servir de modèle à Philippe Harveng, abbé de Bonne-Espérance, qui n'a fait proprement que'le copier, et en changer le style, dans ce qu'il a écrit sur les mêmes saints martyrs. Mombrice (p. 21, n. 18) est le seul qui jusqu'ici ait imprimé le texte de notre auteur.

6o Lorsqu'Hucbald enseignait à Reims, il composa, à la prière des moines de saint Thierri, un office de la nuit en l'honneur de ce saint, et le nota pour être chanté à la solennité de sa fête (Mab. An. l. XXXIX, n. 81.) Les répons y étaient assortis aux antiennes, et le tout tiré de la Vie du saint. On nous a conservé deux hymnes qui faisaient partie de cet office, avec la lettre qu'Hucbald écrivit à cette occasion. Dom Mabillon avait déjà publié ces trois pièces (p. 691, 692, Boll. 1 jul., p. 81, 82), lorsque les continuateurs [Col. 0820A] de Bollandus les ont fait imprimer à leur tour, au premier jour de juillet. On n'y découvre rien digne de remarque, sinon de grands traits de piété. Comme l'auteur avait demandé des prières pour toute reconnaissance de son travail, il a porté son attention à marquer à la fin de sa lettre, celles qu'il désirait qu'on fit pour lui pendant sa vie et après sa mort.

7o La Vie de sainte Rictrude, première abbesse de Marchiennes, ayant péri dans les ravages des Normands, les religieuses de ce monastère engagèrent Hucbald à en écrire une nouvelle (Mab. Act. B. t. II, p. 938, 939). Elles lui fournirent à cet effet tout ce qu'elles purent déterrer de mémoires sur l'histoire de la sainte, et Hucbald de son côté s'adressa à des personnes instruites et dignes de foi, pour recueillir ce qu'on en savait par tradition. Avec ces secours il mit la main à l'ouvrage, et l'envoya, sitôt qu'il fut fini, à Etienne, évêque de Liège, avec prière de le revoir et d'y faire ses corrections. C'est ce qui a fait [Col. 0820B] croire au chroniqueur de Marchiennes (Mart. ib. t. III, p. 1395) qu'Hucbald l'avait entrepris aux instances de ce prélat. Etienne n'y trouva rien à corriger. Seulement il voulut que l'auteur y mît son nom, ce qu'il n'avait pas fait par modestie; et qu'il y marquât l'année à laquelle il y avait travaille (Mab. ib.) Sage précaution qu'il serait à souhaiter que tous les écrivains eussent prise. Nous serions délivrés par là de beaucoup d'embarras, et plus en état d'apprécier leurs ouvrages.

Hucbald, sensible à l'avis d'Etienne, nous a appris qu'il finit son écrit en 907. Il y avait alors, non deux cent dix-neuf, comme le supputent M. Baillet et le P. le Long (Bail. 12 mai, tab. cr. n. 5, Le Long; lib. fr. p. 286, 1), mais seulement deux cent dix ans que sainte Rictrude n'était plus au monde. L'auteur n'a pas laissé de réussir à nous donner une histoire qui a mérité les louanges de Baronius et des autres critiques suivants, tant pour sa sincérité et sa fidélité, que pour la manière naturelle avec laquelle les choses [Col. 0820C] y sont rapportées. Elle n'est pas au reste sans défaut, surtout en ce qui concerne la chronologie. Ces fautes, il est vrai, pourraient aussi bien venir de la part des copistes, que de celle de l'auteur original.

Quelques-uns des éditeurs (Boll. 12 mai, p. 79, n. 1) observent en effet que la plupart des dates marquées dans les imprimés, ne se lisent pas dans tous les manuscrits. Hucbald adopte dans son écrit l'opinion commune de nos historiens des VIIIe et IXe siècles, touchant l'origine des Français, qu'ils font descendre des Troyens (Mab. ib. p. 939, c. I).

Surius paraît être le premier qui l'a mis au grand jour; mais en lui faisant l'injure d'en changer le style, sous le faux prétexte qu'il était obscur et trop simple (Sur 12. mai, p. 230-238). Dom Mabillon, qui l'a publié après Surius, lui a rendu sa première intégrité, au moyen d'un ancien manuscrit de l'abbaye de Marchiennes (Mab. ib. p. 937-950). Les successeurs de Bollandus (Boll. ib. p. 79, 89) en ont encore donné [Col. 0820D] une autre édition, revue sur la précédente, et collationnée à plusieurs autres manuscrits. L'une et l'autre édition est fort estimable, tant pour l'exactitude du texte, que pour les savantes observations dont il est illustré. Jean, moine de Saint-Amand au XIe siècle, jugea cet écrit assez intéressant, pour qu'il se donnàt la peine de la mettre en vers (Mab. ib. p. 937, n. I.)

8o Nous avons déjà annoncé à la page 638 de notre troisième volume, qu'Hucbald avait travaillé sur l'histoire de sainte Aldegonde, abbesse de Maubeuge, morte en 684. C'est ce qu'il paraît avoir exécuté vers le même temps, ou peu après qu'il eut fini la Vie de sainte Rictrude. Il n'eut point le même motif d'entreprendre celle dont il est maintenant question, puisqu'il y avait dès lors deux légendes de cette sainte; l'une par un auteur contemporain, l'autre qui avait été faite un siècle, ou un siècle et demi après. Tout ce qu'on peut conjecturer de plus vraisemblable à ce sujet, c'est que la grande réputation [Col. 0821A] où était Hucbald, fit espérer (Sur. 13 nov. p. 300) aux réligieuses de Maubeuge qu'il réussirait mieux que les deux écrivains précédents, à écrire l'histoire de leur sainte fondatrice. Dans cette espérance, elles l'engagèrent à s'y prêter. Cependant ce qu'il y a de meilleur dans l'ouvrage d'Hucbald est tiré de celui du premier auteur. Il n'a proprement fait que donner un nouveau tour, et quelquefois un nouvel ordre à ce qu'il en a emprunté, sans néanmoins nommer ou indiquer la source où il a puisé les faits qu'il rapporte. A la tête se lit une épître dédicatoire aux religieuses qui avaient eu recours à sa plume. Il y recommande fort d'observer la division des chapitres qu'il y a établie, au cas qu'on multiplie les exemplaires de son ouvrage. Il n'y a point mis son nom, comme à l'histoire de sainte Rictrude; mais les éditeurs ne doutent point qu'il ne lui appartienne. (Ib. Boll. 30 jan., p. 1035, n. 5.)

Surius ne l'ayant pas encore déterré, lorsqu'il imprimait son mois de Janvier, où il devait trouver sa [Col. 0821B] place, sainte Aldegonde étant morte le trentième de ce mois, il l'a mis au treizième de novembre, jour auquel on célèbre une de ses translations (Sur. ib. p. 300-309.) Mais on a eu soin dans les éditions postérieures de le placer au jour de sa mort. C'est au meme jour que Bollandus l'a réimprimé (Boll. ib. p. 1040-1047.), à la suite de ce qu'ont fait sur le même sujet les deux premiers historiens de la sainte. Dom Mabillon n'a pas cru devoir lui faire le même honneur, et s'est borné à en rapporter quelques endroits dans ses notes sur le plus ancien écrivain, qu'il s'est contenté de publier. Bollandus (p. 1047-1050) a joint à l'ouvrage d'Hucbald celui d'un moine de saint Guilain sur la même sainte abbesse. Mais cet écrit qui n'est que du XIe siècle, ne nous apprend rien qui ne se trouve dans les trois autres, qui avaient traité le même sujet avant lui. La notice qu'on donne ici de cette pièce, doit suffire; et l'on n'y reviendra pas dans la suite.

[Col. 0821C] 9o L'écrit d'Hucbald qui a reçu le plus d'éloges, et qui en mérite davantage, est la Vie de saint Lebuin ou Libwin, prêtre anglais et apôtre du pays d'Ower-Issel, mort en 776. M. Baillet suppose (Bail. 12 nov. tab. cr., n. 8) que l'auteur l'écrivit à l'occasion de la translation des reliques du Saint, faites par Baldric, evêque d'Utrecht. Hucbald cependant n'en dit pas un seul mot, et ne parle point d'autre translation que de celle qu'en fit saint Ludger, plus d'un siècle avant Baldrie (Sur. 12 nov. p. 285-286). C'est par là qu'il finit son ouvrage. On sait néanmoins d'ailleurs, qu'il le dédia à ce dernier prélat (p. 277), qui succéda en 918 a saint Rodbod. De sorte qu'il y avait au moins cent quarante-deux ans que saint Lebuin était mort, lorsqu'Hucbald entreprit de composer sa Vie. Il ne nous apprend point d'où il a tiré les événements qu'il y a fait entrer. Mais la manière dont ils sont rapportés avec leurs circonstances, fait juger qu'ont lui avait fourni de bons mémoires.

[Col. 0821D] Sitôt qu'il eut mis la dernière main à son ouvrage, il le communiqua à Pierre, archidiacre de l'eglise de Cambrai, et à Odilon, moine de Saint-Médard à Soissons. (Mart. am. Coll. t. I, p. 265, 266). L'un et l'autre qui se mêlaient de littérature, lui écrivirent à ce sujet chacun une lettre, où ils rehaussent à l'envi le mérite de l'auteur, et le prix de son travail. Il n'y a rien autre chose, que nous sachions de cet archidiacre; mais, pour Odilon, on a vu à son article qu'il a laissé divers autres écrits de sa façon. Un nommé Judion (p. 267, 268), qui se donne pour disciple d'Hucbald, étant tombé sur son histoire de saint Lebuin, en fit aussi l'éloge en un poëme de trente-six vers élégiaques, adressé à l'évêque Baldric. Il y a ajouté à la fin une prière à Dieu, en une espèespèce de vers ïambiques dimètres, qui font voir, aussi bien que les précédents, que Judion n'était rien moins que bon poëte. Trithème faisait tant de cas de la Vie de saint Libwin par Hucbald, qu'il l'a nommee [Col. 0822A] preférablement à tous les autres ouvrages en ce genre, qu'il attribue à cet écrivain (Trit. scri. c. 284. Chr. Hir. t. I, p. 33).

Les critiques modernes n'en ont pas porté un jugement moins avantageux. On y découvre, selon M. l'abbé le Beuf, un style superieur et un latin assez pur et coulant (Le Beuf, t. II, p. 62). Hucbald y a évité de donner dans des rimes, ou consonnances en construisant ses phrases: défaut où tombèrent quelques mauvais auteurs ses contemporains. Il a même su y placer grand nombre de passages de l'Ecriture avec tant d'art, que, bien loin d'affaiblir sa diction, ils en font un ornement. Dès que l'ouvrage sortit des mains de son auteur (Mart. ib. p. 266), Odilon y remarqua les mêmes beautés: une latinité peu commune alors, un jugement accompagné des grâces du discours, une méthode et un arrangement qui montraient qu'Hucbald possédait toutes les parties de la philosophie. Prudenter, dit-il, ornateque compositum omnis philosophiae partibus undique roboratum. [Col. 0822B] Cette vie est imprimée dans le recueil de Surius, qui en a respecté le style (Sur. ib. p. 277-286).

10o Les laborieux continuateurs de Bollandus (Boll. I. aug. p. 73, 74) ayant déterré un écrit sous le nom d'Hucbald, et le titre d'exhortation, en ont publié une partie, pour servir à l'histoire de saint Jonat ou Jonas, premier abbé de Marchiennes, dont il y est parlé. A la suite de cette exhortation (p. 74, 75), vient l'histoire de l'élévation du corps de ce saint par le même auteur, qui l'a divisée en neuf courtes leçons. Les éditeurs y ont retenu la même division, en imprimant cette pièce avec la précédente.

11o Plusieurs bibliographes comptent aussi entre les écrits d'Hucbald, une Vie de sainte Madelberte, abbesse de Maubeuge, qui se conservait manuscrite dans la bibliothèque de saint Guilain, au temps de Valère André (Andr. Bib. belg. p. 395. Oud. Scri. t. II, p. 418).

[Col. 0822C] 12o On lui attribue encore une vie de sainte Brigide, que Sanderus avait vue manuscrite à l'abbaye de Saint-Amand (Ibid. Cave, p. 495. 2).

13o Dom Martène (Mart. in reg. S. B. pr.) assure qu'il se trouve manuscrit dans la même bibliothèque un commentaire sur la règle de saint Benoît, qui appartient à notre auteur. Dom Calmet atteste la même chose, et rapporte le titre de l'ouvrage qui annonce que c'est un tissu de sentences choisies des saints Pères: Liber ex dictis sanctorum Patrum defloratus super regulam sancti Benedicti (Cal. in. reg. S. B. t. I, p. 74).

14o Hucbald écrivit aussi sur la musique, dont il avait fait une étude particulière. Sigebert nous donnant une notice de son ouvrage sur cette matière (Sigeb. ib.), dit qu'il y avait placé les lettres de l'alphabet sur les différentes touches du monocorde, avec tant d'art, que chacun pouvait par ce moyen, sans le secours d'aucun maître, apprendre un air [Col. 0822D] qui lui était inconnu.

15o Il existe un autre petit traité de notre écrivain, sur la même faculté de littérature, qui se trouve entre les manuscrits de la bibliothèque du roi sous ce titre: Enchiridion Uchubaldi Francigenae (Le Beuf, t. II, p. 98, 99). L'écriture de ce manuel est du Xe siècle. On y voit que l'auteur inventa des signes indépendants des lignes et des lettres, pour marquer chacun des sons de l'octave. Il y donne une table de leur valeur, appliquée à l'hymne des martyrs: Sanctorum meritis. Cette table, qui peut fort bien être de la main de l'auteur, est accompagnée d'une savante explication de l'organisation du chant, qui le représente comme un contrepoint grave, qu'on ne faisait guère sentir qu'aux endroits des distinctions, ainsi nommées alors, c'est-à-dire, des repos du chant.

16o Sigebert et Trithème attestent qu'Huebald fit aussi usage de la connaissance qu'il avait de la [Col. 0823A] musique, pour composer et noter des offices en l'honneur de plusieurs saints (Sigeb. ib. Trit. Chr. Hir. ib.). On a déjà parlé de celui qu'il fit pour saint Thierri. Trithème en marque un autre nommément, qui était en l'honneur du saint Roi David. Molanus prétend qu'il entreprit et exécuta la même chose en faveur de sainte Cilinie (Andr. ib.); et ce qu'en disent les successeurs de Bollandus paraît le confirmer (Boll. 16 jun. p. 34, n. 2). De sorte que notre auteur aurait mis en vers la vie de cette Sainte, et composé un office pour le jour de sa fête. On crut pendant un temps (Mart. am. Coll. t. IV, p. 858) que l'office de la Sainte-Trinité, dont nous avons fait mention à l'article d'Etienne, évêque de Liége, était aussi de la façon d'Hucbald. Mais on fut convaincu dans la suite, qu'il appartient à ce prélat, par la découverte du testament de Riquier, son successeur, où il lui [Col. 0824A] est expressément attribué.

17o Trithème compte aussi entre les ouvrages d'Hucbald, un recueil de lettres à diverses personnes (Trit. Scri. ib.). Mais comme il ne témoigne point l'avoir vu, et que nous n'avons point d'autre garant de ce fait, on peut légitimement en douter.

18o Rosweide a voulu transporter à Hucbald l'honneur d'avoir écrit la légende de sainte Eusebie, abbesse d'Amay, qu'on a en vers et en prose. Mais les Bollandistes ses confrères n'ont pas jugé son opinion assez bien fondée pour l'adopter (Boll. 16 mar. p. 450, n. 1, 2). Elle ne semble effectivement appuyée que sur ce qu'on y lit presque les mêmes choses qui se trouvent dans l'histoire de sainte Rictrude. Et c'est, au contraire, ce qui doit faire conclure, que cette légende n'est point l'ouvrage d'Hucbald, qui ne se copie point de la sorte.




[Col. 0823]
NOTITIA ALTERA IN HUCBALDUM.
(Apud Fabricium, Biblioth. med. et inf. Lat.)

[Col. 0823B] HUCBALDUS, Hugbaldus, Hubaldus, Huabaldus, monachus S. Amandi Elnonensis in Hannonia ad fluvium Elnonem in dioecesi Tornacensi ord. Bened., [(570) 1Kb] vir disciplinis sophicis nobiliter eruditus quem Fulco archiepiscopus Rhemensis Rhemos accersivit, Ecclesiamque Rhemensem per eum praeclaris illustravit doctrinis, ut testatur Flodoardus IV, 9, Hist. Ecclesiae Rhem. Scripsit, teste Sigeberto c. 107, Vitas multorum sanctorum, quod etiam confirmatur ejus epitaphio.

Vitam S. Aldegundis virginis, abbatissae et fundatricis Malbodiensis in Hannonia post Surium 30 Junuar. exhibent emendatiorem Mabillonius saec II Benedictin., pag. 710, et Acta Sanctorum tom. II Januar., pag, 1040-1047. Vitam S. Lebuini, patroni Daventriae, ad Albricum sive Baldricum episcopum Ultrajectensem, idem Surius 12 Novembr. et Vitam S. Rictrudis abbatissae Marchianensis in Gallo Flandria, ad Stephanum episcopum Cameracensem (non Eboracensem, ut Voss. pag. 324), Surius ad [Col. 0823C] 12 Maii, et Acta sanctorum tom III Maii, pag. 81-89, et Mabillonius saec. II Benedictin. pag. 937. Scripsit idem Vitam S. Madelbertae abbatissae Malbodiensis, quae ms. legitur in coenobio S. Gisleni in Hannonia, teste Valerio Andrea, pag. 395, et Aub. Miraeo in notis ad Sigebertum; et Historiam S. Ciliniae, matris B. Remigii, Francorum apostoli, nec non officium atque cantum de eadem. Vitam quoque S. Brigidae, ms. in monasterio Elnonensi ad S. Amandum, teste eodem Valerio et Sandero in Bibliotheca mstorum Belgii, p. 55. Ejus versus, quibus patrui ac magistri sui Milonis carmina de laude parcitatis mittit ad Carolum Calvum imp., editi ab Edmundo Martene t. I Anecdotor., p. 45 seq. Scripsit etiam, teste Sigeberto, ad eumdem imperatorem [Col. 0824B] librum trecentorum versuum (non carminum ut calami errore Caveus ad Annum 916) in laudem Calvorum, cujus omnia verba incipiunt a littera C hoc initio:

Carmina clarisonae calvis cantate Camoenae.
In editionibus Basileensibus 1516 et 1546, et Lovaniensi 1561, non sunt plures versus quam 136, sicut nec in Casparis Dornavii Amphitheatro Sapientiae Socraticae, in quo idem carmen tom. I, p. 290 seq., legitur; sed Caspar Barthius qui illud lib. XLVI Adversariorum, cap. 22, exhibet, ex charta nescio qua addidit alios versus 15. Simili studio recentior quidam scriptor Christiani Pierii nomine poema in Christum crucifixum edidit Francofurti 1576 8o, in quo vocabulorum singulorum prima C est littera. Addit Sigebertus: et quia in arte musica praepollebat, cantus multorum sanctorum dulci et regulari melodia [(571) 1Kb] composuit. Scripsit librum de Arte musica, sic contemperans chordas: monochordi, litteris alphabeti, ut possit quis per eas sine magisterio alterius [Col. 0824C] discere ignotum sibi cantum. Denique epistolas Hugbaldi ad diversos, Trithemius commemorat. * Commemoranda etiam sunt scriptoris hujus acta martyrii SS. Cyriaci et Julitae matris ejus, quae apud Mombricium leguntur; sicut etiam ecclesiasticum officium S. Theoderici pro monasterio Rhemensi, ex quo opere epistolam ab Hucbaldo praemissam et hymnos duos Mabillonius in Annalibus, tom. III, pag. 641, in append. editionis Lucens. vulgavit. Denique in mss. codicibus superesse scriptoris hujus commentarium in Regulam S. Benedicti affirmat Martene, et ex eo tradunt Auctores Historiae litterariae Gallicanae, tom. VI, pag. 220. Liber ita inscribitur: Liber ex dictis SS. Patrum defloratus super Regulam S. Benedicti.



HUCBALDI MONACHI OPERUM PARS PRIMA.-HAGIOGRAPHICA.




[Col. 0825]
EPISTOLA DE SANCTO THEODERICO.
(Apud Mabill., Annal. Bened., tom. III, p. 691.)

[Col. 0825A] Dilectis in Christo patribus et fratribus congregationis almi confessoris Christi Theoderici Hucbaldus humilis, licet indignus officio sacerdos, habitu monachus, omnem felicis vitae jocunditatem.

Pia vestra religio atque ardentissima in Deum et sanctum ejus Theodericum devotio, studiique simul boni intentio nostram adiit mediocritatem, expostulans ut, ad nostrorum imitationem majorum qui in laudem Dei et sanctorum ejus mente promptissima singulis apta temporibus canora composuere modulamina, nos quoque vobis nocturnalia de memorabilibus praefati cultoris Dei et specialis patroni vestri domni Theoderici gestis cantilenae melodiis, dulcorata cum antiphonis coaptaremus responsoria, in ejus sacra festivitate canenda, quod exsequendum [Col. 0825B] tanta noster aggressus est animus alacritate, quanta vestra id fieri poscebat devotio. Et ecce, divina favente gratia, quod vestra suggessit charitas, nostrae parvitatis obedienter explevit humilitas. Sed quia, attestante voce evangelica, dignus est operarius mercede sua (Luc. VII); me humiliter expetente, et vestra bonitate favorabiliter annuente, in ejus parvissimi recompensatione servitioli spopondistis mihi cum vestrae promissione fidei acturos vos in sacris orationibus vestris memoriam mei singulis annis expleto hoc ipso officio nocturnali: nec tantum dum in hoc cursu instantis aevi videor frui sole volubili, sed multo magis cum Deo disponente contigerit praesenti me vita defungi; et addidistis [Col. 0826A] hujus in me benevolentiam exempli vos per successiones temporum, veluti pro bonae consuetudinis lege relicturos posterorum dilectioni. Promissionis ergo inter nos istius firmitas intemerata sit fidei vestrae veritas coram Deo semper aperta, qui eum promittit habitaturum in tabernaculo suo, et requiem habiturum in monte sancto suo, qui loquitur veritatem in corde suo, et qui non egit dolum in lingua sua. Et ne vobis videar pro parvis exposcere magna, sciat dilectio vestra se apud illum recepturum impensae in me charitatis praemia, qui pro minimis fideliter actis solet rependere maxima. Igitur gratifica vestrae dulcedinis sponsione et jussione accepta, ut in hoc perseverans, Deo miserante, maneat apud vos nostri memoria haec praedicta, sicut [Col. 0826B] et quae sequuntur capitula in hac adnotata sunt pagina, pro vivo psalmum De profundis, Pater noster, Capitula, Salvum fac servum tuum; Convertere, Domine, usquequo; Mitte ei, Domine, auxilium de sancto; Nihil proficiat inimicus in eo; Esto ei, Domine, turris fortitudinis; Domine, exaudi orationem meam. Deus qui justificas impium, et non vis mortem peccatoris.

Pro defuncto, psalmum De profundis. Pater noster. Requiem aeternam dona ei, Domine. Ne tradas bestiis animam confitentem tibi. Anima ejus in bonis demoretur. A porta inferi. Annue nobis, Domine, ut anima famuli tui Hucbaldi remissionem quam semper optavit, mereatur percipere peccatorum. Per Dominum, etc.




[Col. 0825]
HYMNUS DE SANCTO THEODERICO



   [Col. 0825C] Festiva Christo cantica
Nunc turma fratrum concinat,
Qui semper in sanctis suis
Mirandus et laudabilis

   Theodericum terrea,
Et carnis oblectamina,
Qui corde fecit spernere
In seque mentem figere.

   [Col. 0826C] Is ergo spernens saeculum,
Christoque sponsam conferens,
Coelestis aulae praevium
Sibi petit Remigium.

   A quo celebri dogmate
Cum doctus esset optime,
Datur pater coenobio,
Fundat poli quod nuntio.

   [Col. 0827A] Praeclarus hic in dogmate
Et actibus sublimior,
Multis parabat perviam
Arctam polorum semitam.

   Divina mox clementia
Miraculis hunc radiat,
Ut verba vitae seminans
Et sanitatem conferat.

   Nam suscitavit unicam
Theoderici filiam,
Ipsique regi postea
Lumen restaurat turbidum.

   Oremus ergo supplices,
Nos hujus ut precatibus
A vitiis Christus levet,
[Col. 0827B] Illustret et virtutibus.

   Sit laus, decus, virtus, honor
Patri, Proli, Paraclito,
Sit Trinitati gloria,
Uni Deo per saecula. Amen.

   Exsultet Domino mente serena,
Laudes ac jubilos concio nostra
[Col. 0828A] Solvens almifluis atque colendis
Festis eximii Theoderici.

   Qui tactus radiis Spiritus almi,
Dum transire videt gaudia mundi,
Sprevit clara figens lumina mentis,
Quo nos certa vocant munera Christi.

   Hic nam Remigii dogma magistri
Sectans postposuit noxia saecli:
Cui mox coenobii creditur ordo,
Quem digne coluit dogmate claro

   In quo mira nitens coelica virtus,
Infirmos varia clade levavit,
Et Regis sobolem ordine miro
Orando revocat mortis ab antro.

   Tu nos ergo ute Christe redemptor,
[Col. 0828B] Istius meritis solve precamur
Cunctis criminibus, atque beatis
Jungas agminibus lumine regni.

   Sit laus ingenito gloria Patri,
Virtus atque decus sit Genitoque
Majestas similis Paraclitoque
Unus qui Deus est tempore saecli. Amen.




[Col. 0827]
VITA SANCTAE RICTRUDIS BBATISSAE MARCIANENSIS AUCTORE HUCBALDO.
(A Surio exposita, at restituta ad cod. Marcianensem opera R. P. Simonis Guillemoti, subprioris Gisleniani; apud Mabill. Acta SS. ord. S. B., saec. II, p. 937.)





MABILLONII OBSERVATIONES PRAEVIAE.

[Col. 0827C] 1. Hucbaldus, Elnonensis monachus, variis scriptis notus, Acta S. Rictrudis, Northmannorum clade deperdita, partim ex seniorum relatione, partim ex variis schedis utcunque accepta restituit: qua de re Marcianensis chronographus ms. ita loquitur in lib. I, cap. 17: »Stephanus Leodicensis episcopus, vir grandaevus et mirae sanctitatis, ab Hucbaldo S. Amandi monacho Vitam ejus (Rictrudis) conscribi praecepit. Hic est autem episcopus qui cantum scilicet Trinitatis et Vitam B. Lamberti martyris tam devote quam eleganter composuit, et multa alia Deo inspirante locutus est, quae mater Ecclesia memoriter et in auctoritate retinuit. Qui propterea Hucbaldum ad conscribendam Vitam ejus elegit, quod esset vir litteratus, et inter monachos sana de ejus conversatione haberetur opinio: cujus dictis fidem faciunt ejus diuturna opera et conversationis tenor immunis a querela.« Porro Hucbaldus huic lucubrationi manum admovit anno 907, uti ipse in prologo diserte affirmat. Paulo post Hucbaldum eamdem [Col. 0827D] Vitam metrice edidit Joannes, monachus itidem Elnonensis, ad Stephanum monachum Gandensem, rogante, imo praecipiente, episcopo Cameracensis »Ecclesiae Erluino,« qui Erluinus in ea dignitate vixit ab anno 996 ad 1011. Verum unus instar omnium debet esse Hucbaldus, qui licet in nonnullis lapsus sit, caeteris tamen auctoritate et antiquitate praestat.

2. In antiquis Martyrologiis desideratur nomen sanctae Rictrudis viduae et abbatissae Marcianensis [Col. 0828C] coenobii; cujus de origine pauca dicenda sunt. Marcianae, seu Marcennae vulgo Marchiennes, villa quondam in Flandria ad Scarpum fluvium, inter Duacum et Audomaropolim, dioecesis Atrebatensis, nomen ac locum dedit Marcianensi, seu (ut scribunt) Marchianensi monasterio, a S. Amando constructo et ab eodem una cum S. Autberto episcopo VI Kalend. Novemb. solemniter dedicato in honorem apostolorum Petri et Pauli, cui monasterio S. Jonatus abbas primus praefectus est. Duplex eo in loco a primo conditu fuit congregatio monachorum ac sanctimonialium; illis Jonatus, his Rictrudis praeerat. Monachos illic primum, deinde paulo post, hoc est anno circa 647 virgines Deo sacras fuisse collocatas in gratiam sanctae Rictrudis dotatricis, tradit chronographus Marcianensis. Vastato a Nortmannis monasterio anno 869, sanctimoniales paulatim ad deteriora lapsae sunt, donec Balduinus comes, cognomento Barbatus, eliminatis feminis, monachos substituit (anno 1028, teste Meiero), accito Lietwino [Col. 0828D] Vedastini coenobii abbate clarissimo, qui postquam locum rexit annos novem, Alberico discipulo suo regimen Marchianense imposuit. Alberico anno 1048 mortuo, S. Poppo abbas Stabulensis, ac decurso mense Popponi Wido successit. Haec summatim ex Chronico Marchianensi, de cujus etiam auctore in notis de Translationibus S. Rictrudis inferius dicemus. Floret nunc istud monasterium monachis Benedictinis addictum, in quo claruerunt ex viris SS. Jonatus et Poppo; itemque venerabilis Amandus et [Col. 0829A] B. Hugo abbates; ex feminis S. Rictrudis, ejusque filia ac post eam abbatissa S. Clotsendis, ut mittamus [Col. 0830A] S. Maurontum et S. Eusebiam, qui eo in loco aliquandiu conversati sunt.



PROLOGUS AUCTORIS AD STEPHANUM LEODIENSEM EPISCOPUM.
[Col. 0829]

[Col. 0829A] In Christi membrorum compage sicut excellentiori, sic merito honorabiliori domino praesuli STEPHANO secundum nomen suum apostolicae reverentiae signo ab hominibus quidem coronato, sed demum ob meritorum insignia cum eis quorum vices exsequitur [Col. 0829B] a Deo coronando, HUCBALDUS omnium exiguus sacerdotum ac monachorum ejusdem, immarcescibilis vernantisque floribus virtutum optat coronae gaudium.

Clericis et sanctimonialibus congregationis Dei dilectae famulae beatae Rictrudis rogitatus apponere novum ad conscribendum gesta ipsius natorumque ejus calamum, diu multumque renisus sum, vel quia meam quantulamcunque scientiolam tantae imparem materiae noveram, vel quia tanto transacto tempore nulla certae relationis de his scripta videram vel audieram, veritus ne forte dubia pro certis vel falsa pro veris assererem. Cumque renitenti mihi quaedam historiarum exemplaria suis ostenderent concordantia [Col. 0829C] dictis, de caetero illis quorum non contemnendae videbantur personae mihi fidem facientibus, quod haec quae referebant, eadem olim tradita litteris fuerunt, sed insectatione Nortmannicae depopulationis deperierunt; postremo adjuratus tremendo Divinae majestatis nomine tandem acquievi: et si non ut debui, institi tamen ut potui, non phaleris deservire verborum, sed aedificationi consulere legentium cupiens vel audientium. Explicato vero jam opusculo cum ad recitandum, vel potius vestrae examinandum excellentiae traderetur, visum est prudentiae vestrae ex iis quae ad corroborandam uniuscujusque libri auctoritatem solent a scholasticis requiri, quaedam deesse, persona videlicet et locus cum tempore. Mihi tamen satis superque videbatur [Col. 0829D] suffecisse, si tam praeclara tantorum virorum nomina et facta et loca loquentibus scriptis supprimeretur locus et persona scriptoris, ne per eam veluti per atram nubem obnubilari viderentur astra tanti splendoris. Verum sicut placuit sanctitati vestrae, famosa vestri nominis lampade praefulgente, [Col. 0830A] nostri quoque licet tetrae illuminabuntur tenebrae et dum Stephanum Legiensem [(572) 1Kb] inclytum praesulem hujus libelli loquetur praefatio, nostrae etiam exiguae fiet personae mentio. Porro locus (ut nostis) non est mihi cujuslibet nunc ut olim celeberrimae [Col. 0830B] urbis, cum potius libenter me infimum esse gloriarer coenobitam monasterii S. Amandi egregii Christi confessoris, vestri quoque dudum praedecessoris, nisi meis exigentibus peccatis, inde tam crebro fugarer metu barbaricae insectationis. Quid autem dicam de tempore secundo quod (ut ita dictum sit) pessimum videtur fore [esse]? Libet duntaxat cum Psalmista ad Deum proclamare: »Laetati sumus pro diebus quibus nos humiliasti, annis quibus vidimus mala. Respice, Domine, in servos tuos et in opera tua (Psal. LXXXIX).« Cogimur denique Apostolum monentem audire: »Redimentes tempus quoniam dies mali sunt (Ephes. V).« Ne tamen praetergredi videar auctoritatem vestrae jussionis, [Col. 0830C] nostratum regum nominibus omissis, innotescat tempus nativitatis Christi summi regis, cujus agebatur annus nongentesimus septimus, revoluto ordine in decimo indictionis anno hujus editae scriptionis. Ad profectum Ecclesiae catholicae opto vos feliciter ad vota communia valere.


Vestra sagax votis faveat prudentia nostris,
Quae passim suavem famae diffundit odorem:
Quod cultrix veri retegat quoque nubila falsi,
Nec nostrum placido dignetur visere vultu
Hoc opus, et justo pensans examine libram
Emendet mendas, si quas malus intulit error.
Quod si lanx nullo praeponderat acta rotatu,
Imparibus neque me miscet fraus partibus ullis;
Congaudere pio justum, pater, esse labori
[Col. 0830D] Inclyte scis, dignas Domino persolvere grates
Quod sumus et sapimus, vitaque movemur in ista:
Cum potius verae spectamus [f. speramus] gaudia vitae,
Quae nobis pariter Dominus det sumere Christus
Sanctorum precibus, quorum signavimus actus.



INCIPIT VITA.
[Col. 0829]


CAPUT PRIMUM. Franci ad fidem per S. Remigium adducti.
[Col. 0829D]

Dum Francorum gentem in suis olim primoribus [Col. 0830D] de minore progressam Phrygia atque ex regali Trojanorum propagatam prosapia, diuque fanatica simulacrorum delusam dementia, ad agnitionem veritatis [Col. 0831A] divina voluisset venire gratia; quod ante tempora praedestinaverat saecularia, pene in fine temporum saeculi cum industrius rex Chlodoveus ejusdem gentis regeret sceptra, beatissimi praesulis Remigii devota perfici decrevit instantia. Qui sacratissimus pontifex, et sancta morum probitate, et admirabile signorum pollens virtute, praefatum regem, necnon et maximam ipsius exercitus partem, fidei doctrina catholicae, atque (ut ferunt) sumpto coelitus chrismate, una die ad tria circiter millia Christi baptismatis imbuit charismate. Ex illo deinceps tempore magis magisque, et sancta inter Francos religio, et super regna sibi collimitanea, seu etiam quaedam procul posita, a suis partim majoribus elaborata convaluit eorum dominatio: quam [Col. 0831B] non suorum feritate morum sunt adepti, a qua Franci putantur a quibusdam nuncupati, eo quod sit in illis velut naturalis quaedam ferocitas animi, et mores in eis sint inconditi; sed quoniam geminis magnisque erant columnis fulti, quibus totus totius Ecclesiae status videtur inniti, auctoritate videlicet sanctorum pontificum, honore ejus cujus vice funguntur praecellenti, et praepotentium virtute regum in administrandis reipublicae negotiis in omnibus sagaci; idcirco divina eos praeveniente gratia ac subsequente ad potiora passim fastigia sunt provecti. Denique »ubi quondam peccatum abundaverat, intantum Dei gratia superabundavit (Rom. V, 20),« ut sicut coelum varia stellarum decoratur pulchritudine, sic et »a Patre luminum a quo descendit [Col. 0831C] omne datum optimum et omne donum perfectum (Jac. I, 17).« Francorum terra multiplici perfectorum sanctorum tam indigenarum quam et ab exteris regionibus advenientium utriusque sexus et omnis ordinis illustraretur claritate.



CAPUT II. Rictrudis parentes nobiles.

De quorum sacrosancto refulsit collegio velut quoddam sidus splendore admodum venusto Rictrudis devota Christi famula, ipsi suo acceptabilis Deo atque bonis hominibus amabilis, ac laudabilis justitiae atque sanctitatis merito. Haec claro satis exstitit oriunda germine, Ernoldo nobili edita genitore, et Lichia genitrice ex agili pugnacique Wasconum gente. Hujus autem gentis antiquiores primo dicti [Col. 0831D] sunt Vaccei [(573) 1Kb] a quodam oppido juxta Pyrenaeum sito sic cognominati, sed postea Wascones quasi Vaccones demutata c in s litteram nuncupati: et ipsorum regio quae antea dicebatur Vacceia, appellata est Wasconia. Cujus incolae, licet illo tempore pene omnes daemonicis essent dediti cultibus, a Deo tamen praeelecta Rictrudis sic ex eisdem impiis et sine Deo prodiit hominibus, velut solet rosa de spinosis efflorere sentibus: quae ab ipsis incunabulis cum aetatis tenerae provectibus, honestis est alta et [Col. 0832A] instituta moribus. Fuit vero temporibus Chlotharii regis magni, qui a Chlodoveo ex Francorum regibus (ut praefatum est) primo ad fidem Christi converso quartus exstitit, seu etiam filii ejus Dagoberti regis inclyti, qui a beatissimo Arnulfo Mettensium episcopo enutritus ut patri conregnaret atque succederet, sicut de eo scriptum est, et industria dignus et viribus fuit. Hic post defunctionem patris sui Chlotharii regalia sceptra regenda suspiciens, fratri suo Hariberto non sibi uterino ad regendum concessisse placuit pagos et civitates citra Ligerim et limitem quo tenditur partibus Wasconiae seu et Pyrenaeos montes, sapienti usus consilio, ea scilicet pactionis facta firmitate, ne unquam adversus ipsum frater ejus amplius quid de regno repeteret paterno. [Col. 0832B] Haribertus igitur sedem tenens Tolosanam, cum et in partibus provinciae regnaret Aquitaniae, non post multum temporis etiam totam subegit Wasconiam ditioni suae.



CAPUT III. A S. Amando exsulare jusso eruditi in fide.

Praefatus autem rex Dagobertus cum in multis optime regalia jura gubernaret, nimium tamen deditus amori mulierum, eam quam in conjugium sortitus fuerat, eo quod sterilis esse videretur reliquit, alteramque in matrimonium accipiens, reginam esse voluit. Cumque super hoc scelere a pontificibus, maximeque a sanctissimo viro et mirabilium patratore operum praesule redargueretur Amando, ille indignatione et fastu permotus regio, eumdem venerabilem [Col. 0832C] pontificem non absque injuria ab omni suo depulit regno. Qui persecutionem pro veritate quae Christus est patientissime tolerans sibi illatam, et quoniam libentissime pro ipso optabat proprium fundere sanguinem, per diversa serendo loca divini verbi semen, tandem inter caetera genuinam beatae Rictrudis aggressus patriam, scilicet Wasconiam, ut illic et plures et hanc pulchram sibi coelitus infuso quo ardebat irradiaret lumine stellam, reputans etiam ob illius gentis saevitiam adipisci se posse inibi martyrii palmam.



CAPUT IV. Amandus a Dagoberto mulieroso revocatur. Regii pueri curam detrectat; eum baptizat.

Interea jam dictus princeps atque rex Dagobertus [Col. 0832D] cum non haberet filium quem sibi gauderet fieri successorem, moestus super hac re nimium, tertiamque suo ascivit lecto conjugem [(574) 1Kb] . Tum demum conversus ad Dominum, ac plurimorum expetens suffragia virorum, ex eadem eodem habuit anno largiente Deo filium, multis precibus atque eleemosynarum largitionibus acquisitum. Sollicitus denique cui potissimum traderet eum sacro fonte diluendum divinaque lege imbuendum, ut sicut ipse beatum Arnulfum habuerat paedagogum, sic et suum [Col. 0833A] a quolibet maximo Dei servorum juxta religionis Christianae exercitium educari faceret puerum; factique prioris reminiscens et poenitens quod tantum in tantae commiserat sanctitatis viro flagitium, a ministris circumquaque studiosissime perquisitum, et vix repertum ad se reverendissimum petiit revocari pontificem Amandum. Quid plura? reducitur ab exsilio verus praedicator et operator Evangelii venerandus antistes, veluti novus de Pathmo rediens Evangelista Joannes. Fit commune tam regi quam optimatibus gaudium, omnique populo solemne de ejus reversione tripudium. Prostratus itaque ejus pedibus rex veniam rogat, facillime impetrat: fundit precem pro filio; sed ejus frustratur petitio. Respondit enim illi ille ter beatus voce Pauli noster [Col. 0833B] Paulus, militantem Deo non oportere negotiis implicari saecularibus. His dictis e conspectu regis illico abscedit; sed regalis fervor desiderio minime recedit. Denique quod per se nequit, bonorum suggestionibus virorum perficere gestit. Audoenum siquidem et Eligium praecipuos in sanctitate et prudentia viros, ideoque Amando harum amatori virtutum merito amantissimos ac familiarissimos rex post eum dirigit probabiles sui voti exsecutores. Quorum sanctae petitioni, quia fas non erat obviare sancto, annuit licet coactus regis placito. Igitur regius infans defertur, qui non amplius a nativitate quam dies circiter quadraginta habere ferebatur, per beatum sacerdotem sanctam benedictionis suscepturus gratiam, sed jam naturalis amissurus [Col. 0833C] nominis etymologiam. Namque dum ab eo catechumenus fieret, finitaque oratione nemo ex illius tantae multitudinis exercitu Amen responderet, Dominus qui aperit os mutum, et linguas infantium disertas facit, os (ut ita dictum sit) non jam infantis sed pueri aperuit, et cunctis audientibus clara voce Amen respondit. Res satis stupenda et circumstantes contra morem siluisse, et hunc contra naturam locutum fuisse. Statimque illum sanctus pontifex vivifico baptismate regeneravit, atque Sigebertum nominari instituit [(575) 1Kb] , quem Haribertus rex, regis frater, de sacro lavacro excepit. Sicque Dominus dum sanctum suum mirificavit, et in conspectu regum magnificavit, et ipsos et utrumque exercitum magno gaudio atque admiratione in hujusmodi [Col. 0833D] signo replevit. Sequenti post hoc anno Haribertus rex, nec mora post ipsum filius ejus parvulus obiit, omneque regnum illius cum Wasconia Dagobertus rex suae potestati redegit. Hoc totum et propter quaedam praecedentia, maximeque pro his quae sequuntur interposui, ut legentes et audientes noverint, quae beatae Rictrudis fuerit causa in Franciam veniendi.



CAPUT V. Adalbaldo nubit Rictrudis.

Temporibus ergo praefatis cum crebro Francis Wasconia fieret permeabilis, Rictrudis puella bonae [Col. 0834A] indolis jam facta nubilis videtur, diligitur atque eligitur a quodam Francigena Adalbaldo nomine, natalibus orto praeclaris et justis. Mater denique ejus Gerberta fuerat filia sanctae Gertrudis in monasterio nunc Hamaticensi a se aedificato requiescentis. Ipse etiam a puero optimis institutus disciplinis, copiosis pollebat fundis et divitiis, atque in aula regis charus valde erat et honorabilis, dignus plane vir qui maritus existeret dignae Rictrudis. A quo juxta morem desponsatur, dotatur, atque in conturbernium matronale licet quibusdam nolentibus puellae consanguineis assumitur. Causa vero uxoris ducendae non fuit incontinentiae, sed charae sobolis habendae. Sed ea conveniunt in utrisque quae spectari solent in [Col. 0834B] eligendo marito vel uxore. In viro enim virtus, genus, pulchritudo, et sapientia, quae ex his ad amoris affectum potior est, inerat. In uxore autem pulchritudo, genus, divitiae, et mores, qui magis quam caetera quaerendi sunt, habebantur. Et ne multis immoremur, secundum Apostolum erat illis honorabile connubium, et torus immaculatus (Hebr. III). Non enim surda audierant aure ejusdem Apostoli verba: An nescitis quoniam membra vestra templum sunt Spiritus sancti quem habetis a Deo, et non estis vestri? Empti enim estis pretio magno, glorificate et portate Deum in corpore vestro (I Cor. VI). Igitur compage fidei et charitatis sic adhaerentes sibi ut essent duo in carne una, et non jam duo, quia una caro; unanimes [Col. 0834C] uno ore et concordi operatione honorificabant Deum et Patrem Domini nostri Jesu Christi, omnibus diebus suis servientes Domino in sanctitate et justitia coram ipso, qui habitare facit unanimes in domo.



CAPUT VI. Liberos gignit.

Nati quoque sunt eis filii secundum benedictionem Domini quam primo dedit homini, Crescite, inquiens, et multiplicamini (Gen. I, 28): fuitque eis primogenitus nomine Maurontus, postea abbas et levita sanctus, et filiae tres sacrae virgines, Clotsendis post obitum matris ejus monasterii rectrix, Eusebia bona Dei cultrix secundum interpretationem [Col. 0834D] sui nominis; post has quoque Adalsendis. Quos cum essent parentes eorum justi, et per seipsos, et per familiares sibi servos Dei educaverunt et erudierunt in timore Domini, auctos ab infantia benedictione coelesti. Mauronto siquidem venerabilis Deoque dignus sacerdos Richarius pater spiritualis exstitit, eumque per sacrum baptisma Deo regeneravit: Clotsendem egregius pontifex Amandus quia sacris dignisque manibus e fonte salutari excepit, in omnibus Deo dignam reddidit: Eusebiam vero ex sacro lavacro Nanthildis regina uxor Dagoberti suscepit. Vere [Col. 0835A] beata et Deo beneplacita progenies. De hac denique dicitur recte: O quam pulchra est casta generatio cum claritate (Sap. IV)! Vere etenim cum donis spiritualibus sic plerumque ditantur justi etiam bonis temporalibus, sicut canit Psalmographus: Beati omnes qui timent Dominum (Psal. CXXVII, 1), etc. In quibus verbis, licet spiritualis sit intellectus, tamen secundum haec datur aliquando justis et temporalis profectus.



CAPUT VII. Maritum occisum luget.

Posthaec bonae et laudabilis memoriae Adalbaldus devotae Christi famulae Rictrudis maritus a pago Austrebatinse, [(576) 1Kb] ubi etiam pluribus locupletabatur possessionibus, eundi Wasconiam [Col. 0835B] nimium triste suis iter arripit. Quem nobilis matrona Rictrudis aliquantulum prosequitur, sed quamcitius domum prout ei jussum fuerat moerens revertitur. Mens enim futuri quodammodo praesaga doloris jam portendebat quod adhuc ignorabat, et quod nondum patiebatur jam veluti lamentabatur. Quid multa? Intereundum insidiis malignorum, et (ut fertur) eorum quibus sanctum displicuerat matrimonium, vir justus appetitur, vulneratur, perimitur. Honorifico deinde ut decebat tumulatus obsequio, defunctus saeculo, vivit Deo. Vivit inquam, vivit ejus felix anima, illi cohaerens quae vera est vita: quod attestantur signa quae ob illius declaranda merita, ad ejus mortua frequenter ostenduntur ossa. Neque multae [Col. 0835C] fiunt morae in his nuntiandis Rictrudi Dei famulae: quae tam tristi percussa relatione, non modico afficitur animi moerore. Augescit sensum dolor dolore dolentium sobolum, crescit luctus luctu lugentium familiarium. Transacto tandem aliquando tanti fletus tempore, init cum philochristis sibi familiaribus, maximeque cum Amando sanctissimo Dei pontifice, et coepit consilium salubre. Proponit denique ei ille verus consultor animarum illud Pauli apostoli: Mulier alligata est viro, quanto tempore vir ejus vivit: quod si dormierit vir ejus liberata est, cui vult nubat tantum in Domino. Beatior autem erit si sic permanserit secundum meum consilium (I Cor. VII). Ad quod illa erigit aurem, erigit et mentem. Audit etiam [Col. 0835D] ab eo, imo exaudit et illam dulcem et amplectendam Christicolis evangelicam vocem: Si quis vult post me venire, abneget semetipsum, et tollat crucem suam, et sequatur me (Matth. XVI, 24). Et, Qui non renuntiaverit omnibus quae possidet, non potest meus esse discipulus (Luc. XIV, 33).



CAPUT VIII. Nuptiis secundis nuntium remittit. Velum assumit coram rege.

In his sacris ac vitalibus verbis figens anchoram [Col. 0836A] mentis Adalbaldi relicta, sed Dei dilectrix, et a Deo dilecta Rictrudis, omni postposita ancipitis mora deliberationis, ejus salubribus se acquieturam pollicetur monitis. Sed ecce et salubri praesulis consulto, et pio sanctae matronae voto invidia diaboli nititur obviare subreptio. Nec movet in his perturbandis infimos quoque vel mediocres, sed summos saeculi primores. Per ipsum denique regem ejus tentat suadere animo, uti se suorum cuidam optimatum secundo copulet connubio. Quod cum illa prorsus aspernaretur, plurima blandimentorum hortamenta sed incassum profunduntur. Cumque ad haec penitus in Deo fixus illius status non moveretur, regalium terror minarum licet frustra illi proponitur. At illa pari [Col. 0836B] modo saevientem parvipendit ut blandientem. Et quia ex tribus philosophiae partibus illam quam maxime quae est in actione et causa recte conversandi apprehenderat, quae Graece ethica, Latine moralis dicitur, et bene vivendi magistra cognoscitur, quae etiam in quatuor principales virtutes, prudentiam scilicet, atque justitiam, fortitudinem et temperantiam dividitur; his singulis sua reddens, sicut per justitiam Deo magis quam hominibus obedire disposuerat, et per fortitudinem nec illecebris emolliri, nec adversis frangi poterat; sic per prudentiam caute indignationem a se regiam submovere, et per temperantiam humilitatis regulam modumque vitae in omni verbo vel opere servare satagebat. Usa denique consilio sui [Col. 0836C] symmystae, deiferi scilicet Amandi, atque ad tempus dissimulans immobile in Dei servitio sui propositum voti, acturam se ex hoc cum ejus consilio vel permissione spondet regi quod utilius judicaretur fore sibi. Et quid multis immorer? cum ita regem suspectum reddidisset veluti ejus voluntati parere vellet, in praedio suo, hoc est in villa Baireio (Boiry, prope urbem Atrabatum) opiparum et regiae condignum magnificentiae instruit convivium. Invitat cum optimatibus regem, et inter prandendum sale conditorum omnes laetificat suavitate sermonum. Postquam exempta fames, et amor compressus edendi, tum multo clara exhilarans convivia baccho, surgit et non trepide sed constanter, non tepide sed ferventer, non segniter [Col. 0836D] sed sagaciter, non muliebriter sed viriliter, quod conceperat mente, perficit opere: primoque sciscitatur a rege, si concederet sibi in domo sua quod vellet agere libera coram eo uti potestate. Ille autem annuit propere, reputans quod sumpto poculo, ut moris est pluribus, in cogendo bibere se vel convivas suos deberet laetificare. At illa, secundum salubre sui consiliatoris Amandi inclyti praesulis consilium, ex suo sinu prolatum, invocato terribilis Dei nomine et auxilio, capiti supponit [Col. 0837A] ipso rege et cunctis stupentibus, jam benedictum ab eodem pontifice velum. Quo facto rex ira permotus ingratas derelinquens epulas abscessit e convivio; illa vero jactans cogitatum suum in Domino, totam se suosque ejus commisit arbitrio, ut ab eo enutrirentur et solarentur misericordi semper solatio. Ac primum facultatibus et possessionibus sibi relictis ordinatione prudenti distributis, et spinosis hujus saeculi curis a terra cordis sui penitus exstirpatis, quae antea in conjugali vita ferebat trigesimum, postmodum duplicato germine fructum coepit in viduitate ferre sexagesimum: et quae prius dum in membris suis Christo ministrare satageret fuerat Martha, jam secus pedes ejus residens audiendo et custodiendo [Col. 0837B] verbum illius facta est Maria. Et quoniam ipso attestante »optimam partem quae ab ea non auferetur elegit (Luc. X, 42),« optimum ejusdem partis dilectae et electae praemium in recompensatione percipere meruit.



CAPUT IX. Ut habitum mentis, sic mutat et corporis.

Sane ut quod homo gerebat interior, ostenderet quoque exterior; sicut mutaverat habitum mentis, sic mutat et corporis. Pomposas projicit vestes quibus ornabatur nupta, cogitans aliquando ea quae sunt mundi quomodo placeret viro, et una cum eis exuitur omni saeculi hujus impedimento, ut quamvis [Col. 0837C] videretur vidua, id est divisa a viro, jam non esset divisa animo, sed sollicita semper quae Domini sunt, solummodo quomodo placeret Deo. Induitur viduitatis vestibus, quae ipsa sui specie monstrarent contemptum mundi istius. Nam sicut albas vestes exaltationi et solemni congruunt laetitiae, ita nigrae humiliationi et lugubri conveniunt tristitiae. Inde et caput quod est principale corporis, tetro velatur amictu, ut principale animae, id est mens velanda signetur moeroris et poenitentiae luctu. Qui cum brevis sit, et, ut ita dicam, momentaneus, eam operatur consolationem de qua ait in Evangelio Dominus: Beati qui lugent, quoniam ipsi consolabuntur (Matth. V.) Et ut quondam expertas corporis voluptates et molestas evinceret daemonum suggestiones, cum nimiis [Col. 0837D] vigiliis et orationibus continuis crebra ducens jejunia, elephorio amicitur cilicino, cujus assiduis punctionibus edomaret libidinis punctiones, et ut dictum est a poeta, sine Cerere et Libero Venus friget, atque veraciter cum Psalmista caneret: Ego autem cum mihi molesti essent induebar cilicio, et humiliabam in jejunio animam meam, et oratio mea in sinu meo convertetur (Psal. XXXIV.)



CAPUT X. Marcianas monasterium eligit, ubi spiritualibus vacaret exercitiis

Locum vero ubi spiritualibus daret operam exercitiis, cum consilio et auxilio saepedicti praesulis, qui [Col. 0838A] eidem erat a secretis, elegit valde congruum, monasterium scilicet Marcianas vocatum, quod ab eodem pontifice super fluvium Scarb fuerat constructum. Cui perficiendo et ordinando idem praesul discipulum suum praefecerat abbatem sanctum Jonatum venerabilem virum, cujus adhuc in eodem monasterio sacrum corpus habetur reconditum: in quo et monachorum ordinem beatus Amandus haberi voluit, sed jam dictus abbas sanctimoniales (prout sibi visum fuerat) aggregavit. Hunc ergo locum satis opportune remotum Dei famula Rictrudis expetiit, atque B. Amando consentiente et inter regem et ipsam reconciliationis officium fungente, cum privilegio regiae auctoritatis accepit, quatenus ibi licet in fragili posita corpore, corporeas fortiter concupiscentias superaret. [Col. 0838B] Et non hoc solummodo, verumetiam adversus rectores mundi tenebrarum harum, contra spiritualia nequitiae in coelestibus colluctando, et ea pariter cum mundo divincendo, triumphum victoriae et condigna certaminis praemia a superno spectatore exspectaret ac perciperet.



CAPUT XI. Filias suas Deo sacrat.

Ut autem ad haec feliciter peragenda sufficeret, omnibusque exempli gratia a quanta perfectione conversationem suam coepisset, palam fieret, juxta illud evangelicum: Luceat lux vestra coram hominibus, ut videant vestra bona opera et glorificent patrem vestrum qui in coelis est (Matth. V); post abjectas [Col. 0838C] a se onerosas praediorum et divitiarum sarcinas, post professam Deo viduitatis continentiam, et post sumptum sanctum sanctimonialis habitus indumentum, seipsam tantummodo exhibere oblationem vivam, sanctam, Deoque placentem non contenta, etiam terrae, hoc est ventris sui sacras ac praecipuas sanctae et individuae Trinitati offert primitias, praefatas videlicet tres filias candidas veluti columbas gratissimas illi fieri hostias: ut corde et corpore immaculatas et ut perpetuam virginitatem servantes, »Agnum, virginis matris filium, quocunque ierit sequantur (Apoc. XIV, 4,)« sinceritate cordis, et carnis vernantes flore illibatae virginitatis in corpore, ac nitentes puritate inviolatae veritatis in corde, ut sint semper sine macula ante Dei thronum, cantantes [Col. 0838D] ei canticum novum, hoc est gaudentes cum eo de carnis incorruptione in perpetuum. Quod canticum licet possint audire, nemo tamen poterit dicere sanctorum, nisi illa candida turba incontaminatorum. Haec cum verissime ita sint, audite obsecro et auribus percipite omnes qui habetis audiendi aures, quibus adhuc fas est ad angelicae privilegia castitatis assurgere, et tam praeclari contubernii societatem acquirere, atque cum eis tam dulcem novi cantici melodiam personare. Properate, currite, festinate, ac memores uxoris Loth, retro respicere nolite. Putidam luxuriam fugite, carnales concupiscentias calcate. »Omnis caro fenum, et omnis gloria ejus tanquam flos feni. Haec exhortatoria cordis vestri [Col. 0839A] penetrent intima, quae non ex meis edita, sed ex patris Augustini doctoris egregii verbis, quibus virgines hortatur, sunt mutuata (AUGUST. de S. Virg. cap. 27). »Pergite, inquiens, sancti Dei pueri et puellae, mares ac feminae, coelibes et innuptae, pergite perseveranter in finem, laudate Dominum dulcius quam cogitatis uberius; sperate felicius cui servitis instantius; amate ardentius cui placetis attentius; lumbis accinctis et lucernis ardentibus exspectate Dominum quando veniat ad nuptias. Vos afferetis ad nuptias Agni canticum novum quod cantabitis in citharis vestris, utique tale quale nemo poterit dicere nisi vos.« Et sequitur post pauca: »Sequimini eum, quia et Agni caro utique virgo est. Sequimini eum virginitate cordis et carnis quocunque ierit. Quid est enim [Col. 0839B] sequi nisi imitari? quia Christus pro vobis passus est, relinquens vobis exemplum ut sequamini vestigia ejus (I Petr. II, 21).«



CAPUT XII. Marcianis se recludit.

Rictrudis igitur Dei fidelis femina quae se totam illi in sancta devoverat continentia, tres quoque filias uni despondens viro Christo in aetate adhuc tenera, ut Agni semper sequerentur vestigia, et canticum quod illa nequibat jam per se, per suarum citharas filiarum ei faceret personare; omnibus tam sapienter dispositis et cunctis exuta saeculi curis, gymnasium monasteriale ubi stadium vitae praesentis agonizando percurreret, et contra diabolum luctando decertaret, palaestricorum more sic nuda ne in aliquo [Col. 0839C] ab adversario maligno teneri posset, et oleo peruncta gratiae coelestis ingreditur, et juxta quod ait Apostolus, in agone contendens ab omnibus se abstinet, suoque exemplo filias vivere edocet. Mauronto primogenito suo adhuc in laicali habitu regalibus obsequiis ac negotiis militaribus corpore potius quam mente detento, de quo in sequentibus opportunus erit vobis sermo.



CAPUT XIII. Adalsindae filiae mortem fert aequanimiter.

Illis igitur diebus moritur Adalsendis novissima filiarum ejus, et quae postrema fuerat ingressa januam vitae praesentis, prima ingreditur januam mortis. Et quare dicimus moritur, cum anniversaria circuli revolutione ipsa sacrosancta Dominicae Nativitatis [Col. 0839D] solemnitatis, quando huic mundo peccatis mortuo advenit remedium quo mors cum suo fugatur principe, haec non mortua, sed potius luci vitaeque sit edita perpetuae [(577) 1Kb] ? At bona Rictrudis inter adversa fortis et longanimis quid tunc ageret duabus sibi occurrentibus affectionibus animi valde contrariis, gaudii scilicet ac moeroris; dum hinc intonantem toto orbi audiret angelum: Ecce evangelizo vobis gaudium magnum quod erat omni populo (Luc. II); hinc filiam suam prae oculis haberet mortuam, quam esse dolendam ipsa naturae cogeret conditio! Virilis tamen quod ei inerat animi robur [Col. 0840A] muliebrem superavit affectum, nec passa est sibi dominari luctum mortis filiae, vel esse ibi locum tristitiae, ubi natalis celebratur vitae. Et, ut paucis absolvam digna memoriae, debitum sepeliendi officium completur fidelium more, remota charos suos lugendi consuetudine. Sic exactus est primus, sic secundus, sic tertius sequentium se solemnitatum dies. Quarto denique succedente die quo sancta recolit Ecclesia victimationem parvulorum pro Christo ab Herode jugulatorum, et miserabilem matrum tristitiam; prudens Rictrudis sciens quid cuique deberet impendere tempori, et quia tempus et tempora sint omni rei sub coelo, ideoque distinguens tempus gaudendi et tempus flendi, post sacrorum expletiones mysteriorum, quibus ad Dei laudem eisdem sanctis martyribus [Col. 0840B] honor exhibetur non dolor, votaque dantur caeremoniarum non lacrymarum; cum sibi caeterisque sanctimonialibus jam parata esset refectio corporum, illa convocatis omnibus, ait: Nunc vestra socialis, o dilectae sorores, charitas eat, et de donis Dei cum gratiarum actione participans gaudeat; me autem exemplo dominarum mearum, matrum scilicet sanctissimorum puerorum innocentium, quarum hodierna die ploratus et ululatus auditus est multus, meam quoque innocentulam quodam modo simili hoc est immatura morte praereptam lugere permittat. His dictis amicum moerori locum secretum petiit, atque ut naturae competebat dolori satisfecit. O laudabilem et imitabilem in prudentia, longanimitate et patientia feminam, quam laudant in portis opera [Col. 0840C] ejus! o mulierem fortem, quae in castitate accinxit fortitudine lumbos suos, et in boni perseverantia operis roboravit brachium suum, ideoque non est exstincta in nocte lucerna ejus!



CAPUT XIV. Mauronti ejus filii gest

Verum quoniam in praecedentibus beati viri Mauronti facta est mentio, non ab re videtur breviter quid narrandum de eo. Hic igitur egregii sacerdotis Christi Richarii in baptismate spiritualis exstitit filius. Accidit vero aliquando, ut idem venerabilis sacerdos tam pro sanctitate quam etiam pro familiaritate, beatam equo vectus inviseret Rictrudem. Cumque post sacra colloquia quibus pariter dulces vitae [Col. 0840D] coelestis sumpserunt epulas, vir Dei conscenso equo redire vellet ad propria; eadem quoque Dei famula dilectionis causa a domo paululum progressa est, gestans in ulnis suum quidem naturali generatione, illius autem spirituali generatione filiolum, ejus secuta vestigia quatenus ipse parvulus benedictione muniretur paterna. Sed cum jam vir Dei equo sedens eumdem in manibus accepisset infantem sive ad benedicendum sive ad deosculandum, omnium bonorum hostis et invidus diabolus insolitam immisit equo ejus ferocitatem. Arrreptitiorum namque more insaniens, dentibus frendens, pedibus calcitrans, nimium valido huc illucque impetu discurrens, geminatum utrisque, sed unum [Col. 0841A] sacerdoti et matri incusserat timorem. Sacerdos denique sibi et puero, mater sacerdoti metuebat et filio: et quid illa ageret anxia, jam pene exanimis quasi imminentem prae oculis spectans adesse mortem, offuscatum lacrymis avertebat vultum, ne amborum simul miserabilem cerneret occasum: sed et familia tristis, dolens et ejulans magnis instabat plangoribus ad triste congregata spectaculum. Servus autem Dei, ne laberetur manu tenens parvulum, orationem fudit ad Dominum: qua completa, et puer ad terram delatus est incolumis quasi levis advolaret avicula, et equus pristinae redditus est mansuetudini velut ovis placida. At mater tandem recepto spiritu filium quoque recepit sanum, et in ulnis levavit ridentem: sicque tam ingens tristitia [Col. 0841B] in magnum cunctis qui aderant versa est gaudium. Quod nemo debet ambigere praestitum meritis amborum. Et quoniam tanta Dei omnipotentis est clementia, ut unde malignus hostis inhiat justos atterere, inde eos magis magisque faciat proficere; haec quoque tentatio ad profectum virtutum provenit beato viro. Nam reputans secum Dominum Deumque suum dum ad humani generis pergeret redemptionem, ad insinuandum humilitatis exemplum non superbo schemate, id est non equo phalerato, sed strato sibi ab apostolis vectum asello: ipse etiam postea si quando instaret illi alicubi necessitas eundi, simili exemplo eodem usus est gestatorio.



CAPUT XV. Maurontus nuptias fugiens, tondetur. Coronae clericalis significatio.
[Col. 0841C]

Postquam vero ad viriles pervenit annos idem venerabilis Maurontus, regali adhaerens, ut ejus poscebat nobilitas, lateri, ipsius continuis (ut dictum est) obsequiis mancipatus, etiam vinculis innectitur sponsalibus [(577*) 2Kb] . Sed carnalis citius amoris voluptuosos in quibus veluti pedem posuerat solvit compedes, animarum lucrifactore Amando praesule ei suggerente spiritualis amoris suavitates et aeternae jucunditatis dulcedines. Sed cum suae mentis votum sanctae retulisset matri, quod nequaquam suae contubernio sponsae vellet uti; illa metuens ne forte per abruptos lasciviae discursus, ut quorumdam moris est juvenum, latam et ad inferos ducentem deliberaret viam sequi, maxima percellitur moestitia animi, [Col. 0841D] rursumque poscit Amandum medicum morbidarum mentium succurreret sibi. Qui Marcianus adveniens, lenibus sibique notis verborum fomentis eam demulcens, [Col. 0842A] pristinae in Deum reddidit alacritati. Acta deinde ab eodem antistite missarum solemni celebritate, cum et ipse Maurontus adstaret in praesenti, aspicit saepedictus antistes apem ter gyrare ejusdem verticem viri. Vir autem Deo plenus, intelligens statim quid portenderet hujus praesagium signi, advocato eo hortatur, ut quam celeriter perficiat opere quod olim et ille jam coeperat corde, et sibi revelatum agnoverat Deo auspice. Quod et ipse nequaquam distulit facere. Tum sanctissimus pontifex Amandus eum juxta morem ecclesiasticum benedicens, decisa capitis ejus coma in clericum totondit, et coronae signum gestare fecit, per haec quae agebantur exterius, innuens quae horum significatione servanda essent interius: scilicet ut summitas denudata capitis [Col. 0842B] esse nuda et aperta Deo significet omnia secreta cordis; et quidquid cogitatur vel agitur in occultis, oculis patere cuncta cernentis; frequens vero resectio capillorum doceret resecanda frequenter malarum superflua cogitationum. Decus quoque coronae utrumque exprimeret, et summi tiaram sacerdotis, et regalis diadema dignitatis: ut per haec nosset ad regale pertinere se sacerdotium, necnon et post expletam diversarum tentationum sufferentiam, atque in his probationem per patientiam, se merito percepturum vitae aeternae coronam a Deo diligentibus se repromissam. Quod et idem sanctus vir Maurontus non solum ex salubri hujus praesulis traditione, sed etiam ex sancta sanctae Scripturae suscipiens et memoriae commendans lectione et admonitione, [Col. 0842C] studuit devotissime ut assiduo semper impleret opere. Factus namque postmodum levita, eidem nomini et officio condigna morigerari curavit conversatione et vita. Et ut clara editus prosapia, regis quoque praeclarus fulsit in aula, regia honoratus bulla, utpote prudens notarius regalium praeceptorum conscribens edicta. Cui etiam ad capessendum cumulandumque sanctae conversationis emolumentum, sanctum sancti viri Amati episcopi Deus addit collegium: qui beatus vir electus et sublimatus ad episcopatum urbis Sidunensium [(578) 1Kb] eo tempore quo Theodoricus rex iniquam exercebat tyrannidem, insimulatus falso quasi de infidelitate apud ipsum, in Perona monasterio sito in oppido Virmandorum, cui sanctus praeerat abbas Ultanus, [Col. 0842D] subire jussus est exsilium. Deinde post excessum B. Ultani traditus est praefato Dei famulo abbati Mauronto, ut eum custodiae manciparet in suo qui [Col. 0843A] Broilus [(579) 1Kb] dicebatur monasterio, ab eodem nuperrime constructo in territorio Letio vocato. Quo suscepto ut ejus religiosam expertus est conversationem, sicuti servando coelesti thesauro omnem omnibus vitae ejus diebus famulandi adhibuit diligentiam, habens in eo pulcherrimum suae suorumque confratrum vitae et sanctitatis speculum [(580) 2Kb] .



CAPUT XVI. Gertrudi abbatissae Hamaticensi mortuae sufficitur Eusebia duodennis, at matris jussu Marcianas revocatur. Hamaticum noctu secedit cum Amato.

Interea Dei famula Gertrudis, quae fuerat avia Adalbaldi viri venerabilis, longaevitatem vitae accumulans operibus bonis, in Hamatico monasterio a se aedificato, ubi etiam sacra virgo Eusebia ejus educabatur proneptis, viam ingreditur universae [Col. 0843B] carnis, cui velut loco regiminis eadem succedit Eusebia, puella quidem bonae indolis, sed adhuc satis tenerae aetatis, utpote duodenis. Mater vero ejus Rictrudis vere Christicola profundiori usa consilio atque prudentia, bene sciens quod multos multis exercitatos virtutibus maligni hostis seducat astutia in aetate quoque jam matura, metuebat pro filia, ne forte serpentina tentaretur fraudulentia, si libertate potiretur immatura. Quapropter ad se eam venire et secum voluit habitare. Illa vero renuente, atque in Hamatico conversari volente, mater ejus regales compulsa est aures pulsare, ut suam ipsius auctoritate filiam potuisset recipere. Quo concedente missaque epistola reverti praecipiente moesta ad [Col. 0843C] matrem sanctam regreditur Eusebia ad monasterium Marcianas cum suae proaviae sanctae Gertrudis corpore, et cum sanctorum reliquiis quae ibidem fuerunt reconditae, atque cum omni sua congregatione. At mater ejus voti compos effecta, pluribusque filiam hortabatur monitis secum in spirituali Deo deservire militia. Quae libentissime quidem ejus parebat dictis, divinis se mancipando jugiter obsequiis: sed refragari ejus nequibat intentio ab amore loci sibi veluti genialis. Quod fiebat frequentissime [Col. 0844A] et noctibus pene singulis, ut post vespertinalis completionem synaxis, dum capere cum caeteris quietem putaretur corporis, illa pro dissimulatione relictis ante stratum sandaliis, ad Hamaticum pergeret silentio intempestae noctis cum jam superius dicto sanctissimo episcopo et monacho, nomine et religiosa conversatione Amato [(581) 1Kb] , illic sub cura Mauronti sancti abbatis ad tempus exsulante, et cum sua collactanea aliisque fidis ut putabat sui secretis sociis: ibique celebratis vigiliis omniumque horarum officiis, ad monasterium Marcianas fideli peracto furto revertebatur non satis hilaris, quatenus et ibi non deesse videretur nocturnalibus seu matutinalibus horis.



CAPUT XVII. A matre ob hanc rem virgis correpta laeditur. Episcopis consulentibus Hamaticum redire sinitur.
[Col. 0844C]

Nec defuit qui haec auribus intimaret maternis, itemque eam convocans et mulcendo blandis et terrendo sermonibus compellabat asperis, quatenus illam revocaret a suae proposito voluntatis, sciens pro certo eam detineri secum corporis potius proximitate quam mentis. Cumque nec per se nec per amicos seu per familiares suos quidquam proficeret in re hujusmodi, inito consilio cum suo filio Mauronto levita et abbate venerabili, visum est utrisque verberibus illam pro ipsa inobedientia et quadam animi pertinacia debere castigari. Quod eum placuisset matri ab eodem fratre ejus fieri, eo jubente inter brachia coarctata famuli adjudicatae [Col. 0844C] subditur correptioni: et quia isdem a quo tenebatur puer accinctus erat gladio, dum inter angustiis verberum hac et illac se flectit virgo, ejus tenerum latus (ut fertur) ensis illius laeditur capulo, in tantum ut pluribus quibus postea supervixit annis purulentam mistamque sanguine ejiceret salivam oris. Cum vero neque sic a coepta ejusdem sacrae virginis cessaret intentio, convocant episcopos vel abbates illustresque viros e vicino, qui omnes agebant cum [Col. 0845A] ea diverso modo, quatenus a tali revocaretur desiderio. Illa autem cunctis multum constanti renitebatur alloquio. Qui dum inflexibilem ejus cernerent animum, matri dederunt consilium, ut illam ad cupitum redire permitteret locum. Quod et mater annuit licet invita, religiosam illius conversationem su soriis roborans monitis, Deoque precibus eam commendans sacris. Quae diu desiderato potita votorum effectu, cum omni sua plebicula, accepto iterum sancto suae proaviae corpore cum venerandis reliquiis sanctorum, gaudio plena ad monasterium repedavit Hamaticum. Ibique angelicam agens vitam in terris, in mediis ipsius adolescentiae annis rapitur ad thalamum sponsi coelestis, ne, sicut dicit Scriptura, malitia mutaret intellectum ejus, aut ne fictio [Col. 0845B] deciperet animam illius: et consummata in brevi explevit tempora multa (Sap. IV), placita enim erat Deo anima illius: propter hoc properavit educere illam de medio iniquitatum.



CAPUT XVIII. Objectioni facit satis auctor.

Enimvero propter ineptam quorumdam garrulitatem libet paulisper exacuando stilum protelare, quo illorum perfodiantur linguae qui loquuntur adversus justos iniquitatem in superbia et in abusione (Psal. XXX, 19): qui ponunt in coelum os suum, dum eis detrahere non verentur, qui jam exempti de terrenis, cum Deo in coelestibus regnare credunt. Aiunt enim strophas commentantes hujusmodi: En quales isti dicuntur esse sancti! mater [Col. 0845C] innoxiam insequitur filiam Deo militare volentem, filia sicut hostem sic propriam exsecratur et refugit matrem: filius matre consentanea sororem refugam asportato clam signo proditam dirissimis velut furti ream afficit verberibus pene usque ad mortem. Quam etsi non statim perimit, longo tamen dolorum cruciatu tabescere facit. Haeccine sanctos Deoque placitos efficiunt? quae in istis sanctitas, quae pax, quae charitas? Quid ergo nos tam insani capitis hominibus respondebimus? O stulta vesanae mentis arrogantia! O rabida fatuorum non hominum, sed canum oblatratio! quid dabitur aut quid apponetur ad linguam dolosam, nisi sagittae potentis acutae (Psal. CXIX, 3), id est, verborum Dei omnipotentis jacula, ex sanctarum prolata Scripturarum [Col. 0845D] pharetra, quae tam sunt efficacia, ut non modo ora loquacia, sed ipsa quoque tumida transfigant corda? Ac primum tales Evangelico percelluntur tonitruo: Nolite, inquit, judicare et non judicabimini, nolite condemnare et non condemnabimini (Matth. VII, 1), etc. Audite si potestis et animadvertite. Rictrudis mater sancta non filiam persequitur innocuam, sed ejus immaturam considerat aetatem, sciens quia omnia tempus habent, et quod omni negotio tempus sit, et quoniam, ut sapientissimus ait Salomon: Puer qui dimittitur voluntati suae, [Col. 0846A] confundit matrem suam (Prov. XXIX). Auditque Scripturam dicentem: Filiae tibi sunt, conserva corpus illarum (Eccli. VII). Quin potius idcirco illam secum manere desiderat, ut suis eam potissimum exhortationibus et exemplis ad perfectiora provehat. Filia quoque ejus Eusebia, licet coelesti regi sit desponsata, non tamen beatam tumide aspernatur aut despicit matrem, cum sui sponsi tale noverit esse edictum: Honora patrem et matrem, ut sis longaevus super terram (Exod. XX), sed in visu gratiae ejus qui illam annulo suo subarrhaverat, ejusque solummodo flagrans dilectione, nullius alterius amoris, nec suae quidem matris affectum sibi exhiberi volebat, ne se vel in modico ab insiti fervoris amore sejungeret. Sed et frater ipsius Christi minister [Col. 0846B] Maurontus non odio, non crudelitate, suam flagris torquet germanam, sed fraterna potius charitate quasi insolentem, et (ut ita dictum sit) veluti parenti inobedientem, ut ipsa poscebat aetas castigat infantulam, sciens scriptum: Qui parcit virgae, odit filium (Prov. XIII, 24). Et quia virga atque correctio tribuunt sapientiam (Prov. XXIX, 15). Et quid mirum si mater et filius humano falluntur judicio in sacram corripiendo virginem, ignorantes adhuc divinam quae inerat illi gratiam, cum prophetae sancti sic aliquando ex suo humanam quasi ex Dei spiritu proferant sententiam? Cessent ergo, cessent stulta stultorum vaniloquia: non enim poterunt assignari operibus iniquitatis, quae prodeunt ex radice charitatis, ipsa attestante Veritate, quae dicit: Si oculus [Col. 0846C] tuus fuerit simplex, totum corpus tuum lucidum erit (Matth. VI).



CAPUT XIX. Item alii objectioni.

Ad hoc vero quod hujus occasione facti virgo beata corporali dum viveret subjacuisse dicitur infirmitati; quis non videat hoc ad cumulum jam collatae gratiae profecisse illius, ut dum deficeret corpore roboraretur spiritu juxta illud Apostoli: Cum enim infirmor, tunc potens sum (II Cor. XII)? Obstruatur ergo os loquentium iniqua, quoniam de his per Isaiam prophetam vox intonat divina: »Dabo opus eorum in veritate, et foedus perpetuum feriam eis, et scietur in gentibus semen eorum et germen eorum in medio populorum. Omnes enim qui viderint eos cognoscent [Col. 0846D] illos, quia isti sunt semen cui benedixit Dominus (Isai. LXI, 8, 9).« Discessit autem vere bona cultrix Dei Eusebia virtutibus plena sextodecimo die Martii, qui est septimodecimo Kalend. Aprilis, anno 689, aetatis XLVI [(582) 1Kb] .



CAPUT XX. Amatus moritur; item Maurontus.

Postquam vero sanctum episcopum sibi amabilem et monachum Amatum Dominus ad coelestem patriam ex hac molestae peregrinationis aerumna Idibus Septembris [(583) 1Kb] assumpsit, sacrum corpus [Col. 0847A] illius sacer Maurontus in sua possessione honorifice tumulavit, totaque haereditatis suae praedia per chartarum instrumenta illi contradidit. Ipse quoque venerabilis abbas Maurontus Deo dignus levita, licet sanctae matri fuerit superstes in hac vita, post expleta piae administrationis munia, tertio Nonas Maii [(584) 1Kb] functione liber debita, ut condigna laborum suorum perciperet praemia ad coeli subvectus palatia, perenni cum Christo vivens vita jugi cum eo laetatur gloria.



CAPUT XXI. Rictrudis abdicato regimine moritur.

Sed ut ad ea quae coepimus redeamus explicanda, Rictrudis devotissima Dei famula toto nisu mentis, toto famulatu corporis bonis operibus dedita, ambulans [Col. 0847B] de virtute in virtutem, dilatato corde cucurrit infatigabiliter viam mandatorum Dei, in stadio fidei et justitiae, patula hauriens aure: Currite dum lucem habetis; ut digna haberetur accipere bravium coeleste, et ut in omnibus se exhiberet perfectissimam, illius imitatione qui dixit: Non veni facere voluntatem meam (Joan. VI, 38); se quoque alterius regimini subdens, ejus imperiis obedientissime paruit, caeterisque famularum more famulans, illud quod dictum est: Non veni ministrari, sed ministrare (Matth. XX), prae oculis semper attendit, nec usquam vel unquam septa monasterii egrediens, exemplum bonorum operum seipsam cunctis praebuit in humilitate, obedientia, in patientia, in castitate, in jejuniis, in vigiliis, et orationibus continuis, in longanimitate, [Col. 0847C] in mansuetudine, in modestia et benignitate. Et quid multa? Ut filia Dei semper ambulavit in luce, cujus »fructus est in omni bonitate et justitia et veritate (Ephes. V, 9).« Sicque in sanctarum virtutum perseverans proposito, expletis septuaginta quatuor incolatus sui annis, quarto Idus Maii, diu desiderato potita votorum gaudio, corpusculum terrae, sanctam vero animam reddidit coelo, anno 687, aetatis suae LXXIV, praelaturae XL.



CAPUT XXII. Sepelitur.

Sepulta est autem in eodem loco [(585) 1Kb] honorifice a Dei sacerdotibus aliisque in ecclesiasticae dignitatis [Col. 0848A] ordine ipsi militantibus seu etiam quamplurimis Christianae religionis viris ad exsequias tantae matris undique confluentibus, de temporali quidem ejus absentia moerentibus, de aeterna qua cum Christo fruitur gloria gaudentibus. Et nunc cum spe ineffabilis gratulationis praestolatur magnum diem potioris suae glorificationis, quando illud »quod seminatum est in corruptione, surget in incorruptione; et quod seminatum est in ignobilitate, surget in gloria; et quod in infirmitate, surget in virtute (I Cor. XV, 42, 43).« Tunc denique illa felici resurrectione duplici glorificatione glorificanda, in beata resurgens gloria cum sanctis omnibus, in parte dextera meritis suorum actuum feliciter coronanda.



CAPUT XXIII. Miraculis clarescit.
[Col. 0848B]

Ne quis vero ambigat de istius Dei famulae vivacium meritorum efficacia, experimenta nobis praebent veracia plura ostensarum virtutum insignia ad examinata ejus corporis membra. Ibi etenim caeci visum, surdi auditum, muti sermonis officium, claudi gressum, febricitantes ac variis aegrotationibus laborantes, optatam frequentius receperunt et nunc usque poscentes cum fide recipiunt sanitatem. Et hujus testes rei adhuc supersunt multi et eorum qui sanitatis desideratae dona sunt consecuti, et illorum qui haec videntes Deumque in sanctis suis mirabilem laudantes, de ejus beneficiis sunt gratulati.



CAPUT XXIV. Auctoris invocatio.
[Col. 0848C]

Te igitur, sancta ac Deo dilecta famula Rictrudis, toto quaesumus affectu cordis, ut tuis sacris intervenientibus precibus et meritis, quibus variarum nexus infirmitatem absolvis, nos quoque a nostrorum solvas peccatorum vinculis, quatenus cum benigni Jesu gratia his expediti in tremendo sui die judicii, coelis ardentibus ac terris, ipse nos a gehennalibus ereptos flammis, tecum ad aeternae rapiat gaudia felicitatis, cujus misericordiae et miserationis nullus est finis, cui est cum Deo Patre sibi coaeterno et sancto Spiritu regnum et virtus, honor et gloria per infinita saecula saeculorum. Amen.




[Col. 0847]
DE TRANSLATIONIBUS ET MIRACULIS SANCTAE RICTRUDIS.

[Col. 0847D] Chronicon Marcianense, quod manu descriptum beneficio R.P. Simonis Guillemotti supprioris Gisleniani accepimus, in binos libros distinguitur praemissa hac inscriptione: Auctoris anonymi de Vita et miraculis S. Rictrudis libri II. Scribebat auctor ille post medium saeculum XII, vivente adhuc Gosvino [Col. 0848D] Aquicinctensi abbate, ex lib. II, cap. 20, ubi agens de Lietberti Marchianensis abbatis cessione: »Domnus Gosvinus, inquit, Aquiscinctensis ecclesiae abbas, qui adhuc superest, vir religiosus . . . ipsum abbatem restitui non approbabat.« Porro S. Gosvinus anno 1196 obiit. Idem auctor in lib. II, [Col. 0849A] cap. 40, se monachum testatur fuisse abbate Joanne Marcianensi, illo scilicet qui anno circa 1158 B. Hugoni successit. Ex quibus conjicimus auctorem istum haud alium esse ab Andrea Silvio priore Marcianensi, anno 1196 mortuo, qui libros tres de Rebus Francicis composuit. Chronographus ille, quicunque tandem sit, judicio satis maturo varias coenobii Marcianensis fortunas refert, ac passim inserit miracula non pauca S. Rictrudis, ejusque reliquiarum translationes commemorat, de quibus paucis agendum.

2. In lib. I cap. 18, meminit diplomatis Caroli imperatoris Romani, quo »praecepit omnia quae juris erant Marcianensium, et a fratribus Deo servientibus sine omni saeculari exactione libera in perpetuum possideri. Est autem, inquit auctor, in archivis ecclesiae subscriptio imperatoria, annuli ejus impressione roborata, in cujus privilegii ultimo versu regia munificentia ob amorem praedictae matronae [Col. 0849B] (Rictrudis) instituit, ut si fratres vel sorores eidem famulantes aliquo indigerent, de dominicatu regio suppleretur.« Hinc apparet, etiam saeculo IX monachos cum sanctimonialibus Marcianis vixisse.

3. Post narrationem cladis Nortmannicae ejusdem libri cap. 20 factam, auctor ista subjungit: »Dirutis quoque monasteriis quae super fluvium Scarp sita erant, etiam Marchianense coenobium, in quo B. Rictrudis corpus quiescebat, accolis terrae fugatis vel interfectis, deletum est. Corpora vero sanctorum quae in destruendis ecclesiis recondita fuerant, ad loca tutiora per divinam providentiam salva transportata sunt. In qua destructione deperiit omnis ornatus Marchianensis ecclesiae, in chartis videlicet et privilegiis et libris, et gestis sanctorum et caeteris rebus ad decorem et usum loci pertinentibus. Quod si forte quis requirat, ubi fuerit translatum corpus supradictae feminae ob infestationem paganorum, noverit quod adhuc in tumulo lapideo ante altare B. Joannis Baptistae satis decenter quiescebat. [Col. 0849C] Quando autem inde elevatum sit vel a quibus personis, non satis plane nobis elucet. Verum in disquisitione elevationis S. Jonati abbatis, qui fuit discipulus egregii confessoris Amandi, scriptum invenimus, quod tempore abbatissae Judith, quae Marchianensi monasterio praefuit tempore Lotharii regis Francorum, adhuc quiescebant in tumulis lapideis, altaribus ante positis, corpora sanctorum, videlicet B. Rictrudis nobilis matronae, et bonorum confessorum Mauronti atque supradicti Jonati.« Et cap. 21: »Cumque per divinam revelationem reliquiae praefati confessoris elevatae fuissent, atque honeste in crypta reconditae, ipse idem relator qui haec scribit subinfert: Ibi quoque postea appositae sunt reliquiae B. Rictrudis nobilis matronae et Mauronti prolis venustae, et venerantur a supervenientibus populis religiosa devotione. Nos vero diem elevationis ipsius beatissimae VII Idus Februarii, secundum morem a praedecessoribus nostris traditum, jam per annos [Col. 0849D] sexigies [id est sexties] viginti devotissime celebramus.«

4. In lib. II cap. 16, S. Mauronti translatio describitur his verbis: »Reliquiae S. Mauronti cum reliquiis matris in monasterio Marchianensi longo tempore quiescentes, postea nescio seu permittente, seu volente Deo, furtim sublatae, Duacum translatae sunt: ubi in ecclesia sanctae Dei genitricis, quae nunc S. Amati dicitur, juxta ejusdem pontificis corpus qui tunc ibi Deo serviebant, eas in vasculo deaurato cum exsultatione decenter reposuerunt.« [Col. 0850A] Et infra. »De reliquiis igitur B. Mauronti ex parte maxima Duacum sublatis connivente clero et populo statutum est, ut III Nonas Maii, quae est dies depositionis ejus, ab universis ibi manentibus de eo quotannis memoria solemniter repraesentaretur.«

5. In ejusdem lib. cap. 20, reliquiarum S. Rictrudis translatio secunda tale enarratur: »Antiquorum devotio ejusdem sanctae loculum auro et argento pretiosisque lapidibus satis decenter ornavit: sed eorum posteritas quae longo tempore fuit ante nos, ornatum exterius renitentem, ad consentiendum concupiscentiis carnalibus totum expendere non timuit.« Abbatis et fratrum consilio »praeparantur sumptus, et novum vas auri et argenti non modicam habens quantitatem instauratur. Iprenses aliique incolae circumpositi »abbatem (Lietbertum) adeuntes devote postulant, ut apud Rinengam antiquitus villam ipsius sanctae corpus solemniter transponendum deferatur. Decimam et alios redditus quos ecclesia per praedecessorum incuriam amisit.« restituere promittunt. [Col. 0850B] »Annuit abbas devotae eorum postulationi, et res cum die determinato episcopo Tervanensi (Milone) nuntiatur. Quod cum in dioecesi sua celebrandum audisset, gavisus est, praesentiam suam adfuturam omni sopita excusatione respondens. Alvisus quoque reverendus Atrebatensis episcopus rogatus ab ecclesia nihilominus cum clero suo illuc se venturum constituit. Tunc assumptis duobus loculis sacratissimum corpus cum summa omnium devotione usque ad Reningam deducitur, supradicti episcopi Milonis praesentiam corporali molestia excusante. Quarto igitur die Pentecostes adstantibus clero et optimatibus terrae, et populi multitudine infinita sacris Atrebatensis episcopi manibus sanctissimi corporis gleba in novum loculum reclusa est, anno Verbi incarnati 1140. Deinde postquam idem episcopus sermonem ad populum et missarum explevit solemnia, cum pari honorificentia sacro corpore Marcianis relato ad propria reversi sunt.«

[Col. 0850C] 6. Denique iterum spoliatam B. Rictrudis thecam denuo instaurarunt Marchianenses monachi, »Fratre Hugone argenti marcas XL« occulte suppeditante. »Vasculo igitur cum magno auri et argenti apparatu consummato, D. Henricus venerabilis Rhemorum archiepiscopus venerat in Flandriam. Hic III Nonas Augusti anno Verbi incarnati 1164, archiepiscopatus autem sui tertio ad nos divertit: et annuens Joannis abbatis et totius ecclesiae precibus, sub eodem die B. Rictrudis reliquias manibus suis de veteri vasculo assumptas in novum collocavit. Aderat Andreas Atrebatensis episcopus cum clero suo et vicinis abbatibus. Quicunque pro auctoritate sua quippiam de reliquiis illis ab abbate potuit impetrare, rem grandem se accepisse gavisus est. Ipse quoque archiepiscopus aliquid sibi reponens ob solemnem memoriam, cum debito honore secum portavit in Franciam.«

7. Ex his intelligitur Raphaelem Beauchampium [Col. 0850D] coenobitam Marcianensem in appendice ad synopsim Merovingicam non recte interpretari postremam hanc translationem, quasi relatio fuerit reliquiarum S. Rictrudis e coenobio Andernensi diocesis Morinensis, cujus coenobii monachi de sanctae Rictrudis (quam Rotrudem vocant) possessione corporis gloriabantur. Lege Chronicon coenobii Andernensis auctore Willelmo abbate tomo IX Spicilegii Acheriani. Quidquid juris fuerit monachis Andernensibus in sanctae Rictrudis reliquias, eas constat modo in Marchianensi ecclesia asservari.




[Col. 0851]
PASSIO SS. QUIRICI ET JULITTAE MARTYRUM AUCTORE HUCBALDO.
(Apud Monbritium, Acta Sanctorum, p. II, n. 18.)

[Col. 0851A] Sanctorum Christi martyrum pia certamina veneratione debita recolentes, mirabilem in sanctis suis Dominum collaudemus, qui beato infanti Quirico, ab ipso nativitatis die, toto necdum evoluto triennio, ejusque sacrae genitrici Julittae, natalibus ac probis moribus generosae, muneris superni gratia roborante, aetatis et sexus infirmae pro ipsius nominis amore vincentibus, illis quidem gloriosa martyrum palmam contulit in coelestibus. Nobis autem plurima confert beneficia, eisdem, ut credimus, patrocinantibus. Quapropter, sicuti quotidiana admonitione per suos praesules, sanctamque matrem Ecclesiam nos hortatur agere, dignum justumque est et nobis, in cunctis salubriter Dominum Deum nostrum in omni tempore et in omni loco laudando glorificare, atque gratificando [Col. 0851B] laudare semper atque benedicere, ut implere valeamus illud Psalmistae: Benedicam Dominum in omni tempore; semper laus ejus in ore meo (Psal. XXXIII, 1). Hoc est enim sacrificium, quo Deus pie colitur ab universis gradibus bene viventium, dum illi condigne referunt, quantum possibile est, actiones gratiarum, quod et ipse nos per beatum David admonet dicens: Immola Deo sacrificium laudis (Psal. XLIX, 14). Hoc est denique dignum pro immensis beneficiis ejus, justumque nostris obsequiis ipsa die tantae aequitate rationis, salubre est etiam animabus et corporibus nostris: nam quantum nobis hoc prosit evidenter sacra prodit Scriptura. Quae cum dixisset: Immola Deo sacrificium laudis, et redde Altissimo vota tua, statim subintulit dicens: Et invoca [Col. 0851C] me in die tribulationis, et eruam te, et honorificabis me (Psal. XLIX, 15). Itemque alias dicit: Laudans invocabo Dominum, et ab inimicis meis salvus ero (Psal. XVII, 4). Denique quia hoc devotissime ac constantissime, et hi sancti Dei, quorum nunc memoriam celebramus, et caeteri divini martyris hoc adimplere studuerunt, laudantes et invocantes eum in sua tribulatione, eripuit eos ab instanti inimicorum suorum afflictione, et salvos fecit eos in regno suo coelesti, in quo perennis felicitatis ab eo gloriati jure et ipsum illi honorificant laude perenni. Nos quoque in hujus nostri incolatus exsilio, inter multiplices vitae praesentis angustias positi, laudantes invocemus Patrem totius consolationis, credentes quia et hic consolabitur nos in omni tribulatione nostra, qui [Col. 0851D] sumus sperantes in ejus misericordia, et illic illius consolationis, cui nulla succedit tristitia, largietur nobis gaudia, suffragantibus horum meritis sanctorum quorum nunc veneramur solemnia, et quorum [Col. 0852A] mira strictim narrare suscepimus certamina, abdicantes, imo ut foetida respuentes, stercora illa frivola quae a quodam idiota mimographo et falsiloquo de ipsis scabroso nimis stilo sunt ineptissime edita: et idcirco a fidelibus Christicolis, maximeque a beato Blasio papa jure inter multa sunt ut apocrypha repudiata.

Nos autem admirabile cunctis tropaeum Quirici, parvi infantis et magni martyris, ad honorem recolimus sancti tui nominis, Domine; qui, antequam te scire posset per aetatem corporis, »praevenisti eum in benedictionibus dulcedinis, et ex ore infantis et lactentis perfecisti laudem (Psal. XXVI, 4)« admirabilis nominis tui, ut per eum destrueres mirabiliter inimicos resistentes tibi, ac per te alacri consummato [Col. 0852B] martyrio, laetificasti eum in gaudio cum vultu tuo (Psal. XX, 7). Unde sicut et in omnibus benedicta sit magnificentia virtutis tuae, quae sic mirifice antiquum vicit inimicum, per dilectum sibi invicem Quiricum, cujus suffragiis nobis, quaesumus, largiaris de ejusdem maligni hostis triumphare insidiis. Ergo ad haec fideliter explicanda jam nunc accedamus.

Sextae, quae nunc agitur aetatis initio, quo Dominus Jesus Christus, Deus verus et homo suum consecrare dignatus est adventum, quadragesimo scilicet secundo imperii Octaviani Caesaris Augusti anno, quod quidem obtinuit per annos quinquaginta sex secundum nutum ipsius verae Pacis tunc in carne apparentis, postmodum per totum oceani ambitum cunctis [Col. 0852C] una pace gentibus compositis pacatum rexit, atque totius orbis monarchiam possedit, eamque imperii potestatem relinquit. E quibus posteris post eum Aurelius Alexander, imperator vicesimus, transactis a nativitate Domini ad illud usque tempus plus minusve ducentis viginti sex annis exstitit. Hujus igitur temporibus, cum maxima vexatio Ecclesiis esset, praeclara a militibus Christi pro pietate certamina martyrii gerebantur, qui pro suppliciorum patientia donabantur a Deo immortalitatis corona. In quibus et beatus pater Callistus, sacerdotum dignitate papa Romanus, a beatissimo Petro apostolorum principe ordine sextus decimus, dum fixus staret in domo Domini, perseverando in mandatis ejus et in sancta charitate, et pio ovili Dominico velut aries electus, [Col. 0852D] ac dux totius gregis, subito jussu ipsius Alexandri rapitur, carceri mancipatur, fame diuturna cruciatur, fustibus quotidie caeditur, ad ultimum per fenestram domus praecipitatur, et ligato ad collum ejus saxo [Col. 0853A] in puteum demergitur, in eumque desuper rudera tumulatur. Atque ita a Deo corona martyrii decoratur.

Hujus successor sanctus fuit Urbanus, ejusdem sanctae Romanae sedis episcopus, qui doctrina salutari multos ad martyrium provocans calicem quem aliis propinavit ipse quoque potavit.

Ea igitur facta persecutione, sicut diximus, Christianorum sub Alexandro imperatore, cum saeva supra modum exardesceret undique secus eos insectandi intentio, orientalium quoque provinciarum fines apprehendit. In quarum partibus praeses Alexander praeerat, qui sicut nomine sic imperatori suo erat par ferocitate. Hic inter innumeros, quos variis cruciatibus et excogitatis affecerat poenis, Julittam [Col. 0853B] matronam nobilem in lege Domini meditantem die ac nocte, fama boni odoris celebrem, missis officialibus suis jussit praesentari tribunalibus. Erat autem Julitta serviens Domino in timore casto, quae filium alebat parvulum Quiricum: cui cum lacte carnis disciplinam tradidit divinae legis. Inter charos denique amplexus et maternae pietatis oscula, quo verum parentem agnosceret, coleret atque diligeret, dum lacte dulci ex ejus aleretur uberibus, ab ipsius ore pro tempore purae fidei imbuebatur dogmatibus. Insurgentibus igitur adversus eam persecutoribus pro sua parvulique salute ad Dominum clamabat. Ante conspectum denique praesentata praesidis, et ab eo requisita cujus esset provinciae vel civitatis, aut quae proprii ei esset cognitio nominis, respondit: De [Col. 0853C] Isauria quidem provincia, et de primoribus civitatis Hyboniarum progenita, ad Siliciae tuas devitans persecutiones demigravi loca; Tarsoque sum immorata. Et cum sim vere Christiana, est mihi nomen Julitta. Cui praeses: Hortor, inquit, te; tu tibi consule; imperatoris jussa perfice, atque debita diis nostris offer libamina. Beata Julitta respondit: Ego immundis non sacrifico daemoniis, quia unius vivi et veri Dei vera sum cultrix. Ait praeses: Sacrifica diis antequam ad tormenta ducaris. Et illa: Nec diis tuis sacrificabo vanis, nec tormenta pavesco.

Interim, dum hi inter eos sermones feruntur, alma genitrix Quirici non modico angebatur moerore animi quod ipsa, posita in praecinctu belli pro confessione fidei, sui esset destituta solatio parvuli. Ad ejus tamen [Col. 0853D] suggestionem jubente praeside, et matre eum veluti prodente, perquisitus tenellus infans Quiricus et a militibus praesidis repertus, ante ipsum perductus est. Primo quidem blandimentis lenibus, ut infans, demulcetur; deinde minis exasperatur. Ille vero blandientem aeque ut minantem parvipendens, mente majore et disertissimo sermone Christianum se esse constanter est professus, et a professione se ullo modo divelli non posse firmissime protestatur. Rex aeternus, Deus noster qui apparens in carne ad bellandum fortem armatum (Luc. XI), mundumque in malo positum (I Joan. V), suae se majestatis praecinxit virtute (Psal. XVII), quique firmavit orbem terrae (Psal. XCII) sanctam videlicet Ecclesiam, toto [Col. 0854A] orbe terrarum diffusam, ne a suae moveatur fidei stabilitate, neve praevaleant adversus eam inferi portae (Matth. XVI), ipse per Spiritum sanctum firmam dedit constantiam virtutis suae in dilecti sibi infantis Quirici corde, et sermonis facundiam in ejus posuit ore, »qui aperuit ora mutorum et linguas infantium facit disertas (Sap. X).« Unde dum ante praesidem staret secundum tempus elinguis infantulus, non ille, sed in eo et per eum loquebatur Spiritus sanctus, cujus adipe et pinguedine replebatur anima et cor ejus. Dixit autem ei Alexander: Volo mihi ut veraciter pandas quis hujus sanctae doctrinae exstiterit magister, simulque ab hac desistas pertinacia, quam celeriter, ne pro deorum et imperatoris contemptu poenis acriter afficiaris. Ad haec infans: [Col. 0854B] Tuam, ait, o praeses, miror insipientiam; qui in me cernens tantillam aetatem, nedum transacto trium annorum curriculo discenda etiam scientia minus idoneum percunctaris quis me docuerit divinam sapientiam.

Auditis praeses hujusmodi sermonibus correptus est furore, ac jussit infantem caedi vehementissime. Ille vero, dum caederetur, eretis ad coelum oculis, et parvis manibus passis veluti athleta fortis benedicit Dominum in excelsis: Gratias tibi ago, Domine Deus, te benedicit anima mea et omnia interiora mea. Tibi laus, virtutum Domine, quia virtutem perficis in mea infirmitate (I Cor. XII). Tunc vero veluti insultans carnificibus clara voce pro viribus insonabat frequentius: Utique Christianus sum, et quoties [Col. 0854C] emiserat hanc vocem piae professionis, toties ei reparabantur novae corporis vires, ita ut et praeses et cuncti qui aderant tantam imbecillis mirarentur aetatis tolerantiam. Deus quippe justitiae qui illum in primis annis infantiae sua gratia justificavit, in tribulatione ad se clamantem misericorditer exaudivit, et in conspectu omnium magnifice mirificavit. Gloriosa vero mater in ejusmodi agone eum positum cernens, toto corde exsultans, in Dominum, extensisque in coelum manibus, voce exsultationis et confessionis glorificabat Dominum, et ut in perseverantia persisteret fidei suum hortabatur Filium. Verebatur siquidem ne forte cederet flagellis prae teneritudine corporis. Sed cum pene jam resolverentur et conciderent caedentium manus ipse ab inhabitante in se Dei [Col. 0854D] Spiritu, firmum gerens animum instaurabatur recentius ad sufferendum.

Iterum praeses jussit sibi matrem cum filio praesentari. Et cum eos nullo modo revocare a proposito verae fidei posset, fecit eos diversis poenarum modis torqueri, ac ita demum horribilibus carceribus mancipari, sancti vero Dei martyres arctissimo reclusi ergastulo his verbis laeti psallebant Deo:

»Fac nobiscum, Domine, signum in bonum ut videant qui oderunt nos et confundantur, quoniam tu, Domine, adjuvisti nos, et consolatus es nos (Psal. LXXXV).« Erant autem persistentes in orationibus et laudantes Deum, postulantesque se ejus potentia virtutis eripi a laqueis malignitate diaboli [Col. 0855A] et a tyrannide ipsius satellitis Alexandri. Sed ipsi intercapedinem quam ad hoc solum modo sortiuntur, ut eis multiplicium poenarum acerbitas pararetur, nequaquam sibi proximis infructuosam fore patiuntur poenam. Namque fortitudine animi et constantia fidei et patientia tolerandi infirmiores quosque provocabant ad imitationem sui. In eadem siquidem custodia habebantur in vinculis detenti circiter quadringenti quadraginta quatuor viri, quos hortabantur hi sancti Dei converti ad fidem Christi, attestantes non esse aliud nomen sub coelo datum homini, in quo possit quis salvus fierit (Act. IV). Cumque et verbis et exemplis haec probarent vera esse, gratia illius operante qui vult omnes homines salvos fieri et ad agnitionem veritatis venire (I Tim. [Col. 0855B] II), illi, abrenuntiantes omnibus operibus et pompis Satanae, confessi sunt se in unum verum Deum Patrem omnipotentem, et in Jesum Christum Filium ejus unicum Dominum, et in Spiritum sanctum credere; et haec tria non tres Deos sed unum esse, qui solus potens est fideles suos ex omni tribulatione eripere, et salvum in regnum suum coeleste facere. In hujus ergo soliditate confessionis magis fundati habiles facti sunt in regno Dei.

Postquam vero comperit Alexander quod haec turba neophita piae matris Julittae filiique ejus Quirici industria ad tyronatum Christi militiae esset ascripta, nimia pervasus furoris vesania, omnem illam laudabilem phalanga ad sua praecepit produci tribunalia. Ubi dum starent, absque animi mutatione [Col. 0855C] se nihil aliud quam Christianos consona voce esse fatentur. Tunc praeses lata sententia jubet eos quantocius plecti capitali poena. At illi mente alacri signantes se signo Christi certatim suas protendebant cervices percussori, sicque saeculi hujus aerumnis adempti vitam per eum et cum eo et in eo percipientes aeternam: pro cujus amore non sunt cunctati mortem subire temporalem.

Peracta igitur tam felicis commutatione mercimonii, isti sancti negotiatores Dei quadringenti quadraginta quatuor viri obierunt pridie Nonas Junias, similes homini negotiatori quaerenti bonas margaritas. Invenientes enim unam pretiosam margaritam dederunt non solum omnia sua, sed et seipsos et comparaverunt eam: quam etiam jure [Col. 0855D] nunc possidentes haereditario, ejusque pulchritudinem mundi cordis conspicientes oculo gaudio ob eam gaudent pleno atque perfecto. Effuso autem sanguine sanctorum Christi martyrum cruentus jussit praeses pretiosa membra eorum concidi, et ossa ac viscera dispergi ut non esset qui sepeliret, impleta Psalmista sententia: Posuerunt morticina servorum tuorum escas volatilibus coeli, carnes sanctorum tuorum bestiis terrae. Effuderunt sanguinem ipsorum tanquam aquam in circuitu Jerusalem, et non erat qui sepeliret (Psal. LXXVIII).

His igitur martyribus consummatis, statim Alexander praeses, ut leo frendens jubet novorum arma suppliciorum sibi exhiberi, quae antea Julittae certatrici [Col. 0856A] ejusque tyronculo jusserat praeparari, et ipsis singula applicari. Gestiebat denique singulis membris specialia inferre tormenta. At vero illi posteaquam frequenter passionibus suis et cruciatibus glorificaverunt Deum, dum de vinculis ad tribunalia et a tribunali revocarentur ad vincula. Inter horrifica et exquisitissima tormentorum genera vicissim sibi succedentia, cum pretiosa Christi martyrum membra variis distenderentur cruciatibus, consolatione semper coelesti a cunctis eruebantur tribulationibus, quoniam, ut ait Psalmista: »Oculi Domini super justos et aures ejus in preces eorum (Psal. XXXIII).« Itemque: »Clamaverunt justi, et Dominus exaudivit eos, et ex omnibus tribulationibus eorum liberavit eos (Ibid.).« Perpendens ergo [Col. 0856B] Tyrannus sanctos Dei in tolerando alacres, in certando insuperabiles, tulit sententiam: Capita illorum avelli a cervicibus. Quo factum est ut postquam tot agones martyrii desudaverunt, felices eorum animae nexibus solutae corporeis candidatis sanctorum martyrum sociatae sunt choris, recipientes a magistro remuneratore suo Jesu benigno singulas immortalitatis suae stolas, et requiescentes sub altari Dei aureo, atque post velamentum interius positum offerunt ei thimiamata laudis, et quia in primori tabernaculo obtulerunt illi, non hircorum aut vitulorum sanguinem, sed corpora sua, hostiam viventem, sanctam, Deo placentem, nunc gratificant gratissimam jubilationis hostiam magnae devotionis [Col. 0856C] ac desiderii sui praestolantes diem, quo binis gaudeant stolis, dum corruptibile hoc induerit incorruptibilitatem, mortale hoc immortalitatem (I Cor. XV) et »in terra sua duplicia possideant,« juxta propheticam Isaiae pollicitationem (cap. LXI). Aeternae ergo claritatis amicti stolis palmasque victoriae, eo quod diabolum et saeculum in Christo vicerunt, tenentes in manibus suis, canticum, non officio oris, sed summae dulcedine charitatis dicentes: Alleluia. Laus et gloria et virtus Deo nostro est, quia vera et justa judicia ejus sunt (Apoc. XIX). Et iterum iterumque frequentatur: Amen.

Haec tua, Domine virtutum, praeclara gratiarum praemia, et haec jucunda gaudiorum munera considerans, Psalmista tibi psallit mente devota: Beati [Col. 0856D] qui habitant in domo tua, Domine: in saecula saeculorum laudabunt te (Psal. LXXXIII). Hanc cunctis felicibus desiderabilem domum tuam, Domine, coelestem dilectus tuus Quiricus non suis viribus fidens, sed in multitudine misericordiae introivit. Et quia, tua largiente gratia innocens exstitit, et sine macula quia nescivit malum, nec dolum egit in lingua sua, ab ea non movebitur in saecula, sed ibi in aeternum exsultans, ubi dies est sine nocte, gaudium sine moerore, laus sine defectu, gloriatur cum eis qui diligunt nomen tuum.

Nos vero in hac convalle lacrymarum inter varias tentationes positi, auxilium, Domine, petimus a te eos superandi, ut qui dedisti nobis legem justitiae, [Col. 0857A] des benedictionem tuae gratiae, quatenus gradientes felici ascensu de virtute in virtutem pervenire valeamus horum interventu sanctorum, ut te videre atque cum eis laudare mereamur in Sion coelesti. Sane interim dum in hoc corruptibili moramur corpore, et peregrinamur a te, meditandum nobis est in via quid agendum constet in patria. Sed et pro posse nobis hic partim agendum est quod illic semper perficiendum erit, ut te benedicamus omni tempore, semper laus tua sit in ore nostro (Psal. XIII), quae licet non sit speciosa in ore peccatorum (Eccli. XV), est tamen vere pulchra in Ecclesia sanctorum, quae tibi semper cantat canticum novum, ubi sanctus infans Quiricus et ejus mater pia Julitta sanctorum martyrum juncti choro te laudantes laetantur in [Col. 0857B] aeternum. Quorum nunc gloriosa recolentes solemnia, et quae illis tua contulit gratia praedicantes magnalia, te benedicimus, te glorificamus, o benedicta et gloriosa Trinitas, unus Deus! O quam magnus es, Domine, et laudabilis valde, faciens prodigia in coelo et in terra! Quam mirabilis es in sanctis tuis, qui sancto infanti Quirico necdum trium annorum aetatem implenti tantam virtutem dedisti et fortitudinem, ut per te naturaliter excedens legem a te singulis attributam, hic tantillae aetatis infantulus et animi sapientia et linguae facundia, et in sufferenda tormentorum tolerantia tam forti vigeret constantia et usque ad finem pro fide et amore tui nominis perseverantia! Sit nomen tuum, Deus, benedictum in saecula!

[Col. 0857C] Vos quoque sancti et humiles corde cuncti testes Christi fideles usque ad vestri sanguinis effusionem, nobiscum benedicite Dominum, qui innocentis Quirici collegio martyrum laudabilem decoravit numerum. Supplices etiam exposcimus ut ipse vester concivis parvus aetate Quiricus magnus et martyrio inclytus, cui mirificum divinae gratiae collatum est munus, interveniat pro nobis omnibus apud suum Glorificatorem in coelestibus qui est super omnia [Col. 0858A] Deus in saecula saeculorum, cujus gratia cooperante compleverunt hi sancti felix martyrium certaminis, sexto decimo Kal. Jul., tempore Alexandri imperatoris, qui coepit anno Domini ducentesimo vigesimo quarto, imperavitque annis tredecim.

Expleta igitur, prout nobis datum est nosse fideli et competenti relatione admirandae passionis tuae, o gratiose Christi martyr, Quirice, hujus nostri licet exigui laboris magnae quo possimus mercedis vicem rependere, atque cum Julitta nobili genitrice et candidata omnium sanctorum martyrum esse societate, pro nobis apud pium Dominum intercede, ut nos semper et suae gratiae et vestrae faciat esse participes gloriae, cui est cum aeterno Patre Deo sanctoque Spiritu honor, virtus et imperium per infinita [Col. 0858B] saecula saeculorum.

Quoniam vero sancti Quirici et Julittae martyris ejus veneranda passio, diverso quidem relatu, sed vero et pari martyrio pene constat esse nota populo Christiano, de insuperabili miraculorum suorum profunditate, quibus in saeculo, disponente Deo, claruerunt, veluti quemdam rivulum deducens pauca libare curavi, et ad honorem Ecclesiae sacris paginis indagare studui.

Annorum igitur multorum excurso tempore post perceptam martyrii coronam sanctus Amator Eutissiodorensis episcopus, cum clarissimo viro Savino comite fines Antiochiae peragrans, sacratissima corpora illorum Christi gratia reperit. Quae cum magnae venerationis cultura ducens in partes Galliarum [Col. 0858C] attulit, et Autricae urbi delata, solo tantum pueri brachio sancti Savini precibus concesso, in domo sua quia idem praesul meritorum gloria pollens a fidelibus venerabatur, iterumque honorifice tumulavit. Hunc ergo incomparabilem thesaurum ideo civitas illa promeruit sibi a Deo dari, multorum sanctorum titulis exornata, ut salus corporum et animarum idem populo suo proveniret.




[Col. 0857]
VITA SANCTAE ALDEGUNDIS VIRGINIS AUCTORE HUCBALDO.
(Apud Bolland., 30 Jan., ex veteribus mss. et Surio.)
(G)*



DEDICATORIA AUCTORIS.

[Col. 0857D] 1. Non immemor vestri, non ingratus tam admirabilibus erga me vestrae sedulitatis officiis, parui voluntati vestrae: si tardius, quam voluistis, si minus apte, quam oportuit; non animo meo quasi non curanti, sed rei difficultati potius ascribatis. Cruda massa non facile modico potest igne purgari. Si quis inconcinnam subsannaverit orationem, vobis imputate. Malui certe derideri a quibusdam, quam [Col. 0858D] vobis non parere. Si cui tamen ideo displicuero, quod purpureos late splendentes, non solum non assuerim, sed etiam demerim pannos, sciat me noluisse more puellarum aptare puppas absque lineamentis membrorum, aut inanimatas in parietibus effigies colorare; sed feminae solidum pectus, imo virilem animum, virtutibus plenum, tanquam lucernam divinitus accensam, cunctis ad imitandum simpliciter [Col. 0859A] demonstrare. Si placet transcribere, diligenter (obsecro) distinctiones capitulorum conservate. Praefationem vero, quae quidem generaliter agit de sanctorum gestis, et ad eos imitandum exhortari cunctos intendit, et ignaviam praecipue negligentium arguens, nec de ignorantia quemquam excusari posse demonstrans, operantem Dominum in sanctis amandum et glorificandum ostendit, sicut [Col. 0860A] est praefixa [(586) 1Kb] capitulis anteponere curate. Quod si vobis etiam non placuerit, aut doctoribus ad quorum audientiam forte retuleritis, moriatur inter manus vestras odiosa et inepta membrana, aut deleatur, aut igni tradatur. Quodcunque acciderit, per amicitiam rogo, ne nostrum nomen in hoc opere sentiatur.



PROLOGUS EJUSDEM.
[Col. 0859]

[Col. 0859B] 2. Miseratio divinae bonitatis humanae saluti multipliciter omni tempore consuluit, et post hominis lapsum, tam per dicta quam per exempla justorum, errantes ad viam veritatis reduxit, et ante legem et sub lege et sub gratia formam virtutis imitandam rudibus in utroque sexu misericorditer exhibuit. Plena est utriusque Testamenti Scriptura, tanquam coelum resplendens, non solum magnis luminaribus, sole videlicet ac luna, sed etiam minoribus stellis; hoc est, non tantum claritate verae lucis, quae rationalem creaturam illuminat, et universalis Ecclesiae pulchritudine, quae totum clarificat mundum; sed etiam singulorum splendore sanctorum, qui nos in hujus saeculi nocte veluti fulgentes stellae consolantur. Qui ergo, donante Deo, sanos [Col. 0859C] habet oculos, ambulet ad lumen solis, vestigia sequatur Domini Salvatoris. Qui vero tantum fulgorem infirmantibus oculis minus valet intueri, convertat aspectum ad montes, jam veri solis lumine candentes, sanctos scilicet apostolos, eorumque successores, doctrina pariter et exemplis totum orbem illuminantes; sequatur fidei duces, velut arietes, gregem ad pascua vitae praeeuntes. Quod si tardior aliquis evangelicam et apostolicam doctrinam fastidit, quod nimis periculosum est; si fortia gesta magnorum patrum, aut documenta propter imbecillitatem fidei suae negligenter attendit, quod male languentis animae indicium est; saltem Vitas [Col. 0860B] sanctorum, qui proximis exstitere temporibus, legens vel audiens, gratiam Conditoris in sanctis semper operantem agnoscat; agnoscens, in amorem ipsius incalescat. Si quis etiam delicatus prae teneritudine carnis viros imitari trepidat, feminas et puellas teneras, quae sui Redemptoris amore saeculum vicerunt, considerans erubescat. Ignorantia neminem, qui legere vel audire potuerit legentem, excusabit. Ubi jam Scripturae verba non resonant? In ecclesiis a lectoribus quotidie recitantur, a cantoribus delectabiliter cantantur, a praedicatoribus utiliter exponuntur. Quae patria, quae civitas, qui pagus, quem non decoravit alicujus sancti patrocinio speciali providentia Creatoris? Ubique per membra sua Salvator coruscat. Oleum effusum nomen ejus; [Col. 0860C] ubique tonat, ubique pluit per Evangelium, per apostolos, per doctores, per exempla sanctorum. Et ut ex multis ad unum veniamus, quis alius in vita beatae virginis Aldegundis amandus, sequendus, amplectendus, nisi Christus innuitur, quem adolescentula virgo diligens, merito castitatis Agnum sequitur quocunque ierit? In ejus itaque laude, qui cum sit idem in omnibus, operatur magna et minima et diversa non diversus, ac dissimilia non dissimilis, de vita hujus virginis si loquamur aliquid, sermonem impositum nullus abhorreat, sed quod effari nitimur, attendat.



INCIPIT VITA.
[Col. 0859]


CAPUT PRIMUM. Sanctae Aldegundis ortus, institutio, visiones.
[Col. 0859C]

[Col. 0859D] 3. Anno Dominicae Incarnationis circiter evoluto sexcentesimo tricesimo, circa haec tempora non longe multum Romanae sedi apostolicae praesidentibus per successiones pontificibus [(587) 1Kb] , Honorio, Severino, Joanne, Theodoro, Martino, imperante apud Constantinopolim [(588) 1Kb] Heraclio, in Francia regnante Dagoberto, filio Clotarii, qui quartus erat a Clodoveo, quem S. Remigius baptizavit, orta est in pago [(589) 1Kb] Hainoensi virgo Aldegundis ex regali [Col. 0860C] prosapia, patre Walberto, matre Bertilia. Cujus soror Waldetrudis major natu, cuidam satis illustri [Col. 0860D] viro Maldegario, cognomento Vincentio, legitime fuerat copulata: qui postea divinitus inspiratus, et exhortatione religiosorum virorum animatus, sprevit mundum, secutus est toto corde Salvatorem Jesum Christum. Eo tempore multi religiosi viri, Dominicae vineae studiosissimi cultores, Amandus Trajectensium episcopus, velut imbrifera nubes circumquaque pluendo discurrens [(590) 1Kb] ; Arnulphus Metensium, [Col. 0861A] Autbertus Cameracensium pontifices, Eligius Noviomensis, Audoenus Rothomagensis, Gislenus ab Athenis peregrinus adveniens in Galliam, et alii plures in Ecclesia tanquam in coelo clara luminaria, partes orbis occidentales irradiabant, et multos tam praedicatione quam exemplo vitae in viam salutis deducebant.

4. Puella vero Aldegundis, parentum cura diligenter enutrita, divina gratia procurante, sacris litteris est imbuta: quarum scientia valde proficiens, ac dogmata Christianae religionis animo complectens, amore coelestis sponsi jam in ipsis puellaribus annis vehementer flagrare coepit. Parentes enim illius, quanquam superbi fastu sanguinis essent [(591) 1Kb] elati, Christiani tamen nominis memores [Col. 0861B] quod gerebant, filiam suam ita secundum Dei timorem educarunt, ut in ipsa jam tenera aetate Domino Christo magis quam saeculo placere desideraret.

5. Interea dum adhuc esset in domo parentum, coelesti frequenter suspensa contemplatione, modo vigilans, modo per somnium, divina sibi gratia revelante, coepit multa visionum genera percipere: quas ipsa describens [(592) 1Kb] , abbati cuidam religioso, nomine Sobino, de monasterio Nivialensi, commisit. Quas etsi quidam, minus digne pensantes quae legunt vel audiunt, superfluas aut non credendas esse putant, nulli tamen sapienti mirum aut incredibile videtur, si puella Dei toto deserviens affectu, frequentibus sanctorum angelorum visionibus, seu vigilans, seu dormiens, pascebatur: [Col. 0861C] cum econtra quaelibet anima spurcitiis luxuriae negligenter dedita, daemonicis nonnunquam illusionibus deludatur. Igitur, ut breviter ea visa comprehendamus, audivit quadam nocte sibi promitti per visionem inaestimabiles divitias: quas primo terrenas aestimans, statim in spiritu sibi promitti coelestes agnovit. Deinde per visum in sublime rapta, monentem audit aliquem, ut caduca postponens, facilius adipiscatur coelestia: modo denique vocem audit: Non alium tibi quaeras sponsum, quam Dei Filium: modo Christum in specie pueri speciosissimi cernit afferentem sibi stolam candidam, palmamque victoriae; nunc etiam erigitur in spem coelestium, dum audit per visum se futuram in societate sanctorum. Inter has [Col. 0861D] visiones aspicit diabolum, invidiae facibus ardentem, de sua tristem electione: tum angelum Dei sese cohortantem, ut perseveret in virginitate, et longe se faciat a saeculi vanitate. Hujusmodi visionibus non mediocriter recreata, de die in diem in amore virtutum proficiebat, et ut perseverando magis proficeret, quotidie majora videbat. Siquidem apparet ei puella, quasi de itinere veniens, et a Dei genitrice se missam affirmans, ut quod vellet postularet. At illa mox alacriter respondit, id se desiderare, quod Dominus [Col. 0862A] vellet, Christique voluntatem in se fieri praeoptare. Vidit frequenter angelos exhortantes se: vidit beatum Petrum, admonentem se de regno Dei. Conspexit etiam Dominum Christum, in specie solis et lunae, in figura regni Dei sibi apparentem. In cunctis hujusmodi revelationibus virgo prudens magis magisque se humiliabat, regno Dei proprior fiebat, sponso coelesti adhaerere ferventius inhiabat.

6. Si quis autem istiusmodi visiones plenius nosse desiderat, Vitam ipsius revolvat, de qua nos pauca decerpentes, notitiam tantummodo rerum indicare summatim conamur scire cupientibus quanti meriti sit haec virgo, quae toties angelicis recreabatur consolationibus, secundum ordinatissimam Creatoris dispensationem, qui novit unicuique congruentem [Col. 0862B] adhibere dulcedinis suae moderationem. Et, ut harum seriem manifestationum jam terminemus, beata virgo Aldegundis de virtute in virtutem progrediens, in tantam sanctitatis celsitudinem a Domino meruit sublimari, ut non solum in summis, aut per exstasim frequenter, sed etiam vigilanti manifeste angelus appareret, familiare [(593) 1Kb] colloquium de proposito conservandae virginitatis exhiberet, virgo sancta nomen ejus fiducialiter interrogaret, et ab eo gloriosum et mirabile suum esse nomen audiret.



CAPUT II. Propositum servandae virginitatis a matre oppugnatum.

7. Cum vero parentes virginis jam cam tradere [Col. 0862C] marito disponerent, advocat mater filiam, praedulcibus hortatur alloquiis, ne sibi voluntatem suam abscondat. Patris ac suum indicat desiderium, uti, secundum sui generis dignitatem, generosum non recuset accipere sponsum. Monstrat familiae numerositatem, praediorum amplitudinem, fundos, rerum abundantiam, gazas divitiarum copia refertas, cujusdam juvenis divitias, nobilitatem, pulchritudinem ei blandiendo praetendit. Hujusmodi blanditiis instat mater, animum filiae ad suam voluntatem, conatur inflectere. Igitur, Aldegundis, honesta moribus, eloquio suavis, frequens in divina lectione, ac sedula in sanctae Scripturae meditatione, quem sponsum eligeret, quem cordis [Col. 0862D] amore gestaret, Dominum videlicet Christum, quem legendo cognoverat, cui se totam jam devoverat, tali sumpta occasione amplius occultare nequibat. Quid, inquit, o domina genitrix, mater dulcissima, quid mihi blandiris? Quid tot suasoriis verbis oneras animum meum? Non amplius tibi celabo voluntatem meam, desiderium meum jam ante diu in corde meo conceptum patefaciam. Tu mihi nescio quem pauperem memoras sponsum; sed ego talem ac tam divitem sponsum concupisco, cujus praedia sunt coelum, et terra, et mare cujus fundi nunquam deficient, cujus [Col. 0863A] divitiae semper crescunt et nunquam minuuntur. Si potes, mater, talem mihi [(594) 1Kb] accipe sponsum, non hominem peccatorem, petulantem, ac cito moriturum. Hoc audiens mater, licet non posset mentem virginis a sua constantia dimovere, feminea tamen importunitate, saepe repetebat, admonens filiam de nuptiarum conditione. Sed quid? incassum verba fundebat: puellae mentem in Christo fundatam, quasi turrim non casuram, frustra pulsabat: Dominum Christum, speciosum forma prae filliis hominum, hunc adamaverat, hunc esuriens sitiebat, hunc sitiens esuriebat. Misericordem in pauperes animum gerebat, divinis lectionibus mentem assidue pascebat: in respondendo cautissima, mitis omnibus, inter nobiles [Col. 0863B] humilis [(594*) 1Kb] , minoribus velut aequalis; in parcitate cibi et potus intantum abstinentiae dedita, ut sibi nulla sodalium aequiparari valeret.

8. Sed dum animus tenerae virginis assidue maternis fatigaretur blandimentis, ut de suscipiendo sponso voluntati parentum satisfaceret; quibus quidem non obedire videbatur incongruum, obediendo vero plus eos amare quam Dominum Christum, aestimabat perniciosissimum; providentiae divinae miseratio, taliter eam liberavit ab hujusmodi periculo tentationis. Soror ipsius, memorata superius, beata Waldetrudis, ob amorem sanctae religionis, a viro suo pari consensu jam sejuncta fuerat; illoque religiose in monasterio quod dicitur Altus Mons, conversante, ipsa monasterium [Col. 0863C] sanctimonialium, consilio venerabilis viri Gisleni, in monte, qui vocabatur Castrorumlocus, aedificaverat: ibique cum aliis Dei ancillis superna contemplatione dulciter animum pascebat. Susceperat autem sacrum velamen, habitum scilicet religionis, de manu beati Autberti Atrebatensis et Cameracensis ecclesiae pontificis, qui tunc, inter alios Dei sacerdotes eo tempore florentes, ovili Dominico non segniter invigilabat. Igitur ex inspiratione divina famula Dei Waldetrudis, memor suae charissinae sororis Aldegundis, et valde metuens ne vinculo carnalis alligaretur amoris, et exoptans [al. carnis illigaretur amans et exoptans] toto desiderio secum illam habere sociam in habitu [Col. 0863D] sanctae conversationis, misit litteras matri, postulans cum obsecratione sororem sibi destinari, secum aliquandiu illam dicens velle demorari: non parum consolationis ex illius praesentia videri sibi conferri: quando matri placeret, statim eam se remissuram [al. remitti]. Annuit mater; filiam dirigit; et quibus erat vana mens Domino serviendi, fit etiam una domus opportune simul habitandi. Quis digne posset effari quantum aedificationis ex mutua collocutione acquisierint, quantumque exemplum operationis bonae caeteris sororibus ex sua conversatione praebuerint? Cerneres illas ex [Col. 0864A] Evangelio sorores, Martham et Mariam, Domino Salvatori certatim ministrantes, sed non facile discerneres quae magis harum eligeret ad pedes illius sedere, cum id utraque satageret, et curis exterioribus invita deserviret (Luc. X).

9. Non multum elapsum est temporis, et ecce mater illarum, feminea suspecta sollicitudine, ne filiae suae virginis animum soror ejus alienaret a saeculo, sacrumque velamen illam suscipere persuaderet, mittit ad monasterium, revocat ad se filiam virginem. B. Waldetrudis invita quidem remittit sororem, ne matrem offendat, sed obnixe deprecando exhortatur eam ut a saeculo faciat se prorsus alienam, immortali se praeparet Sponso; quam citius valeret, ad coenobium revertatur. Illa moesta, valefaciens sorori, [Col. 0864B] revertitur ad matrem, quae tum morabatur in praedio suo quod nuncupatur Curtissolra. Non autem immemor, juxta Scripturam, honorandos esse parentes, bonae indolis puella condecentem reverentiam exhibet matri, humiliat se ad pedes ejus, deprecatur eam lacrymis, ut in habitaculo quod erat juxta ecclesiam, sibi daret licentiam habitandi, dicens non sibi congruum inter viros et mulieres saeculares conversari. Memorat etiam genitrici suae quam sancte, quam religiose soror sua Waldetrudis in monasterio se haberet, qualiter ancillas Christi de saeculo conversas instruendo moneret, quam sublimia quotidie de regno coelorum admonens edoceret. Dum talia matri virgo referret, et ea matri grata satis aestimaret, illa non modo sibi non placita, sed etiam multum [Col. 0864C] onerosa demonstrans, irata comminata est ei plagas, si de talibus ultra sibi facere sermonem auderet. Virgo sapiens non solum illius minas patienter sustinuit, sed etiam verbera sustinere parata, prudenter siluit. Mater autem, optima linteamina proferens, filiae tradidit, et ut inde sponsalia sibi vestimenta praepararet, imperavit, disponens eam in proximo nobili cuidam juveni lege nuptiarum copulari. Virgo linteamina suscipit, domunculam secus oratorium, quam a matre impetraverat, ingreditur; vestes ad usus baptizatorum in nomine sanctae Trinitatis pia fraude componit, corpusque suum vehementer affligens; die noctuque Dominum cum lacrymis deprecatur, ne a societate sanctarum virginum alienaretur, nec alii sponso quam Domino Christo sociaretur. Exaudiuntur [Col. 0864D] preces virginis, nuptiae, quas intra quindecim dies mater filiae parabat, differuntur: juvenis, cui despondere parabat, ne veniret per multos dies praepeditur.



CAPUT III. Ejus propositum parentibus tandem probatum.

10. [(595) 1Kb] Interea beatissima virgo, cujus jam inhaeserat menti coelestium spes, omnisque rerum cum mundo ruiturarum abjectio, non immemor quia bonis moribus aliquando corruptelam confert malorum collocutio, matris ad horam se subtrahere furtim [Col. 0865A] deliberavit collegio; illius quem sibi sponsum [al. patronumque], patremque delegerat ductu confisa et sodalitio. O felix multumque laudanda matris filiaeque ab invicem separatio, in qua Christi tiruncula cujus apud Deum esset meriti demonstratur, et fidelibus suis nunquam Salvatoris abesse praesentiam, sicut ipse promiserat comprobatur! Fugiens igitur virgo Christi ad cujusdam fluminis, quod Sambra dicitur, ripam devenit, nusquamque navigium, quo ultra flumen transvehi posset, adesse conspiciens, in supremo fluvii margine constitit. Quid ageret? Quo se verteret? Nusquam sibi ad fluminis transfretationem aliquod patere videbat consilium, praeter illius, quo nunquam fidelium cassatur petitio, indeficiens Salvatoris refugium. Non immemor igitur Dominum [Col. 0865B] fidelibus suis spopondisse, credentes in se quae fecit majoraque horum facturos esse (Joan. XIV, 12), mareque sub pedibus principis apostolorum se calcabile praebuisse (Joan. XXI, 7.) Matth. XIV, 19; Paulumque apostolum nocte, dieque fluctibus aequoreis immersum nullum vitae detrimentum pertulisse (II Cor. XI, 25); perfectaeque fidei nulla impossibilia esse; crucis Dominicae signo corpus suum undique munivit, sicque pie de Domino praesumens, undas fluminis ut iter solidum conscendit. Graditur super aquas, dextram laevamque angelicis spiritibus sustentantibus, extremis vestium fimbriis nec inundationem fluminis contingentibus. Non autem a catholicae religionis regula videatur alienum, angelos sanctos obsequium impendisse virgini, cum scriptum [Col. 0865C] sit, coelestes spiritus in ministerium sanctorum missos angelos effici (Psal. XC 11);! sanctosque viros vitam imitando angelicam angelos vocari (Mal. III. 1). Unde, quo major inter natos mulierum non surrexit, Joannes Baptista, angelus esse meruit et vocari (Matth. XI, 10-11). Postquam vero sacra virgo in ulteriori fluminis ripa constitit, Domino gratiarum actiones reddidit, cujus gratia quod naturae repugnat et potuit et fecit.

11. Deinde Dominum humiliter exorans, ut suum in bono dirigeret propositum, in quemdam locum multimodis arbustorum generibus incultum, quem sortis haereditariae jure parentes ejus contra sanctissimam Gertrudem, suam videlicet neptem, possederant, devenit. In quo brevissimam ecclesiolam, [Col. 0865D] eradicata veprium non minima quantitate, construxit. Continuo res gesta totam undique complet regionem, tantae scilicet dignitatis virginem, relicta domo rebusque patris, eremi solitudinem, Dominumque, crucem ipsius bajulando, secutam fuisse.

Percipit inde pater rem gestam, claraque mater,
Atque simul natam deplorat uterque beatam
Se contempsisse, sic ad deserta petisse;
Turbaque cunctorum deplorat idem famulorum.

Sed pater pius in animo reputans hanc esse in filia dexterae Excelsi mutationem (Psal. LXXVI, 11), divina id operante gratia, non minimam doloris percepit relevationem, Domino commendans propositi filiae principium et finem.

[Col. 0866A] 12. Mater vero, filiam ac si mortuam lugens, tanto dolore afficiebatur, ut usque ad divisionem corporis et animae (Hebr. IV, 12) periclitaretur. Videns autem supernae bonitatis clementia benignam matrem absentiam filiae ultra modum graviter ferre, ipsius immisit pectori desiderium videndi filiam, cujus non leniter pati poterat absentiam. Assumptis igitur comitibus nonnullis, properat filiam invisere, cujus adventu filia quanto exsultavit gaudio, non est nostrae possibilitatis evolvere. Suscipiens itaque matrem filia, post salutationes et oscula cum dilectione charitatis exhibita, monet, hortaturque piam matrem ut penitus spernat terrestria, appetat coelestia, amicosque se faciat ex iniquitatis mammona, a quibus in aeterna recipi possit tabernacula (Luc. [Col. 0866B] XVI, 9), sic subjungens inter alia:

Non brevis est laudis, si Christo, mater, obaudis,
Noxia spernendo mundi, Dominumque sequendo:
Nam peritura sequi non est, velut arbitror, aequi.

Videns igitur felix mater meliorem sibi viam elegisse filiam, quae jure haereditario ipsi debita proposuerat ad virginitatis corruptelam conferre, ad incorruptionis gloriam properat concedere, a Christo centuplum receptura, vitamque aeternam insuper in aeterna beatitudine (Matth. XIX, 29.) Igitur utriusque sexus familiae a pia matre filiae [(596) 1Kb] fit absque mora traditio praediorum, silvarumque traditur non minima possessio. Cujus rei testamento fit coram omnibus confirmatio. Gaudet filia matrem sua Domino tradidisse; laetatur mater, filiam in maritali copula non [Col. 0866C] sibi paruisse. Sic utrinque laetatur mater de filia, et filia de matre.



CAPUT IV. Velum susceptum. Monasterium institutum.

13. Cumque mater ejus aegrotaret et jam de vita desperaret, vocat virginem filiam suam, dat ei aurum et argentum, vestimenta pretiosa, praedia, villas, servos, et ancillas, et omnia quae habebat, praeter illa quae pauperibus in praesenti pro remedio animae suae distribuit, et quae in usus servorum et ancillarum Dei, in coenobiis Domino famulantium, delegavit. Defuncta vero matre, atque in praedicta villa Curtissolra, et in ecclesia sanctae Dei Genitricis, a Dei sacerdotibus, et aliis ecclesiasticae dignitatis ordinibus, juxta virum suum sepulta; audiens Eudo [Col. 0866D] juvenis, cui praefata mater filiam suam in conjugem dari disposuerat, obitum ejus, nihilominus instat ut virginem uxorem accipiat, imperatque fidelibus suis apparatum praeparare nuptiarum. Quod cum audisset virgo valde timuit; fugiensque noctu in locum nemorosum, qui vocatur Melbodius, aliquot diebus ibi latuit. Sed cum audisset advenisse sanctum Amandum atque venerabilem Autbertum episcopos in monasterium Altimontis, cum magna cordis humilitate, nudis pedibus illuc properavit, ad vestigia eorum sese prostravit, desiderium sui cordis aperuit, contrarias tentationum passiones sibi per insidias diabolicas irruentes indicavit. Tunc B. Amandus, jam [Col. 0867A] pene toti notus orbi fama celeberrima virtutum, qui tanquam in messe Dei strenuus operator, multas per circuitum nationes ad fidem perduxerat catholicam, multa coenobia virorum ancillarumque Dei construxerat, aperiens os suum doctrinae coelestis imbre facundum, ita puellae fatigatum roboravit animum, ut non solum ipsum respueret mundum, verum etiam parata fieret pro salvatore Christo, si foret occasio, subire martyrium. Quid plura? Deducta est a sanctis episcopis in oratorium quoddam ejusdem coenobii, in honore et memoria S. Vedasti dedicatum: ubi benedictione sacerdotali ab ipsis digne consecrata, sponsoque suo Domino Jesu Christo desponsata, sacrae religionis velamen suscepit et habitum.

[Col. 0867B] 14. [(597) 1Kb] Inchoata igitur a Christi sacerdotibus ad id operis competenti benedictione, supernae Pietati se non abesse ubi aliqua justorum in ejus nomine fit congregatio, placuit ostendere. Spiritus namque sanctus in columbae specie sanctis pontificibus in virginis consecratione hymnos debitos canentibus apparuit, paulatimque se submittens, velum quod consecrabatur elevatum pedibus et ore sustulit. Ne autem aliqua fieret ambiguitas tanti super ostentione miraculi, videntibus cunctis qui aderant, velum in altum a terra levatum, beatissimae virginis imposuit capiti. Quo patrato, columba coelitus missa, ab oculis videntium continuo disparuit. Virgo vero sacra non suis quod evenerat, sed beatorum Christi sacerdotum ascribens meritis, Deo, cujus se tantis immeritam [Col. 0867C] praedicabat beneficiis, gratiarum actiones innumeras reddidit.

15. Beata igitur Aldegundis, de Altomonte reversa in locum ubi prius latuerat, quem ipsa Melbodium nominaverat, qui locus adhuc desertus erat, coepit sagacissime locum excolere, vepribus et arbustis radicitus exstirpatis, habitacula construere, servos et ancillas Dei ibidem congregare. Denique post haec aedificavit ibi ecclesiam in honore et memoria sanctae Dei genitricis Mariae, in qua laudes divinas et orationum vota quotidie persolvebat. Tunc saeculi hujus divitias pro nihilo reputans, praedia sua et facultates et omnia ornamenta, quae sibi parentes reliquerant, ad loca sanctorum legaliter distribuit et pauperibus erogavit, ut illam perfectionem [Col. 0867D] attingeret unde Dominus dicit: Si vis perfectus esse, vade, vende omnia quae habes, et da pauperibus, et veni, et sequere me (Matth. XVIII, 21). Locum vero, ubi mater et pater ejus sepulti fuerant in melius reparavit, et ibidem duodecim sanctimoniales ad serviendum Christo Domino constituit. In supradicto vero loco Melbodio, consilio beati praesulis Amandi, et auxilio Dagoberti regis, cum duabus sororis suae beatae Waldetrudis filiabus semetipsam contradidit, atque multis aliis ibi secum in sanctae religionis habitu congregatis, in sancta conversatione [Col. 0868A] permansit, cunctisque se videntibus exemplum bonorum operum dignum imitatione reliquit. Erat enim famula Dei fideliter Sponso suo deserviens in humilitate, in obedientia, in patientia, corpus jejuniis attenuans, pernoctans in vigiliis et orationibus, longanimis in spe, domesticis suis mansueta, modesta colloquendo, seu res ecclesiae conservando, benigna distribuendo.

16. Duas autem neptes, filias sororis suae, cum magna diligentia regulariter in monasterio erudiebat, et ut Dominum Christum sibi sponsum eligerent, ab ipsis infantiae rudimentis diligenter edocebat. Harum una Madelberta, altera vocabatur Aldetrudis. Quae videlicet Aldetrudis, puella bonae indolis, materterae suae mores et vitam satagebat [Col. 0868B] imitari, secusque pedes indesinenter accumbens, doctrina vitae sitiebat informari. Quae cum multis floreret virtutibus, humilitati praecipue et obedientiae dedita erat. Huic aliquando beata virgo Aldegundis praeceperat, ut fragmenta cerae coacervaret in unum, sollicita ne vel minima rerum monasterii deperirent. Illa dicto citius paruit, dispersa cerae fragmenta collegit, ignem accendit, vas aeneum, id est pelvim, cera plenum superimponit. Sed cum dominante flamma strues lignorum jam combusta deciderat, atque sartago fervens, ignis ardore circumcincta, in partem alteram declinaret, ac magis inde focus exaestuaret, timens virguncula, ne quid damni contingeret, armata fide, manibus nudis extentisque brachiis de medio flammarum luterem [Col. 0868C] [(598) 1Kb] bullientem festina sustulit, nihilque penitus in cute suae carnis perpessa laesionis, in pavimentum deposuit. Tantum apud Deum et meritum jubentis, et virtus [(599) 1Kb] obedientis sine dubitatione promeruit.



CAPUT V. Aldegundis virtutes, miracula.

17. Beata vero Aldegundis a proposito suo non deficiebat, sed de virtute proficiens in virtutem, sicut a pueritia coeperat, in sanctis operibus quotidie perseveranter abundabat. Cum enim adhuc esset in domo parentum, aetate quidem tenella, sed corde matura, quidquid sui juris erat, pauperibus misericorditer erogabat. Si virgini nonnunquam deerat, [Col. 0868D] voluntas tamen largiendi sibi nunquam decrescebat. Mater autem ejus Bertilia, non modicum pecuniae thesaurum congregaverat: qui licet filiam non lateret, occultante matre locum, nihil tamen inde tulit ante mortem illius. Facta vero superstes parentum, illico pauperibus coepit matris thesaurum erogare. Procedente autem tempore, cum jam fieret materfamilias cum sorore sua, vocat fidelem ministrum, profert argentum ad comparandas vestes in opus servorum et pauperum Christi, jubens ut, si quid de pecunia superesset, sibi referre deberet. Implet servus dominae suae praeceptum; emit copiam [Col. 0869A] vestium; quod remansit pecuniae refert: argenti quantitas reperitur ac si nihil expensum fuisset. Stupefactae super immensa largitate Creatoris, quis explicare valet quantas Deo gratias egerint?

18. Quadam etiam nocte dum ambae Christo Domino devotae sorores, de dilectione sponsi coelestis, et conversatione regulari, et salute sororum a summo Pastore sibi creditarum, sollicite pervigiles meditarentur, candela coram posita subito cadens exstinguitur. Cumque praestolarentur ut ab aliquo superveniente reaccenderetur, et aliqua fieret mora, virgo lucis amatrix porrexit manum, lucernam accepit; in cujus manu continuo lucerna divinitus lumen recepit. Quo miraculo Dominus noster Jesus Christus, qui est lux vera (Joan. I, 9), se praesentem [Col. 0869B] esse ancillis suis manifestavit, quas in suo nomine congregatas nec ad momentum perpeti tenebras permisit.

19. Non multo post tempore, dum eaedem coelesti Sponso dilectae germanae sibi commissi gregis curam gererent, incedentes per coenobium, negotii quid acturae venerunt ad basilicam beati apostolorum principis Petri, ad horam orationis sextam. Pulsaverunt ostium. Aberat janitor templi, sed non aberat coeli janitor: qui statim famulabus suis fores ecclesiae clausas reseravit, ne gratia fraudarentur orationis; et animus earum, velut arcus in servitium divinum extentus, relaxaretur ab intentione supernae contemplationis. Tunc intrantes »domum orationis (Matth. XXI, 13)« solito devotius et majori compunctione [Col. 0869C] debitum persolventes officium, cum alacritate mentis ad sua reversae sunt.

20. Sed ut parum superiora memoremus, postquam virgo sapiens Aldegundis a saecularibus pompis alienata, sanctimonialibus vestimentis est induta, rursus angelicis admonitionibus roborata, visione mirabili, qua Dominum Jesum tamquam solem splendentem circumstantibus angelis videre meruit, laetificata: memor etiam sermonis Amandi viri Dei, de omnimodo contemptu temporalium, et culmine perfectionis, quod prius jam complere coeperat in parte, modo deliberat omnibus quae possidebat ex toto renuntiare, nihil in terra possidens, in coelo cupiens thesaurizare. Fecit ergo describi sui summam thesauri, et totius pecuniae quam habebat in [Col. 0869D] auro et argento, gemmisque et ornamentis regalibus, quae sibi collata fuerant a rege et regina, principibus et cognatis et parentibus suis, post velationem capitis sui, ac post largas donationes, quas pauperibus Christi, consilio beatorum Amandi atque Autberti episcoporum, distribuerat; et haec omnia virgo prudentissima, domus Dei decorem etiam exterioris diligens, ad decus ecclesiarum, devota mente donavit. Praedia vero possessionesque infinitas, ad usus inibi regi Christo famulantium publica donatione concessit: caetera universa in sumptus pauperum delegavit, nihil sibi praeter vile reservans indumentum, sanctae religioni congruum, atque victum quotidianum, quo cum reliquis ancillis Dei communiter [Col. 0870A] vivebat. Sed Domini Salvatoris benignitas, ut in fide corroboraret animos famularum suarum, non distulit ostendere quam sibi gratus esset pro sui nominis amore transeuntium contemptus rerum. Eo namque die, quo famula Dei tam gloriosum opus largitionis suae compleverat, advesperascente, dum ipsa jubente ministri sibi deferrent ad potandum aquam de fonte qui nuptiarum celebratoribus in Cana Galileae vinum ex aqua largitus est (Joan. II, 9), ipse fontis aquam sponsae suae refocillandae mutavit in mirabilis vini saporem. Quod factum cum omnibus ancillis Dei in monasterio innotuisset, tantus amor Domini Christi mentes earum inflammavit, ut intuitu dilectionis illius, nulla deinceps aliquid terrenum possidere curaret.

[Col. 0870B] 21. Accidit aliquando, ut una famularum urceolum aqua repleret, qua sancta virgo manus suas abluere deberet. Intercurrente ergo mora, vacuatus est urceus ad alios usus, illa nesciente quae vas impleverat. Cumque fusura esset aquam in manibus ejus et vacuum reperisset urceum, tremebunda recurrere volens ad fontem, subito sensit urceum aqua repletum. Hoc signo cunctis in coenobio manifestato, meritum virginis admirantur; laudes ab omnibus Domino Jesu referuntur.

22. Quadam die, beatae virgini piscem adhuc viventem piscator ipsius detulit. Quem studio charitatis ad servorum Dei supervenientium usus magis quam ad suos reservans, in fontem proximum jactari praecepit. Qui dum aliquando prope ripam nataret, [Col. 0870C] saltum in aera dedit, et in siccum deveniens, in arida palpitare coepit.

Advolitant corvi de vicino crocitantes,
Unguibus et rostris piscem laniare volentes.
Mirabile dictu, et insolitum visu! Juxta pascebat agnus qui, minor caeteris pecoribus, celeriter accurrit, piscem a devorantibus arripuit, cornibus et pedibus ac totius corporis nisu contra pugnans, corvos abegit. Quod sorores, de monasterio nova bella prospicientes, festinanter advenerunt, piscem incolumem invenerunt, non sine grandi admiratione, famulae Dei Aldegundi reportaverunt. Sed idem agnus defensor piscis, tam diu ferentes prosecutus est, donec in praesentiam virginis abbatissae piscis oblatus est.

[Col. 0870D] 23. Quodam vero tempore sorores monasterii focum accenderant, et, ut sibi moris erat, ad abluenda indumenta caldariam cum aqua super focum suspenderant. Una autem ex illis, tunicam beatae virginis Aldegundis habens indutam, juxta prunas adstabat, cum ecce serpens antiquus, invidens humili famularum Christi officio, propius adstantem igni, conjecit in focum, et aquam ferventem super ipsam effudit. At illa, cum caderet, sanctae Trinitatis nomen invocavit. Ancillae Dei festinantes accurrerunt, de medio flammarum eam abstrahunt, et quam timebant ignis ardore membratim resolutam, orationibus et meritis beatae Mariae suffragantibus, illaesam reperiunt.



CAPUT VI. Visiones. Prophetia. Aegritudo.
[Col. 0871A]

24. Inter alia divinae consolationis beneficia quae gratia Domini salvatoris huic virgini conferebat, illud non mediocriter admirandum est, quod eam angelica visitatione saepe familiariter confortans, aliqua moestitia affici diutius non permittebat. Quod etiam ex parvis facile conjectari potest. Audierat enim aliquando de se prolatum detractionis verbum a quibusdam perversis et otio vacantibus, quibus est pessima consuetudo semper derogare melioribus. Cumque virginis animus, ut est humanae fragilitatis, aliquantulum inde cruciaretur, adest angelus solito consolans eam, verbisque dulcibus permulcens. Quid, inquit, o dulcissima virgo, sponsa Domini Jesu [Col. 0871B] Christi, quid in verbis otiosorum et invidorum contristaris, cum tibi sedes parata sit regni coelestis, illis autem, nisi resipiscant, aeternum supplicium et poena servetur infernalis? Talibus virgo recreata sermonibus, obloquentium vanitates non curavit ulterius.

25. Post haec autem, ut in Vita beati Gisleni plenius invenitur, dum beatus Amandus Dominica nocte plenus dierum, tanquam frumentum maturum in horreum coeleste condendum, palea carnis deposita migraret; in ipsa vero hora, beatae Aldegundis vigiliis et hymnis in ecclesia coenobii Melbodiensis, coram altari gloriosae genitricis Domini Nostri Jesu Christi Mariae, incumbebat suppliciter. Et quoniam illum in hac vita multum dilexerat, utpote cujus [Col. 0871C] doctrina culmina virtutum edocta conscenderat, Domini salvatoris gratia revelavit ei, et cujus esset meriti, quem exhortantem susceperat; et quod illa sequeretur in proximo, quo dux ille praecedebat. Orans enim, in exstasi mentis elevata, contemplabatur senem virum, cano vertice reverendum, sacerdotalibus et praeclaris vestibus indutum, baculum manu tenentem, ad superna transire, turbamque copiosam albatorum ante et post eum iter habere: seipsam quoque virgo sancta laetabatur in eodem comitatu simul properare. Cumque requisita, quis esset dux ille tam gloriosae multitudinis, respondisset se nescire, sic angelus inquit: Amabilis Deo Amandus a saeculo migravit, et quoniam in vita sua sine macula seipsum gratia Dei servare curavit, atque [Col. 0871D] sibi commissa talenta dispensando fideliter duplicavit, modo cum sanctis animabus, quas verbo et exemplo Domino acquisivit, ad gaudia sui Domini tam gloriosus ascendit. Hanc visionem prudentissima virgo nulli secum habitantium eo die revelans, beato Gisleno mandavit, ut cum sorore sua beata Waldetrude gratia visionis ad se dignaretur venire. Quibus venientibus in locum, qui dicitur Meruius [(600) 1Kb] festinavit obviam ire. Cumque visionem suam inter alia salutis colloquia beato Gisleno manifestasset, intelligens vir Dei, quid illa visio [Col. 0872A] praesignaret, alte suspirans: O charissima soror, inquit, amabilis et devota sponsa Regis aeterni Domini Nostri Jesu Christi, gratias age sine intermissione divinae dignationi, quae tibi dulcissimi pastoris et jam factum ad coelestia transitum, et tuum in proximo futurum, praemonstravit. Unde quia coelestis jam dulcedinem patriae saporemque. Domino revelante, praegustasti, necessarium est, ut omni instantia in ejus obsequio perseveres, donec ea quae se diligentibus repromisit, merearis adipisci.

26. Vidit etiam aliquando beata Aldegundis in visu, demonstrante Domino, valde tristem generis humani inimicum: ac percunctans illum sollicite, requisivit quae tanta contra genus humanum esset [Col. 0872B] ejus pervicacia? Quid emolumenti sibi futurum speraret, dum tot millia hominum ad infernum impellere non cessaret? Cui malignus respondit, invidiae non modicae se dolore torqueri contra filios Adae; qui quotidie illuc ascenderent, unde miser ipse cum suis exsularet.

27. Studiosissima divinae legis, indesinenter esuriens verbo coelesti satiari, virorumque sanctorum ac religiosorum vitam cupiens imitari, Humbertum [(601) 1Kb] apud Maricolas habitantem, virum sanctitate magnificum, illustratum scientia divinae Scripturae, signum crucis ab angelo impressum gestantem in vertice, virgo prudens visitaverat. Pabulo divini verbi per aliquot dies affluentis ab ore ejus epulata, cum illo circa vicina monasterii quadam vice [Col. 0872C] deambulabat: sed aestuante fervore diei, cum pene siti deficeret, orante viro Dei cum ipsa virgine, fons illico dulcis e terra novus emanavit: virgo reficitur; fons usque in praesens non deficit. Beatus autem Humbertus depositionis suae diem praenoscens, lineas vestes ad usus exsequiarum suarum ab ipsa virgine postulavit: propter quas dum mitteret deferendas, missus alter a virgine praesaga futuri, legato beati viri in medio itinere cum vestibus postulatis occurrit.

28. Beata igitur Aldegundis, quae sibi Dominum salvatorem elegerat sponsum, frequentibus angelorum confortata visionibus, qui saepius illam multis modis, utpote conservam et concivem recognoscentes, [Col. 0872D] familiariter alloquebantur, praesciens ex revelatione Spiritus sancti dormitionis suae diem appropinquare, deprecata est Dominum, ut qui sanctos sanctificat adhuc, et justos justificat adhuc (Apoc. XXI, 11), et qui flagellat omnem filium quem recipit (Hebr. XII, 6), dignaretur ancillam suam in praesenti, sic flagellando carnem, purgare, quatenus anima post hanc vitam in requiem Domini sui sine macula valeret introire. Sciebat enim neminem in hac vita tam perfectum esse, qui posset omnis peccati contaminatione prorsus carere. Non distulit [Col. 0873A] divina bonitas praestare misericorditer, quod illa petivit humiliter. Nam in dextera mamilla non post multum tempus morbus, qui vocatur cancer, subortus est, qui carnem illius excrucians, usque ad ultimum diem vitae depastus est. Virgo vero prudens, exemplo beati Job aliorumque sanctorum, patienter sustinebat, et tanquam accepto divinitus dono congaudens, supernae dignationi sapienter gratias agebat.

29. Cum autem adesse tempus resolutionis ejus angelus praemonuisset, praedictoque die nulla molestia corporis eam fatigaret, apparente sibi rursus angelo, coepit queri cum eo, cur differretur a regno sibi parato. Cui ille: Scias, inquit, sanctos angelos hoc tibi a Domino impetrasse, ut ad perfectionem virtutum adhuc habeas spatium temporalis vitae. Sed [Col. 0873B] cum aliquando tertiana febre laboraret, hebdomada transacta, circa mediam noctem immittente diabolo tantus illam sitis ardor invasit, ut, nisi mox biberet, videretur exanimari. Cumque viriliter reluctans, a potu vellet abstinere, vimque febris, non hostis tentationem reputaret, confugit ad orationem. Et ecce ante lucem videt antiquum hostem, tetra et horrenda facie sibi adstantem, qui fateri coactus est, quod tantum sitis illi immisisset ardorem: addiditque blasphemus, dicens beatae virgini, restare adhuc illi duram atque arctam viam, incertumque esse utrum in Dei servitio perseveraret. Cui virgo constanter: Dominus, inquit, mihi adjutor est, non curo minas tuas. Continuo Satanas aufugit confusus, et sitis ab ea recessit. Post tentationem vero diabolicam, [Col. 0873C] adest multipliciter consolatio divina. Videt enim in visu tanquam a Domino se postulantem in ejus amore perseverantiam, ac velut apparentem sibi sacerdotem ipsum Dominum, quod petebat, clementer annuentem. Videt etiam B. Petrum apostolum, sibi panem candidum deferentem, seque de manu illius illum cum ingenti laetitia suscepisse. Soror quoque ejus audivit coelitus per soporem et suam a Domino acceptam poenitentiam, et sororem suam virginem Aldegundem sponsum promeruisse Christum.



CAPUT VII. Obitus, et in eo miracula.

30. Interea, dum virginis animus hujuscemodi visionibus assidue pasceretur, et ad coelestia contemplanda [Col. 0873D] sublimaretur, offertur ei parvulus, cujus jam a suis vita desperabatur. Quem ipsa protinus ante cornu altaris projici jussit. Quod ut factum est, confestim redditus est sanitati. Cumque renuntiaretur virgini de subita sanitate infantis, recordata est visionis suae, et animadvertit hoc ideo contigisse, quod illum contigerit locum, quo viderat ante paucos dies transisse Dominum. Quid, nisi Deo gratias ageret? Viderat enim non multo ante, quasi staret in platea, ac velut igneus globus de coelo super se veniret. Quarto vero die post haec, media nocte Dominica, cum ad vigilias ingrederetur ecclesiam, una de sororibus egressa cernit plateam, in qua visio prius apparuerat, nimia luce splendentem, [Col. 0874A] cum eadem hora tenebrae totam occuparent terram. Mane facto, colloquentibus inde sororibus et mirantibus, intellexit beata virgo causam tanti splendoris, nulli tamen earum tunc manifestavit. Non post multum accessit et alius testis harum visionum, affirmans illi se vidisse Dominum nostrum Jesum Christum cum exercitu angelorum, ante cornu altaris ipsi virgini colloquentem. Requirens autem ab homine visionis horam, recognovit ipsam fuisse qua viderat Dominum in visione. Quarto die post haec sanatus est puer, ut supra dictum est.

31. Sacerdos quidam boni testimonii, sine reprehensione conversabatur (Phil. III, 6) eo tempore in monasterio a pueritia usque ad perfectam aetatem. Qui referre solebat, noctu se vidisse globum igneum [Col. 0874B] descendisse de coelo super habitaculum, in quo famula Christi aegrotabat. Post hymnos autem nocturnos, una de maturioribus ancillis Dei, modicum soporis degustans, videt beatam Aldegundem, ante altare in loco sacerdotis adstantem, corpus Domini in calice fregisse, sibique dixisse: Vade, eia, dic sacerdoti, ut in hoc calice mysteria Domini Christi conficiat: et quoniam heri prae valetudine corporis communicare non potui, hodie particeps fiam corporis et sanguinis Domini. Facta die, processit sacerdos, missam celebravit et interagendum cernit calicem in aera sublevatum, illico in suo resedisse loco. Tunc praedicta famula Dei visionem quam viderat, et sacerdos de calice in aere suspenso, ad Christi sponsam utrumque detulere, certitudinem habentes [Col. 0874C] has visiones obitum illius praesignare.

32. Inter alia signa virtutum, quae potentia Salvatoris per ancillam sibi dilectam operabatur, homo quidam mente captus aut suis exigentibus culpis, aut, ut fides virginis manifestaretur, per insaniam capitis pene usque ad extrema perductus est. Cumque parentes ejus de vita ipsius desperarent, adduxerunt illum ad monasterium sanctimonialium, intimantes beatae virgini cum gemitu, qualia ille miser pateretur. At illa visceribus pietatis condolens misero, fecit eum ad se vespertino tempore perduci. Oravit pro eo, et facto signo crucis super eum, domum redire jussit. Qui mox couvalescens, restitutus est sanitati. Quinto vero die ante beatae virginis obitum, soror ipsius famula Domini nostri Jesu Christi Waldetrudis, [Col. 0874D] contemplatione coelestium sublevata, videt in visione gloriosam Domini nostri Jesu Christi genitricem cum sanctorum agminibus venientem atque germanam suam virginem Aldegundem secum ad sublimia deducentem.

33. In monasterio quoque Nivellae, ubi sanctae Gertrudis corpore requiescit, sanctimonialis quaedam nimiae simplicitatis et obedientiae ab amore mundi ante tribunal ad amorem Domini nostri Jesu Christi perfecte conversa, sexta feria ante diem Sabbati et dormitionis famulae Dei Aldegundis, circa medium noctis, vidit in visu splendorem lucis ingentem intrasse ecclesiam B. Petri, ubi jam dicta beata Gertrudis tumulata est, ita ut a pavimento usque ad trabes [Col. 0875A] universam aedem, quasi meridianus sol illustraret. Dum vero attonita visione tantae claritatis, timore solveretur, audit choros psallentium, ita ut voces discernere posset virorum ac mulierum, puellarum et puerorum, invicem alternando concinentium.

34. Jam vero tertia nocte ante egressionem ejus a corpore, gratia visitationis multis convenientibus religiosis, atque sorore ejusdem virginis beata Waldetrude, ecce fulgor ingens nimia claritate refulgens apparuit supra domum, in qua Virgo sponsa Domini Christi opperiebatur intrepida ejus adventum. Cumque praesentes insolitam mirarentur visionem, ac beatae Waldetrudis inter spem metumque dubia, quidnam praesignaret, tremebunda rei finem exspectaret, sancta illa anima, quae veram Lucem, Dominum [Col. 0875B] Christum amavit, et praesentiam ejus sitibunda desideravit, carne soluta, cum ipsa luce de hoc saeculo migravit. Sepulta est autem in villa suae quondam ditionis, vocabulo Solra [(602) 1Kb] , ubi suus uterque parens, ac soror postea Waldetrudis, sepulti sunt. In quo multo jacuit tempore, quoad Christo donante corpus ejus translatum est municipium Melbodium [(603) 1Kb] , quod ipsa a fundamento construxerat, ubi ejus nunc memoria fulget, ac meritis suffragantibus, [Col. 0876A] plurima poscentibus beneficia divina clementia largiri dignatur.

35. Ecce inter alia sanctorum gesta, quicunque pie legis vel audis, etiam hic habes quod imiteris. Adhuc aetate puellari terrena despexit, coelestia concupivit. Concupiscentiam carnis virginitatis amore edomuit. Concupiscentiam oculorum, id est, curiositatem divinae lectionis meditatione refrenavit. Ambitionem vitae, hoc est superbiam, humilitate calcavit. Contempsit mortalem sponsum, immortalem elegit. Divitias cum haberet, non speravit in pecuniae thesauris (Eccli. XXXI, 8). Sed prudenter indigentibus cuncta distribuens, amplexa est paupertatem. Invenit in agro thesaurum absconditum, et prae gaudio illius omnia vendens, comparavit illum (Matth. XIII, [Col. 0876B] 44). Quaesivit bonas margaritas pia negotiatrix, invenit unam pretiosam, emit, possedit (Ibid., 45-46). Tenebras exhorruit, lucem amavit, cum luce migravit, lumen vitae perennis habebit. Igitur imitare, quod legis; vive, sicut vixit: incede, qua incessit: ac sine dubitatione pervenies, quo pervenit; adjuvante gratia Conditoris, qui misericorditer operatur in sanctis suis, qui dat virtutem et fortitudinem plebi suae, benedictus Deus in saecula (Ps. LXVII, 36). Amen.




[Col. 0875]
VITA SANCTI LEBWINI PRESBYTERI ET CONFESSORIS AB HUCBALDO, AD BALDRICUM EPISCOPUM TRAJECTENSEM SCRIPTA.
(Apud Surium, Acta SS., 2 Nov.)


[Praemittuntur ex Martenii amplissimae collectionis tomo I epistola Petri Cameracensis archidiaconi ad Hucbaldum et versus Judionis ad eumdem in commendationem hujus libri.]



[EPISTOLAE ET VERSUS.]



EPISTOLA PETRI SANCTAE Cameracensis Ecclesiae archidiaconi ad Hucbaldum monachum et sacerdotem coenobii sancti Amandi confessoris Christi, scriptorem gestorum beati sacerdotis Christi Libuini. (Circa annum 910.) Laudat ejus librum de Vita sancti Libuini.
[Col. 0875C]

Vestrae sancto dogmate apostolico ac totius philosophiae gemmis decusato domino ac doctore HUCBALDO monacho coenobii sanctissimi Amandi Petrus peccator archidiaconatui sanctae Cameracensis Ecclesiae deserviens, competentem instantium facilitatem, ac perpetem futurorum in Christo felicitatem.

Cum vestrae sapientiae lampas admirabilis in Galliis hac tempestate singulariter dono coelesti excellere [Col. 0875D] noscatur, admiratione dignum videtur, cur [Col. 0876C] vestra sagax prudentia, et prudens sagacitas, vestrae operae stylum super beati Lebuini Vita memorabili exaratum, mirabiliter examinandum, comprobandumque direxerit. Vere enim pusillitas meae scientiae quantulacunque fuerit, porro infra vestrae sapientiae pedes substernitur, nec disciplinae scholasticae unius auditorum vestrorum propinquat. Sed qui vos mira implevit scientia, mirabili etiam roboravit humilitate: quoniam Spiritus sapientiae et scientiae idem etiam et timoris Domini, a quo vera manat humilitas. Porro autem praeclara vestri gnomonis digestio cordati quidem et optimi viri depinxit aethereos mores, ortum, vitam, et felicem exitum probabiliter commendavit; sed inter id exsequendum vitam figuravit practichen pariter et theorichen, physicam [Col. 0876D] etiam in geminae descriptionis serie, ethicam vero [Col. 0877A] in morum sacra institutione. Porro logicam in eminentia coelestium ac sublimium rationum limavit, ut dum unius stupendam probitatem pandere niteretur, plurimorum rudis ignavia erudiretur. Revera igitur sacram in vobis Scripturam impleri novimus, quae dicit: Da sapienti occasionem et addetur ei sapientia. Legi ergo nitidum vestri sermonis florem, et inveni quod omnino mirarer, non quod ullatenus emendarem. Divinae protectionis custodia fulgurantem vestrae sapientiae lampadem perpetuo nobis incolumen conservet ad sanctae profectum Ecclesiae. Amen.



EPISTOLA ODILONIS coenobitae sancti Medardi episcopi Hucbaldo directa. (Circa annum 940.) Libellum de Vita sancti Libuini, quem ei examinandum miserat, cum laude approbat.
[Col. 0877B]

Priscae gravitatis tenore conspicuo, etc. Reliqua vide supra in ODILONE.



VERSUS JUDIONIS in confirmatione operum magistri sui Hucbaldi Baldrico praesuli destinati.


In primis [(604) 1Kb] Baldrice, vale, clarissime praesul,
   Nomine reque decus, nobilitatis opus.
Hoc opus est actus Lebuini Patris amandi
   Hucbaldus doctor quod decorat calamo.
Hinc coelis dignus terris memorandus habetur,
   Sed tu laude sua dignior exsuperas.
Cujus ob auspicium fecit quod fecit idipsum,
   [Col. 0877C] Hinc consors operis laudibus erigeris.
Hinc ita de reliquo vobis liceat mihi coram
   Lectori vestro dicere quae cupio.
Lector erit vester Nitgerus, charus adelphus,
   Ipse adeo studuit ut legeretur opus.
Dum vestris crebro scriptorem mulsit amicum,
   Et tandem obtinuit quod bene concupiit.
Hoc ego post lectum mihi praecipiente magistro
   Carmen subsigno, tunc simul hoc jubilo.
Nil melius, fateor, legi, mi lector amice,
   His quae Hucbaldus scripsit et edocuit.
[Col. 0878A] Quod dixi potes in Vitae rescire libello
   Liaffirini sancti magnanimique Patris.
Hunc bene si recitas, offendis seria plura
   Quae rhetor serit hic grammaticusque simul.
Et si judicio calles discernere docte,
   Sermo evangelicus currit et historicus.
Omne etenim spatium sic regula dirigit artis,
   Ne quem fallat iter, aut via decipiat.
Et similis Ciceronis inest constructio docta
   Augustinus et hic ut docet invenies.
Dummodo cordatus, non invidus, atque detractor
   Hunc recitans volvat, atque legens replicet.
Quocirca quisquis legis haec non corde sinistro,
   Cum Judione simul ex animo rogita.
Hucbaldum Deus hunc dona durare per annos.
   [Col. 0878B] Post mortem carnis junge dehinc superis.
Ut te cum sanctis laudet per saecula cuncta.
   Qui Deus unus, ades, trinus et ipse manes.
      Amen.

Deo gratias.



   Vetorum Deus arbiter
Quae dant fideles pariter,
Rogamus nostris vocibus
ut annuas propitius.

   Per Libuini merita
Quo nostra solvas crimina,
Quibus quasi compedibus,
Illaqueati cernimur.

   Sed quod nequimus consequi
Reatu multo saucii
[Col. 0878C] Id Libuino tribuas,
Qui sanctis tuis nihil negas.

   Hic nobis dux et praevius
Sit in periclis omnibus,
Hujus precatu territus
Facessat hostis invidus.

   Hic nos purgatos sordibus
Restituat coelestibus
Ubi felici gaudio
Fruamur aevo intermino.
   Amen.



INCIPIT VITA SANCTI LEBWINI.
[Col. 0877]

[Col. 0877D] 1. Dominus noster Jesus Christus propter nimiam charitatem suam, qua dilexit nos in saecula saeculorum, non solum pro nobis, sed etiam ex nobis factus homo, verus et perfectus idem Deus, Rex noster ante saecula, cum per passionem crucis resurrectionemque a mortuis seeundum nomen suum operatus esset salutem nostram in medio terrae (Psal. LXXIII), consummato divini mysterii opere, quod [Col. 0878D] absconditum fuit a saeculis et generationibus, nunc autem manifestatum (I Tim. III) est sanctis suis, quibus voluit notas facere divitias sacramenti hujus (Col. I), ascendens in altum, captivam duxit captivitatem (Psal. LXVII), et ut ait Apostolus: Dedit gratiam unicuique fidelium Ecclesiae secundum mensuram donationis suae, alios apostolos, alios prophetas, alios evangelistas, alios pastores constituens et doctores [Col. 0879A] (Ephes. IV). Inter quae innumera ejus beneficia, quae ipse largus dator per universa terrarum diffudit spatia, in Francorum quoque Saxonumque de coelo prospexit patrias: quibus salvandis et lege ejus imbuendis, atque in perseverantia boni operis confirmandis, post clara plurimorum lumina doctorum quae idem Sol justitiae ut Occidentis depellerent tenebras, proprio irradiaverat fulgore, ut et ipsi lux essent hujus mundi, unum quoque sidus eximium jam pene advesperascente istius saeculi die, sui splendoris gratia perfusum copiosissime ad eorum illuminationem dignatus est promere, Lebwinum videlicet charum sibi amicum, juxta idioma nominis sibi optime congruentis. Fertur enim a suae peritis linguae, quod Liefvuyn patriotice sit vocatus, quod [Col. 0879B] Romanis sonat, charus amicis. Demptis vero vel demutatis ad latinitatem quibuslibet litteris dictus est Lebvinus. Sed ecce quam dignitate plenum istius vocabuli praesagium, dum quod futurus erat opere, jam ejus praesignatum est nomine. Si enim quaeratur cujus vir iste exstiterit amicus: nequaquam mundanorum, vel mundi istius, cui non solum fuit inimicus, sed etiam crucifixus, sicut docet Apostolus: Qui voluerit amicus esse hujus saeculi, inimicus Dei constituitur (Jac. IV); sed potius mundi Conditoris servus quidam fidelissimus: inter eos vero qui audire meruerunt: Jam non dicam vos servos, sed amicos meos (Joan. XV), merito suae servitutis connumeratur. Nec ab re cuiquam videatur, quod nominis istius interpretatio a nobis studiose perquiritur. Novimus [Col. 0879C] denique quibusdam Patribus, etiam ante conceptionem indita fuisse vocabula; quibusdam postea immutata, quae ex propriis causis, aut praecedentibus, aut futuris constat illius fuisse competentia. Quae et ideo sacra nobis tam solerter denotat Scriptura, ut patenter innuat, non modo in istis, sed et in aliis quibusdam sanctorum nominibus quae nobis sunt animadvertenda. Satis enim talium indicant acta vel dicta quid eorum praesignaverint nomina. Unde sicut intelligi datur, et hic vir sanctus quodam praesagio futurorum tale nomen est sortitus, ut lingua patria vocaretur Dei charus amicus. Haec satis dicta de nomine ipsius. Jam nunc ad ejus gesta Deo bonisque placita hominibus, licet stolidus noster decurrat stylus.

[Col. 0879D] II. In salo quidem reposita, nobilis tamen vulgataque Britannia oceani insula, interfuso mari a toto orbe divisa, inter septentrionem et occasum sita, a vocabulo suae gentis cognominata. In ea multa et magna flumina, fontes calidi, metallorum larga et varia copia; achates lapis ibi plurimus et margaritae; cui adjacet Scotia sive Hybernia: sunt vero ibi populi multi, Britones, Saxones, Picti, Angli. Haec animalium messiumque ferax ubere fertili, diu dedita erat idolorum cultui. Postquam vero venit praedestinatum a Deo tempus miserendi ejus (Psal. X), sicut in laudabilibus viri eloquentissimi Gregorii papae gestis legimus, data sibi occasione inspiravit Deus cordi illius, ut, quoniam ipse dicebatur vir [Col. 0880A] apostolicus, illique commissum erat de omnibus, istius specialiter gentis fieret Apostolus. Quod pastoralis curae officium quam studiose fuerit ab eo administratum atque peractum, cooperante gratia Dei coelitus, nos sigillatim referre supersedemus, quoniam in libello vitae ipsius ter beati pontificis Gregorii satis propalatum recolimus. Hoc tantum sufficiat commemorasse, quoniam directi ab ipso fortes et fideles agricolae excoluerunt optimi cordis terram strenue bene polito linguae suae vomere, sparsimque dilatato divini verbi semine. Ac ne foret ut duplici deperiret laesione, et malarum cogitationum trito calle et volucrum spiritualium nequitiae comestione, tutari studuerunt sollicite. Insuper ne cito exortum semen propter duritiam petrae, hoc est, [Col. 0880B] mentis indomitae, vel propter aestum tentationum posset arescere (Luc. VIII), irrigaverunt illud indeficiente sanctae charitatis humore. Ad postremum, ubi fuerit necesse, exstirpato spinarum, id est divitiarum, quas nunc sollicitudo, nunc voluptas comitatur, angore, gavisi sunt bonam terram suo labori respondisse, et uberrimos fructus edidisse, scilicet trigesimum in casto conjugii foedere, sexagesimum in non parvo sufferentiae continentium labore, centesimum (Matth. XIII) in perceptione virginalis coronae. Cujus seminis ac messis intantum excrevit cumulus, ut non modo indigena illius patriae satiaret, verum quoque exterarum regionum famelicos pasceret. Quis enim queat explicare quot lumina doctorum verbis et exemplis perfectorum prodierunt [Col. 0880C] inde? Quos nostra gaudet Francia se ut veros Christi apostolos hospitio gratanter recepisse, alimoniis abundanter refovisse, rebus ac facultatibus honorabiliter munerasse, praedicantes libenter audisse, magisque monentibus se salubriter obedisse: necnon et beatas sanctorum corporum exuvias se laetatur hactenus ad suorum patrocinium veneranter custodire, sperantes pro his omnibus se partem habituros cum eis in aeterna beatitudine. De quorum sanctissimo fulsit collegio sanctus Lebwinus, ex praefata Anglorum patria oriundus; ab ipsis quoque pueritiae crepundiis, exercitiis Deum colendi deditus. Jam enim praetendebat morum conatibus, qualis piis futurus esset actibus, ut patenter daretur intelligi hunc verum Dei cultorem fore qui in lege ejus [Col. 0880D] meditaretur die ac nocte (Psal. I), sicut et Salomon in Proverbiis generali sententia promit de talibus: Ex studiis suis intelligitur puer si recta sint et munda opera ejus (Prov. XX).

III. Hinc liberalibus ac potius sacris traditus studiis litterarum, inhians, ut ait Scriptura, ad sciendam sapientiam, ad intelligenda verba prudentiae et suscipiendam eruditionem doctrinae, justitiam et judicium et aequitatem (Prov. I); ut sibi parvulo daretur astutia, adolescenti scientia et intellectus; Vigilabat ad fores sapientiae quotidie, observans ad postes ostii ejus (Sap. IX). Cumque eos exerceret assidue, optabat ut veniret in se spiritus sapientiae, deprecatusque Deum ex totis praecordiis dixit: Da mihi, Domine, [Col. 0881A] sedium tuarum assistricem sapientiam; mitte illam de coelis sanctis tuis, et a sede magnitudinis tuae, ut mecum sit et mecum laboret, ut sciam quid acceptum sit coram te (Sap. VI). Haec eo saepius deprecante, occurrit ei ipsa, quae circuit quaerens dignos se, et ostendit se illi hilariter, et obviavit illi quasi mater honorificata, stans in summis excelsisque verticibus, in mediis semitis juxta portas civitatis in ipsis foribus. Erat autem, ut jam ante nos per quemdam sui amatorem de ea dictum est, reverendi admodum vultus, oculis ardentibus, et ultra communem hominum valentiam perspicacibus, colore vivido, atque inexhausti vigoris, quatenus ita aevi plena foret ut nullo modo nostrae crederetur aetatis, statura discretionis ambiguae. Nam nunc quidem [Col. 0881B] ad communem se hominum mensuram cohibebat; nunc vero pulsare coelum summi verticis cacumine videbatur. Quae cum altius caput extulisset, ipsum etiam coelum penetrabat, respicientiumque hominum frustrabatur intuitum. Haec aedificaverat sibi domum, ubi exciderat sibi columnas septem, atque immolans victimas suas miscuit vinum et posuit mensam suam, misitque ancillas suas ut vocarent ad arcem et ad moenia civitatis, dicens: Si quis est parvulus veniat ad me; itemque insipientibus: Venite, comedite panem meum, et bibite vinum quod miscui vobis. Relinquite infantiam et venite, et ambulate per vias prudentiae (Prov. IX). Tunc inter numerosos copiosae plebis auditores placido vultu respiciens humilem Lebwinum quem ante saecula [Col. 0881C] praescierat et praedestinaverat fore sibi charum amicum, voce amicabili affata est illum: Ego, inquit, diligentes me diligo, et qui mane vigilaverint ad me invenient me (Prov. VIII). Principium me adipiscendi, timor Domini: Intellectus bonus omnibus facientibus eum (Psal. CX). Haec aure audiendi audiens sanctus vir Lebwinus, exsultavit in Domino cor ejus et dixit: Ego servus tuus et filius ancillae tuae (Psal. CXV). Gressus meos dirige secundum eloquium tuum ut non dominetur mei omnis injustitia. Deduc me in semitam mandatorum tuorum, quia ipsam volui. Ecce concupivi mandata tua, in aequitate tua vivifica me (Psal. CXVIII). Exinde oleo laetitiae (Psal. XLIV) perfusus ab ea, proficiebat de die in diem amicitiae ejus gratia. [Col. 0881D] Et ne quis forte putet, postposita rerum gestarum serie, nos quaedam veluti fabulosa ac frivola, ut iste beatus vir ad notitiam semitarum sapientiae ejusque agnitionem contenderit commentatos esse: si sobrius lector vel auditor exstiterit, volumus pro certo noverit haud aliter cuique inerrato viandum esse, ut ipsius desiderabilem queat speciem inspicere. Constat enim firmissime, quoniam quisquis praesignatos hujuscemodi progressionum gradus quibus ad eam incedendum conscenditur, praetermiserit vestigare, et nullo modo philosophandum esse.

IV. Ergo quoniam hic beatus ab ineunte aetate toto conamine has prosecutus est vias prudentiae, sic maximam promeruit praerogativam divinae gratiae. Per hanc denique inerat ei cautae circumspectionis [Col. 0882A] efficacia, ut velut oculatum animal ante et retro incederet in omnibus mandatis et justificationibus Domini sine querela (Luc. I). Erat enim vir magnae abstinentiae, sibi parcus, egenis largus, ore serenus, corpore castus, lectionibus sacris, vigiliis et orationibus indesinenter intentus, sermone jucundus, qualitate morum sobrius, omnique bonitate praeditus. His et hujusmodi pollens virtutibus adeptus est honorem clericatus. Quam dignitatem gradus et vocabuli credens divinitus collatam, sibi agebat studio pervigili, ne morum operatio suo nomini dissentiret. enim Graece, sors vel haereditas dicitur Latine. Unde et appellantur clerici, quod de sorte Domini sunt et quasi de ejus haereditate peculiari, sicut in Testamento Veteri levitas ex filiis Israel ut proprios [Col. 0882B] assumpsit sibi, vel ideo, quia vicissim illi qui vere sunt clerici praeter Deum nullam concupiscant haereditatem in hac regione mortali, exspectantes viva spe illam incorruptibilem et incontaminatam et immarcescibilem, conservatam in coelis (I Petr. I), per ipsum et cum ipso et in ipso (Rom. II) se posse consequi, sicut et ipse eis repromittit dicens: Ego haereditas eorum (Ezech. XLIV), meditantes jugiter et dicentes: Dominus pars haereditatis meae et calicis mei, tu es qui restitues haereditatem meam mihi. Funes ceciderunt mihi in praeclaris: etenim haereditas mea praeclara est mihi (Psal. XV). His intentus vir sanctus Lebwinus ac sedulo recolens quid de clericorum moribus his pene verbis a sanctis institutum sit Patribus, abstinuit a vulgari vita et conversatione, a mundi [Col. 0882C] voluptatibus et spectaculis, a saeculi pompis, a conviviis publicis, ab usuris et turpium lucrorum occupationibus, a fraudibus et ab ipsa cunctorum criminum matre avaritia; non officia ac negotia saecularia, non gradus honorum sectans per ambitionem, non pro beneficiis medicinae Dei captans munera; dolos et conjurationes, odium, aemulationem, obtrectationes fugiens atque invidiam; non vagis oculis, non infreni lingua aut petulanti, tumidoque incedens gestu; sed mentis pudorem atque verecundiam, simplic ostendens habitu et incessu, obscenitatem sic verborum sicut et operum penitus exsecrans, visitationes viduarum ac virginum, ac contubernia extranearum feminarum nullatenus appetens, castimoniam [Col. 0882D] immaculati cordis et corporis perpetuo conservare studebat. Inter haec debitam praebens senioribus obedientiam, nullo se jactantiae vitio extollebat, et quid plura? Lectionibus, doctrinis, psalmis, hymnis canticisque spiritualibus exercitio jugi insistebat, profecto sciens quia tales oportet clericos esse, qui divinis cultibus se mancipandos student exhibere. Unde et ipse Deo talem exhibens se, post tantae continentiam vitae detonso rasoque capite non capillos posuit urendos sacrificii veteris igne (Num. VI), sed ut verus Nazaraeus consecrans perfectionem devotionis suae obtulit totum se hostiam viventem sanctam, Deo placentem (Rom. XXI), quae ureretur assidue sancti Spiritus igne, ut fieret obsequium ejus rationabile (Rom. XII), et illud signum [Col. 0883A] onsurae, quod figurabatur in corpore ageretur in illo, in quo Christus habitat in interiori homine, videlicet ut exterius abscissis crinibus, interius cunctis resectis criminibus, enitesceret denuo innovatis sensibus quasi comis rudibus. Praeterea gestans quasi tiaram veri sacerdotii in detonsa superiori capitis parte, necnon exprimens in inferiori dignitatem regalis coronae, gaudebat munus impleri in se hac typica similitudine, quod beatus apostolus Petrus universali collatum gaudet Ecclesiae. Vos, inquit, estis genus electum, regale sacerdotium (I Petr. II).

V. Igitur vir Domini Lebwinus, in talibus virtutum profectibus, aetate simul et probitate morum adultus, vere per omnia irreprehensibilis clericus, singulis sensim secundum instituta canonica dignitatis [Col. 0883B] ecclesiasticae conscensis gradibus, eligitur ad officium presbyteratus, ut qui scientia et operatione perfectus erat, caeteros doctrina instrueret, exemplo ad bene agendum provocaret. Liberalis siquidem sui nominis et commissi officii exsecutor, satagebat sollicite esse et videri presbyter, id est senior: non dierum prolixitate numerosior, non canitie capitis honoratior, sed augmento meritoque virtutum provectior, ut de eorum fieret numero qui a Moyse, praecipiente Domino, eliguntur. Congrega, inquit, mihi septuaginta viros de senioribus Israel, quos tu nosti, quod senes populi sint ac magistri, etc. (Num. XI). Tales namque presbyteri non subrogantur in sacerdotio favore populari, sed eliguntur a Moyse duce populi Christiani, [Col. 0883C] quos ipse novit, qui eis talem gratiam contulit, quod sapientiae et sanctitatis merito senes sint populi. Et quia stant coram eo statu justitiae inflexibili, merentur ejus spiritus participatione munerari, completurque in ipsis quod dicit Omnipotens ad Heli: Glorificantes me erunt glorificati (I Reg. II). Quorum senum gloria, sicut dicitur in Proverbiis cap. XX, canities est: haud dubium illa, de qua legitur alibi: Cani sunt enim sensus (Sap. IV), id est, sapientiae viri et aetas senectutis vita immaculata. His ergo donis spiritualibus praeditus, digne dignus sacerdos effectus est Lebwinus explens verbis et actibus nomen et officium sacri ducatus, pura mente mundisque manibus, [Col. 0883D] ut expedit sacerdotibus cooperatione Spiritus sancti conficiens, et dans sacramenta vivifica populis fidelibus, congruis unumquemque docens exhortationibus, pro suae professionis ac morum qualitatibus.

VI. Enimvero is qui operatur in suis omnibus et velle et perficere pro bona voluntate (Phil. II) suo gratuito munere operatus est in famulo sibi fideli Lebwino illud velle quod nullatenus a suo velle poterat discrepare; saluti videlicet lucrandarum animarum jugiter inhiare, et continuam huic desiderio operam dare, ut sicut de speciali gratia apostolatus beati Petri et sui ipsius Paulus protestatur, dicens: Qui operatus est in Petro in apostolatum circumcisionis operatus est et mihi inter gentes (Gal. II): [Col. 0884A] ita et nos fidenter de hoc nostro dicere audeamus apostolo, quia et ipse operatus est Lebwino inter Francos et Saxones. Unde quia ad eosdem docendos ab eo est destinatus pro sui qualitate officii non inconvenienter dicetur apostolus, quod in lingua Latina sonat missus: Denique sicut suis ipse praecepit discipulis, dicens: Ite, docete omnes gentes, baptizantes eos in nomine Patris et Filii et Spiritus sancti, docentes eos servare omnia quaecunque mandavi vobis (Matth. XXVIII). Ita et hunc suum affatus discipulum, velut eodem imperio praecepit ei praefatas docere gentes catholicae sacramenta fidei, tingere baptismo salutari et exinde praecipere omnia servare mandata sibi. Et sicut de Paulo et Barnaba in apostolorum Actibus legitur [Col. 0884B] quod imperaverit Spiritus sanctus: Segregate, inquiens, mihi Barnabam et Saulum in opus quo assumpsi eos (Act. XXV), sicque ad docendas profecti sunt gentes simili, ut ita dictum sit, modo, ejusdem sancti Spiritus imperio, qui dividens singulis, prout vult, operatur omnia in omnibus (I Cor. XII), ille fidelis servus ac fortis operator Lebwinus in opus sibi a Domino injunctum segregatus est et assumptus.

VII. Cui etiam ut non solum cum apostolis, sed et cum patriarchis digna foret operis communio, ipsius summi sacerdotis Abrahae proponitur imitatio. Nam quomodo illi praeceptum est a Deo: Exi de terra et cognatione tua, et veni in terram, quam tibi monstravero (Gen. XII), et ejus protinus ille paruit [Col. 0884C] imperio; ita et iste vir venerabilis hoc audito ac veluti sibi specialiter delegato, ad exemplum beati patriarchae, huic irrefragabiliter inhaesit edicto. Exiens ergo impigre de terra et cognatione sua, posthabita insula Anglorum, evectione navali Trajectum petiit, castrum Wiltenburg antiquitus dictum, modo vero Trajectum; ubi reperiens quemdam venerabilem virum nomine Gregorium, ex nobili Francorum sanguine procreatum, a beato Bonifacio archiepiscopo olim a pueritia enutritum, gradu ecclesiastico presbyterum, sed tunc pro tempore episcopalis officii in eodem castro vel etiam parochia vicarium, exposuit ei omnem suae peregrinationis sibique commissae [Col. 0884D] praedicationis textum.

VIII. Quia vero gratia Gregorii boni discipuli mentio optimi facta est magistri Bonifacii, non indignum videtur tanti praesulis dignam cunctorum memoria, licet succincte, relationem fieri. Hic denique vir ex praedicta Anglorum patria progenitus, a pueritia Deo dicatus, cum succrescentis aetatis profectibus de die in diem sapientiae et totius sanctitatis augeretur profectibus, sanctae paupertatis ac suae peregrinationis spontaneam viam ingressus, officium quoque plurimis evangelizandi populis, Dei gratia sibi cooperante, aggressus, sub Carlomanno et Pippino Francorum principibus apud apostolicam sedem legatione Germanica functus, discretioni clericorum ac favori populorum annuentibus [Col. 0885A] praefatis principibus, ab ipso papa Gregorio Graeca Latinaque lingua satis erudito, qui alterius Gregorii successor ab illo mirabili doctore Ecclesiae beato Gregorio Anglorum apostolo, ordine pontificatus fuit vicesimus sextus. Moguntiae civitati ordinatur archiepiscopus, et qui antea vocabatur Winfridus, gratia meritoque bonorum factorum, ut quidam volunt, dictus est Bonifacius. Qui vir, sicut de eo legitur, praedicatione sua Thuringos, Hessos atque Austrasios ad fidem rectam religionemque Christianam, a qua diu aberraverant convertit, necnon et monasteria monachorum et virginum primus in Austrasiae partibus construxit. Hic etiam inter egregia bonorum actuum insignia, ut non modo sua sed et aliorum quoque praesulum [Col. 0885B] vigilantia catholica propagaretur, augmentaretur atque confirmaretur Ecclesia, annuente sibi Carlomanno, auctoritate fultus apostolica, in castro Wittenburg, quod nunc Trajectum dicitur, constituit ut episcopalis esset cathedra. Cumque idem gloriosus Carlomannus felici nimium commutatione terrenum ac temporale respuisset regnum ut coeleste mereretur adipisci quod est aeternum, profectusque Romam ad beatorum limina apostolorum, clericatus ibi suscepit habitum non post multum temporis in monte Soracte aedificato monasterio ad summae perfectionis ascendens gradum in coenobio beati Benedicti professus monachum, optimam cum Maria dilectrice ac dilecta Domini visus est elegisse partem quae juxta Domini promissum, [Col. 0885C] a nullo electorum eam perseveranter desiderantium auferetur in aeternum (Luc. X). Regni vero quod ante deviserant, et principatus sui Pippino fratri cessit fastigium. Sed Pippinus totius ditionis compos effectus, consultu papae Zachariae et unanimi Francorum, consensu per unctionem sanctissimi archiepiscopi Bonifacii Suessionis civitate habito conventu, rex appellatus et regali est sede donatus, repudiato ac tonsurato Childerico, qui casso nomine antea rex vocabatur. At ubi B. pontifex Bonifacius verbum Dei evangelizans Frisonibus cum casso nomine antea rex vocabatur. At ubi beatus pontifex Bonifacius verbum Dei evangelizans, Frisonibus cum suis comministris, ut ferunt, quinquaginta duobus martyrio est coronatus, jam dictus [Col. 0885D] vir Gregorius ejus quondam discipulus, in praefato residens castro, bonus imitator magistri, quod ab eo didicerat, impiger exsecutor exercebat.

IX. Cui cum sanctus Lebwinus, ut jam diximus, retulisset, quid secundum Dei voluntatem gereret animo, ille gavisus in Domino, animatum consilio et fotum auxilio direxit eum ad locum sibi divinitus demonstratum secus Iselam fluvium, ut fieret velut quidam limes certissimus atque fortissimus in Francorum Saxonumque confinio, ut sicut lapis mediastinus vice lapidis illius vivi, summi, angularis positus, ut et ipse duos in unam reciperet fidem populos venientes ex diverso (I Petr. II). Chari denique sui Lebwini sibi devotam respiciens humilitatem inspector [Col. 0886A] mentium Deus fecit illi magna quia potens est (Luc. I) in omnibus, ut evangelizaret Francis et Saxonibus sanctum et terribile nomen ejus (Psal. CX). Adhibuit quoque illi abbas Gregorius socium quemdam venerabilem virum ex discipulis sancti praesulis Willibrordi, nomine Marcellinum. Sed, o quam mira alacritate noster aestuat animus, facta sibi mentione super talibus viris, nec patitur quin saltem per transitum de tanto praesule Willibrordo quid suus exprimat stylus. Et hic etiam vir Deo plenus, de Britannia gentis Anglorum progressus, pro aeterna patria a sua peregrinus, Romam venit beati Sergii papae temporibus, qui a beato doctore Gregorio papa exstitit vicesimus, quique angelica visitatione commonitus, sanctum hunc honorifice [Col. 0886B] suscipiens virum, ordinavit eum Frisonum genti episcopum, vocans cognomento Clementem. Is autem, credito sibi non dispar officio, ut sapiens architectus, non suas imposuit operas super alienum fundamentum: sed eradicato primum denso aggere spinarum, fodit in altum, et super firmam, quae est Christus, petram stabile fidei collocavit fundamentum. Tum lapides e diversis colligens diversarum qualitatis et quantitatis ad eamdem structuram coadunans, eos qui scabiosi et sordidi erant, aqua munda purificare studuit. Satagebat autem ille fortis operarius ut circumcisi undique conquadrati fierent atque politi, in suis commissuris apti ad fabricam operis sui. Et quoniam non materiales erant illi lapides, sed animales [Col. 0886C] et rationabiles, hortabatur eos verbis beati Petri dicens: Deponentes omnem malitiam et omnem dolum, et simulationes, et invidias, et detractiones, sicut modo genii infantes, rationabiles, sine dolo lac concupiscite, ut in eo crescatis in salutem: si tamen gustatis, quoniam dulcis est Dominus. Aa quem accedentes lapidem vivum et ipsi tanquam lapides vivi superaedificamini in domum spiritualem (I Petr. II). His atque aliis hujusmodi sanctis praedicationibus fera gentilium edomans corda, innumera diabolicae parti detrimenta, et non modicae Christianae societati intulit augmenta. Et quia sibi tradita Domini sui fideliter erogavit talenta, jure ut bonus et fidelis servus ipsius penetrare meruit gaudia. Praelibatis summatim his paucis pro commemoratione [Col. 0886D] Willibrordi, beati praesulis chari nostri Lebwini insistamus gestis.

X. Veniens igitur vir Dei cum suo collega Marcelino ad praemonstratum sibi locum a Deo, usus es aliquandiu viduae cujusdam, quae Abachilda vocabatur, hospitio, et nihil veritus animositatem gentis illius insudabat quotidie Evangelicae praedicationi, instantius ostendens, neglecto Deo vivo et vero, vacuis ac per omnia superfluis inservire eos idolorum cultibus. Quid immorer multis? Salutaribus ejus monitis edocti crediderunt quotquot ad aeternam vitam erant praeordinati. Quorum etiam sumptu compactum est primo oratoriolum in loco Wilpa vocitato, versus occidentalem Iselae fluminis oram. Nec multo post, accrescente sensim numero fidelium, [Col. 0887A] aliud majus versus orientalem ejusdem fluminis partem ei construxerunt oratorium, et juxta illud ejus habitationi congruam domum: ubi sanctus Domini quotidiana vigiliarum ac missarum Domino vota persolvebat, et confluentes ad se verbi divini pane cibabat cunctisque se cernentibus gratiosum vultu, verbis ac moribus exhibebat. Unde et quam plurimis eorum etiam nobilioribus speciali affectione charus erat. Interea hostis antiquus, totius semper bonitatis invidus, cernens sibi minui, quos per beatum Lebwinum Christo constabat consociari, sategit per suae malignitatis fautores, ut multum de eo furiosae conquestionis murmur haberetur inter populares. Aiebant enim: Quidnam est illud phantasma vagabundum quod suis praestigiis [Col. 0887B] alienat mentes, infatuat sensus, mores pervertit nostrorum? Nonne cernitis quod jam multos a suae qualitatis statu corruperit et quasi deliros effecerit? Ergo antequam nos omnes in posterum ille fascinationis suae fraudibus circumveniat, ocius perquiratur, effugetur, aut potius pessundetur, vel cum sua illa magica scena [magicali] vivus flammis addicatur. His continuatis irruunt, et apposito igne ecclesiae domum concremant, et quoscunque Christianos ibidem reperiunt, ab eodem loco insectando longius proturbant. Dominus autem qui custodit omnes diligentes se (Psal. CXLIV) famulum suum ab eorum insectatione eripuit atque ad multorum salutem illaesum custodivit. Sed neque beatus vir illorum territus saevitia ab evangelizandi cessavit instantia, sed [Col. 0887C] ut fortis athleta sumpto fidei scuto et salutis galea (Ephes. VI) ad iterum rediviva atque fortiora se praeparavit discrimina.

XI. In Saxonum gente priscis temporibus neque summi coelestisque regis inerat notitia ut digna cultui ejus exhiberetur reverentia: neque terreni alicujus regis dignitas et honorificentia, cujus regeretur providentia, corrigeretur censura, defenderetur industria; sed erat gens ipsa, sicuti nunc usque consistit, ordine tripartito divisa. Sunt denique ibi qui illorum linguae Edlingi, sunt qui Frilingi, sunt qui lassi dicuntur, quod in Latina sonat lingua, nobiles [ingenuiles], ingenui atque serviles. Pro suo vero libitu, consilio quoque, ut sibi videbatur, prudenti, singulis pagis principes praeerant singuli. Statuto [Col. 0887D] quoque tempore anni semel ex singulis pagis, atque ex iisdem ordinibus tripartitis, singillatim viri duodecim electi, et in unum collecti, in media Saxonia secus flumen Wiseram et locum Marklo nuncupatum, exercebant generale concilium, tractantes, sancientes et propalantes communis commoda utilitatis, juxta placitum a se statutae legis. Sed etsi forte belli terreret exitium, si pacis arrideret gaudium, consulebant ad haec quid sibi foret agendum. Hunc sciens imminere conventum Christi miles Lebwinus, destinavit animo se illuc iturum, quo aut suo regi acquireret copiosum fidelis exercitus numerum, aut fortiter contra hostes dimicans, gloriosum victoriae suae reportaret triumphum. Interim tamen [Col. 0888A] contigit divertisse ad domum cujusdam illustris ac potentis viri, nomine Foleberti, cujus inter plures quos charos habebat, quibusque ipse charus erat, familiare praestabat contubernium. Qui cum maximo illum excipiens gaudio ait: Gratulor, quidem, mi dilecte, opportune te nunc advenisse; denique mihi, pro te sollicito, gratam exhibes tuam praesentiam. Sed quorsum tendas, mihi pandas velim. Cui vir sanctus: Est, inquit, animus, superna juvante gratia, concilium invisere Saxonum. Ad quem ille: Cum tuae sanctitatis merito quamplurimis nostrorum acceptus habearis, non ignoro quosdam tibi inimicari, et vitae tuae libenter insidiari. Unde rogo, ut, me audito, aliorsum te vertas modo, vel domum redeas, vel tuum familiarem Davonem petas, quousque [Col. 0888B] peracto concilio tutius nos quoque revises. Cumque hujusmodi sermonibus dissuadere conaretur athletae Christi, sancto quo agebatur Spiritu animatus, constanter respondit: Nullatenus praeterire queo, sed neque audeo quod ipse meus rex Christus Jesus Deus et Dominus mihi agendum instituit, cujus praetergredi mandatum nefas esse perpendo. At ille: Vitae, inquit, tuae timeo. Et vir Dei: Dominus ait, mihi adjutor; non timebo quid faciat mihi homo (Psal. CXVII). Sic ejus firmatam perspiciens faciem, moestus tandem acquievit.

XII. Instante igitur temporis articulo, quo ipsius concilii afforet concio, adsunt quorum intererat, coetu undique secum agglomerato. Adest et bonus miles Lebwinus, non ut ignavus vel desidiosus, sed ut [Col. 0888C] strenuus et officiosus, lumbos mentis suae in veritate succinctus, lorica justitiae indutus, pedes in praeparatione Evangelii pacis calceatus, scuto fidei protectus, galea salutis capitatus, assumpto gladio spiritus quod est verbum Dei, armis justitiae virtutisque ejus a dextris et a sinistris circumdatus (Ephes. VI). Et cum his omnibus muniretur intrinsecus, non tamen competentia deerant ornamenta morum extrinsecus. Clericali siquidem schemate insignitus, sacerdotali quoque infula decoratus, ac velut quid divinum praesignans fulgore vultus, crucis signum praeferebat manibus, utpote sui regis antesignanus; necnon et Evangelium Christi, quod jugiter mente recolebat, ore praedicabat, et opere exercebat, brachio quoque gestabat. Omnis itaque concionis illius [Col. 0888D] multitudo ex diversis partibus coacta, primo suorum proavorum servare contendit instituta, numinibus videlicet suis vota solvens ac sacrificia. Quae cernens agi sacrilegia Lebwinus, Christi fortis athleta, zelo zelatus pro Domino, ut olim Elias propheta (III Reg. XVIII) in media illorum prorumpit agmina, et ex improviso vociferans, exaltat vocem suam ut tuba, annuntians palam et redarguens scelera eorum. Audite, inquit, omnes, audite me, et non tantum me quantum eum qui loquitur vobis per me. Mandata illius vobis profero, cujus omnia sunt imperio atque judicio subjecta. Ad haec cum illi attoniti respexissent, aspectumque viri et habitum mirantes, conticuissent, ille praefatus sic institit: [Col. 0889A] Auscultate, attendite et scitote quia Dominus creator coeli et terrae, maris et omnium quae in eis sunt, ipse solus unus et verus est Deus. Ipse fecit nos et non ipsi (Psal. XCIX), neque est alius praeter eum. Simulacra quae deos esse putatis, quosque a diabolo decepti venerando colitis, aurum vel argentum, aes, lapis, aut lignum sunt; non vivunt, non moventur, neque sentiunt. Opera enim hominum sunt, nec cuiquam alii, nec sibi possunt auxiliari. Ergo Deus solus bonus, solus justus, cujus misericordia et veritas manet in aeternum, condolens tam miserabili vos daemonum seductos errore hac me praecepit fungi legatione, ut vetusti poenitentes erroris ad eum convertamini recta et sincera fide, cujus creati estis bonitate. In ipso denique vos et [Col. 0889B] nos omnes vivimus, movemur et sumus (Act. XVII). Si illum fideliter agnoscentes poenitentiam egeritis, et baptizati in nomine Patris, et Filii, et Spiritus sancti fueritis, et mandata ejus obedienter servaveritis, ipse vos ab omnibus servabit malis, et concedens tranquillitatem pacis dabit hic jucundari temporalibus copiis, et in futura vita omnibus aeternaliter perfrui bonis. Si autem praecepta ejus saluberrima nihil feceritis [nullificaveritis] et iniqui cordis errorem corrigere nolueritis, scitote quia patiemini judicium poenae gravioris de contempta admonitione ejus benignitatis. Ecce enim ex sententia oris ejus, quae est immutabilis pronuntio vobis, quia, nisi his monitis obtemperaveritis, jam celerrime veniet vobis malum inopinatae tribulationis. [Col. 0889C] Praeordinavit namque Rex coelorum omnium saeculorum, regem fortem, prudentem et acerrimum, non de longinquo, sed de proximo, instar torrentis rapidissimi properantem ad emolliendam duri cordis vestri ferocitatem et comprimendam rigidae cervicis contumaciam. Qui (Carolus Magnus) vehementi impetu vestram aggrediens regionem, gladio, vastitate, incendio et exterminio cuncta depopulabitur, et ut vindex irae Dei quem semper exacerbastis, vos quidem partim mucrone concidens perimet, partim egestate tabescere faciet, partim perpetui exsilii moerore consumet. Conjuges vestras ac liberos passim ad serviendum distribuet, et si qui residui fuerint, ignominiosos suo dominio subjugabit, ut de [Col. 0889D] vobis jamdudum jure praedictum videri possit: Et pauci facti sunt et vexati sunt a tribulatione malorum et dolore (Psal. CVI).

XIII. Talia beato viro prophetali spiritu praeconante, illi daemoniaco bacchantes spiritu, pleni furoris et insaniae perstrepunt undique clamore confuso: En ecce adest seductor ille, sacrorum nostrorum et totius inimicus patriae; aequum est ut debitas sumat suo sanguine poenas. Tum vero ex proximis sepibus palos rapiunt, detruncant et exacuunt, ut veluti assolet fieri, lapidibus, sic eum illis sudibus perimerent. Sed taliter inardescente adversus virum sanctum furore malignantium, Deus suorum protector fidelium protexit illum sub velamento alarum suarum. Denique sicut ipse Dominus Jesus olim a [Col. 0890A] perfidis Judaeis ad supercilium montis ad praecipitandum perductus, suae virtutis potentia transiens per medium illorum ibat illaesus (Luc. IV), sic et iste famulus suus ejusdem Domini sui munimine circumseptus per medium se necare cupientium et ipse transiit intactus. Inter ipsos tamen quidam fuerant sanae mentis, quorum corda Deus tetigerat, qui haec fieri in sanctum Dei omnimodis prohibebant. Quorum unus caeteris honoratior, nomine Bruto, stans in eminentiori loco, ita protestatus est: O viri, quicunque adestis cordati, auribus percipite verba oris mei: Frequenter ad nos quarumdam gentium Nortmannorum, Sclavorum ac Frisonum venerunt legati, quos more solito cum pace suscepimus, verba legationis diligenter tractavimus, et honorifice auctos [Col. 0890B] muneribus ad propria remisimus. Et ecce nunc legatus summi Dei deferens nobis mandata vitae ac nostrae salutis, non solum spretus et contemptus est a nobis, sed etiam insectatus injuriis, ac pene subiit discrimen mortis. Quam vero sit potens, qui illum destinavit potenter ostendit cum de manibus nostris eum tam potenter et mirabiliter eripuit. Unde et ea quae comminando vobis prophetavit futura, sive ventura procul dubio experiemini nimium vera, dum ea judicio Dei sui, qui tam potens est, nobis fuerint illata. Hujuscemodi redargutionis ac potius terroris sermonibus perculsus aliquantulum est immansuetus eorum animus, et communi decreverunt consensu ne a quoquam impeteretur ille Dei nuntius, sed quocunque vellet ire absque ulla laesione pergeret securus.

[Col. 0890C] XIV. Igitur sanctus et humilis corde Lebwinus, ab insectatione malignantium divina virtute tutus, benedicebat Dominum quia laudabilis et gloriosus est in saeculum. Videns autem se non posse assequi ponendo pro fratribus animam quem summopere desiderabat martyrii fructum, licet abnegando seipsum et tollendo crucem suam post Christum, crucifigendo carnem cum vitiis et concupiscentiis in fame et siti, in vigiliis ac jejuniis et laboribus plurimis, quae cuncta libenter ac patienter pertulit, longum in pace traxit martyrium. Indeficientem tamen in se retinens plenum fervore charitatis animum, injunctum sibi a Deo sui apostolatus efficaciter administrabat [Col. 0890D] officium. Quis enim digne sufficienterque valeat ejus doctrinae et verborum gratias enarrare quibus multos ab iniquitate convertit? De hoc namque viro recte per prophetam praedictum est: Lex veritatis fuit in ore ejus (Mal. II). Itemque: Labia sacerdotis custodiunt scientiam et legem requirunt ex ore ejus, quia angelus Domini exercituum est (Ibid.). Quo evangelizante verbum veritatis parata est sedes Dei in corde populi sibi credentis, et testimonia ejus credibilia facta sunt nimis (Psal. XCII). Sermo denique ipsius audientes omnes in fide et opere aedificabat et fervorem sanctae charitatis inflammabat. Ad hoc illud concurrebat quod maxime sermonem docentium corroborat, quia quod ore monebat, opere exercebat. Post innumera igitur ab ipso patrata sanctarum virtutum [Col. 0891A] documenta pariter et exempla, cum nullius pene temporis interpolarent spatia quibus aut sui aut simul aliorum profectus non quaereret emolumenta, exemplificatum virum sanctissimum in totius sacrae religionis, Deoque beneplacitae conversationis gratia, jam agmina reposcebant coelica, concivem sibi debitum et praedestinatione divina et morigeratione sibi condigna.

XV. Praesentabantur quoque Deo angelico ministerio chari Lebwini vota, quae mente et opere vocis suae erant harmoniae consonantia, sic ad ipsum jugiter proclamantia: Quam dilecta sunt, Domine virtutum, tabernacula tua! Concupiscit et deficit in his anima mea (Psal. LXXXIII). Itemque: Sitivit in te anima mea. Quam multipliciter tibi caro mea ut videam [Col. 0891B] virtutem tuam et gloriam tuam (Psal. LXII); et iterum: Sitivit anima mea ad Deum vivum, quando veniam et apparebo ante faciem Dei mei? (Psal. XLI.) Sed quia hoc ejus inexplebile desiderium mentis retardabat sarcina corporeae molis, nec aliter adipisci poterat aedificationem ex Deo, domum non manufactam aeternam in coelis (Hebr. I) nisi fieret dissolutio domus suae terrestris hujus mundanae habitationis, ille qui est igneus fons animarum, qui in effigiatione hominis fovens elementa, dissona dedit esse consona, decrevit haec in beato viro, ut jam resoluta seorsum proprios revocarentur in ortus et caro in suam redigeretur originem, spiritus iret ad eum qui misit illum. Missis ergo ad exsequenda conspicius suae dispositionis cooperatoribus, qui sunt administratorii [Col. 0891C] spiritus in ministerium missi propter eos qui haereditatem capiunt salutis (Hebr. I), jubet rescindi ligamina pectoris. Relaxantur artus, expediuntur latebrae, animaeque difficiles morae. Illa tandem reseratis sibi claustrorum januis, exilit alacris, ac luce clarius mirantibus jungitur coelicolarum turmis, cum quibus hymnizando penetrat aulam regni coelestis, pridie Idus mensis Novembris, et percipit a benigno remuneratore suo haereditatem incorruptibilem et incontaminatam et immarcescibilem (I Petr. I), conservatam sibi cum omnibus sanctis, quam oculus non vidit, nec auris audivit, nec in cor hominis ascendit, quam illi et omnibus se diligentibus Deus ab aeterno misericorditer praeparavit (Isa. LXIV; I Cor. II), atque praeparatam huic juxta sui praesagium nominis sibi charo [Col. 0891D] amico dignanter attribuit, affatus illum alloquio amicabili: Euge, chare mi, euge, serve bone et fidelis, quia super pauca fuisti fidelis, super multa te constituam, intra in gaudium Domini tui (Matth. XXV). Hinc illa sancta sancti viri anima secretarium laudis aeternae ingressa, primaque beatae immortalitatis stola induta, ineffabili exhilarata laetitia, utpote perenni vivens gloria, concinnenti cum omnibus sanctis spiritibus melodia decantans alleluia, fugiter Deum in aeterna collaudat saecula.

XVI. Sane pura ac munda corporis ejus urna in qua reposita fuerat felix anima, quae multos cibaverat velut coelesti manna humore reconditur cum debita honorificentia in ecclesia portus Daventriensis. [Col. 0892A] Cui loco hoc inditum constat vocabulum a Davone quodam, honorifico ac potenti viro, S. Lebwino, dum adhuc viveret, familiarissimo. Ecclesia autem ipsa ab eodem sancto viro et quibusdam fidelibus, ut jam diximus, constructa, sed ab infidelibus exusta, iterumque est reaedificata, scilicet tempore quo primum ad dandam scientiam salutis (Luc. I) incredulis olim Saxonibus, per beatum doctorem Lebwinum visitavit eos oriens splendidissimus illuminare in tenebris, et in umbra mortis sedentibus, ut in viam pacis dirigeret eorum gressus ipse sol justitiae Christus, in saecula benedictus (Ibid.). Decursa igitur, utcunque potuimus, de gestis beati confessoris Christi Lebwini narrationis serie, libet pauca de inventione ejus subnectere.

[Col. 0892B] XVII. Post felicem illius ad coelestia transitum hostis instinctu maligni contigit Saxones, quorum maxima pars adhuc in infidelitate durabat, basilicam qua sacrum corpus jacebat humatum, iterum succendere, et cuncta circumquaque vastare. Et cum per triduum ejus quaererent sepulcrum, Deo providente, reperire nequiverunt. Unde accidit ut idem locus diu solitudinem pateretur.

XVIII. Interea Gregorio venerabili abbate, cujus supra mentionem fecimus, ab hac instabili habitatione in domum aeternitatis migrantes, consanguineus ejus Albricus dignitatem suscepit Trajectensis cathedrae. Qui cum haberet quemdam virum Deo dignum, sibi speciali affectu devinctum, nomine [Col. 0892C] Ludgerum, postmodum pontificali honore sublimatum, sic affatus est eum: Mi frater charissime Ludgere, cum noverim ea quae ad divinam pertinent religionem studiose exquirere, hortor ac postulo, loco illi quo sacrum corpus Lebwini Christi sacerdotis reconditum fuit, te curam impendere, et ut a te, Deo revelante, inveniri valeat, magnopere elaborare atque ad concinnandas Deo laudes templum inibi super illud aedificare. Qualis etenim quantusque vir fuerit, tua fraternitas optime novit. His acquiescens monitis egregius Ludgerus, omni adhibita sollicitudine, agrum in quo thesaurus ille erat absconditus excolit pro viribus, similis homini bonam margaritam quaerenti studiosus. Et quamvis minime quod desiderabat valeret invenire, moestus oppido tamen [Col. 0892D] intra spatium loci quo putabatur contineri, coepit basilicam aedificare. Sed bono viro bona quaerenti non defuit manifestatio bonitatis Domini. Visum denique ei est in somnis sanctissimum Christi sacerdotem Lebwinum secum loqui, et sui detegere locum sepulcri, seque ita affari: Laudabile, inquit, ac Deo placitum tuum approbo studium, mi frater amantissime Ludgere, quod ad honorem nominis Dei templum jam olim dirutum conaris restruere. Mei vero membra corpusculi reperies remoto hoc quem erigis, pariete australi. At servus Domini Ludgerus nihil haesitans de visione, aggregati Christi plebisque plurima concione atque subruto quem erigebat pariete, in loco sibi praeostenso, quod desiderabat, se [Col. 0893A] gavisus est invenisse. Oblata itaque Deo, ut dignum erat, in hymnis et psalmis gratiarum actione, dilatari fecit spatium aedificii illius quatenus inibi laudaretur thesaurus a se, Domino revelante, repertus. Quantum denique sit pretiosus ab eo tempore [Col. 0894A] usque in praesens signis declaratur ac virtutibus quae per ejus merita in suos fideles operari semper dignatur ineffabilis potentia benigni Jesu Dei et Domini nostri. Qui cum Patre et Spiritu sancto vivit et regnat per infinita saecula saeculorum. Amen.



[COMMENTARIUS HISTORICUS.]




[Col. 0893]
MONITUM IN OPUS SEQUENS.

Commentarium historicum de sancto Jonato ad diem 1 Augusti ediderunt Bollandistae, in quo intermiscentur fragmenta sermonis Hucbaldi de eodem sancto, et ad calcem legitur historia elevationis corporis sancti Jonati ab Hucbaldo scripta. Disquisitionem hanc eruditissimam hic exhibemus, quae sunt Hucbaldi Italico charactere distinguentes.




[Col. 0893]
DE SANCTO JONATO CONFESSORE ABBATE I MARCHIANENSI IN BELGIO COMMENTARIUS HISTORICUS.
(Apud Bolland., ad diem 1 Aug.)



§ I.---Notitia loci et sancti, ejusque gesta et aetas.
[Col. 0893B]

1. De celebri hoc coenobio, a vero Belgii apostolo S. Amando cum tot aliis condito, quod Martianae, Marceniae et Marcenae aliisque modis inflectitur, jam toties in Actis nostris loquendum fuit, tum praesertim cum de primo ejus auctore ad 6 Februarii, tum de ejus dotatore et dotatrice Adalbaldo 2 februarii, et S. Rictrude 12 Maii fuse ac erudite disputatum est; quemadmodum et ubi de Eusebia filia 16 Martii; toties, inquam, agendum fuit, ut hic pluribus supersedere possemus, nisi paucula saltem praemittenda forent, quae cum primo loci abbate singulari quadam unione connectuntur. Et situm quidem satis breviter describit coenobii ejusdem [Col. 0893C] chronographus, in hac parte minime suspectus, dum ait: »Marchianensem locum circumfluentibus aquis et palustri arundine circumdari, habereque versus aquilonem silvam grandem, ad Australem partem fluvium Scarpam, qui labitur ad orientem, ex cujus utraque parte adjacent prata herbis palustribus strata.« Jacet inter Duacum et Elnonem sive Amandapolim (non Audomaropolim, ut cum aliis male scribit Mabillonius) tribus circiter utrinque leucis dissitum. De primis rerum angustiis, deque amplissimis possessionibus, quibus postmodum a S. Rictrude ditatum est, consulenda eius Vita, cap. 2.

2. Chronicon apud nos ms. ita rem explicat: »In eodem vero loco primum sexus masculini personis, [Col. 0893D] ad serviendum delegatis, pastor vigilantissimus et procurator interius exteriusque vir fidelis et simplex Jonas donatus est eis. Qui beati Amandi [Col. 0894B] pontificis discipulorum unus, ejus sacra eruditione admodum informatus, ad hoc officium idoneus inventus est. Sed non post multum temporis altiori investigatione consultum est, ut quoniam gloriosa mater Rictrudis loci fundatrix, et universorum quae ibi contradita fuerant, domina in illo sancto contubernio inter servos Dei famulari videbatur, congruentius foret secundi sexus fideles ibidem ad serviendum immittere, et illius sanctae inhabitationis primatum sanctimonialium ordinem obtinere. Semoto siquidem, pace eorum, adhuc modico virorum conventiculo, nobiles matronae illuc undique certatim confluunt; religiosae viduae, quae vere viduae erant, alacriter concurrunt; puellaris etiam pudoris juventus casta introducitur, spiritualis gymnasii [Col. 0894C] palaestram omnes in commune aggrediuntur. Fit interim locus pudicitiae domicilium, schola virtutum, ovile Dominicarum ovium, ad quae omnia Rictrudis ter beatae animus vehementer exsultat in Domino dominorum.«

3. Haec ad aliquam seriem revocat Mabillonius, jam dato textu non plane conformi in Observationibus praeviis saec. II, pag. 938, ubi una lugendas praeclari coenobii vicissitudines paucis memorans, ait a SS. Amando et Autberto epp. VI Kal. Novembris solemniter dedicatum fuisse in honorem apostolorum Petri et Pauli: Cui monasterio, inquit, S. Jonatus abbas primus praefectus est. Duplex eo in loco a primo condita fuit congregatio, monachorum ac sanctimonialium; illis Jonatus, his Rictrudis praeerat. [Col. 0894D] Monachos illic primum, deinde paulo post, hoc est anno circiter 647, virgines Deo sacras fuisse collocatas in gratiam S. Rictrudis dotatricis, tradit [Col. 0895A] chronographus Marchianensis. Vastato a Normannis monasterio an. 879, sanctimoniales paulatim ad deteriora lapsae sunt, donec Balduinus, cognomento Barbatus, eliminatis feminis, monachos substituit, accito Lietuino, Vedastini coenobii abbate clarissimo; qui postquam locum rexit annos novem, Alberico discipulo suo regimen Marchianense imposuit. Alberico anno 1048 mortuo, S. Poppo Stabulensis ac, decurso mense, Popponi Wido successit. Atque hinc satis recte fluit abbatum Marchianensium successio in Gallia Christiana, quam inter S. Jonatum et Lietwinum nusquam reperies.

4. Porro S. Jonatus, de quo hic potissimum agimus, ex Elnonensi coenobio ad regendum Marchianense a S. Amando destinatus, non soli isti praefuit, sed et [Col. 0895B] ipsi etiam Elnonensi, ut ex ejudem monasterii chronico ostendit Cointius ad annum 643, num. 2. Chronici verba sunt: »Amandus de grege sibi commisso sollicitus, Trajectensem suam dioecesim visitare disposuit: antea tamen Elnone vices gerentem suas in abbatem suum ordinavit discipulum, nomine Ursum, qui annis aliquot laudabiliter rexit, ac tandem beato fine quievit. Cui a beato Amando ordinatus successor sanctus Jonatus, vir modestissimus, ipsius monasterii monachus, quem pridem Marchianis instituerat idem beatus Amandus primum abbatem.« Praeclare meriti essent citati jam supra chronographi, si, quod ipsorum erat, gesta singula singulis annis innexuissent, quemadmodum et illud quod refert ex ipsis Cointius ad annum 653: Amando, liminibus [Col. 0895C] apostolorum visitatis, Elnonensem repetente locum, Marchianas Jonatum repetisse reperimus, ubi post mortem etiam B. Amandi aliquot lustris regulariter vivens, diversos utriusque sexus ad religionem induxit et castitatem. Lustra illa satis apposita ratione exponere, non usque adeo obvium esse infra patebit manifestius.

5. Caeterum de jam dictis aliisque praeclaris haud dubie sublimibusque S. Jonati virtutibus ac gestis plane illustribus, equidem minime dubitavero; verum ex chronographis nostris, sive Elnonensi sive Marchianensi; eruere nemo est qui studuerit hactenus, ut prorsus non intelligam quid sibi velit Silvii editor Bellecampius (vel ut eum Bollandus vocat, Beauchampius) dum in sua Marchianensi antiquitate, [Col. 0895D] multa magnifice pollicitus, sic notanter scribit pag. 505: »Sed longe plura de nostro sanctissimo praesule Jonato Marchianensi suppeditare meditamur, cum de ipso in Hagiologiae nostrae Marchianensi agetur.« Haec, opinor, idea operis nunquam perfecti, quodque lucem non vidisse, ex eo colligere est, quod nec majores nostri, neque Mabillonius Hagiologiae istius usquam meminerint. Susceperit fortasse Bellecampius hujusmodi provinciam, at morte praeventus absolvere aut typis edere non potuerit, manseritque adeo conatus iste inter chartas Marchianenses, quas utinam consuluisset domnus sancto nostro Synonymus, hodiernus praedicti coenobii prior, apud quem frustra per amicos institi; quorum repetitas preces aeque ac [Col. 0896A] meas modo certe non satis urbano, neque honesto vir iste non ita pridem repulit et respuit, non usitato in hujusmodi rebus exemplo, dum ea sola flagitarem documenta, quae ad S. Jonati patroni sui gloriam conducere poterant. Caetera non prosequar.

6. Jam ad sancti aetatem quod attinet, eam aeque dubiam et obscuram reliquere chronogrophi nostri, nusquam, vel remote, indicantes quo circiter anno in lucem editus sit, quo factus monachus, quo abbas institutus, quandiu solus, quandiu cum sancta Rictrude rexerit, quandiu utrumque coenobium Elnonense et Marchianense, quo demum anno laborum praemium a Domino consecutus sit. Pugnat, certat, mirumque in modum luctatur Bellecampius, ut versiculum suum Blandiniensem, nescio a quo confectum, [Col. 0896B] tueatur:

In sexcenteno deno fundavit Amandus
Anno Blandinium, patronum dans illi Petrum
Cum autem ejusdem omnino aetatis statuat coenobium suum Marchianense cum dicto Blandiniano, ineluctabili consequentia se evicisse existimat, jam ab anno 611 exstitisse coenobium suum Marchianense, eodemque anno, si Superis placet, S. Jonatum ibidem praefuisse, quo forte necdum natus erat: idque toties contra adversarios quoscunque repetit et inculcat, ut nauseam omnino creet legentibus. Nimirum a chronographo suo didicerat sanctum Amandum obiisse anno 651, natumque adeo 571; quae multorum satis diu implexa fuit opinio, pridem tamen ab Henschenio [Col. 0896C] convulsa Commentarii sui § 11 et seq., unde et lustra ista ruunt, quibus S. Amando supervixisse S. Jonatum aeque inepte statuit jam dictus chronographus, atque ex ipso Bellecampius.

7. Adverte, obsecro, paradoxum. Viri istius thesis est fuisse abbatem Marchianensem S. Jonatum ab anno jam dicto 610, vel 611, eam suam epocham pro aris et focis acerrime propugnans, ex praeconcepto illo suo Achille, quod S. Amandus obierit jam nonagenarius anno 661, ubi jam demonstratum diximus, obiisse anno 684. Lustris porro aliquot, superstes ei statuatur S. Jonatus: lustra aliquot, saltem terna aut quaterna designant, unde necessario fiet consequens, sanctum istum ultra finem saeculi VII supervixisse; fuisseque adeo abbatem Marchianensem [Col. 0896D] totis nonaginta et amplius annis, ut primis respondeant ultima: quod priusquam admisero, alia quam chronographi istius auctoritate a Bellecampio aut symmistis demonstrare cupio. Nonagenarium obiisse S. Amandum in confesso est: si autem mortem ejus innectas anno 661, natum oportet 571, cum vero quadragenarius circiter supponatur exstruxisse coenobia, tam Blandiniense quam Marchianense, en tibi aptissime annum sexcentenum et denum: verum si ad annos septem et viginti omnia removeas, ut planissime removenda omnia demonstrat Henschenius, clarissime perspicies, machinas omnes Bellecampianas sic corruere ut tractatus ipsius bene longus in fumum abeat.

[Col. 0897A] 8. En modo aptiorem vitae S. Jonati ex Henschenio chronotaxim. Statuit is loco citato, probatque evidenter, coepta Gandavi monasteria, tum Bavonianum, tum Blandiniense anno 636, Elnonense exstructum 638, Marchianense vero anno demum 645, cui idem praesul Amandus discipulum suum eo tempore praefecit Jonatum venerabilem virum, ordine monachorum colligendorum praescripto. Quod vero supra diximus, commendatum etiam praedicto Jonato Marchianensi Elnonense coenobium, id factum quando episcopalem curam renuntiavit Amandus, et limina apostolorum pro tertia vice repetiit, anno nimirum 650. Annis autem post duobus, occiso S. Adalbaldo, S. Rictrudi castitatem suasit, quae non diu post ad Marchianenses accessit, eo quod [Col. 0897B] supra dictum est modo, eaque sub S. Jonati directione, sanctimonialibus praefuit usque ad annum 688; Jonatus vero, laboribus et meritis plenus, sanctam illam secutus creditur anno circiter 690, ut verosimiliter deducit Cointius, ad dictum annum, num. 25, hoc argumento. Quod cum regimen istius monasterii penes moniales fuerit per annos trecentos triginta tres vel circiter, si ab anno quo inde pulsae sunt 1024, vel, ut alii, 1028, retrocedatur, non videtur S. Jonato vita longior tribui posse: certe, quod sciam, necdum eo usque S. Jonati aetas illustrata fuit hactenus. Jam ad ejus cultum et elogia procedamus.



§ II.---Cultus sacer et brevia hinc inde elogia.

9. Hic paucis complexurus sum omnia, quae ad [Col. 0897C] antiquum sancti cultum conducentia reperiam, iis scriptis sepositis, quae longis ambagibus de sancti vita et gestis nil amplius nec certius memorant quam ea fideliter ex monumentis qualibuscunque Marchianensibus desumpserint Molanus et Miraeus, quorum textus, uti et paucorum martyrologiorum mox referam. Ad chronici textum de lustris aliquot quibus S. Jonatus S. Amando supervixerit, diserte additur: »Ejus festivitas agitur Kalendis Augusti.« Ad ejus sepulcrum vero in ecclesia Marchianensi, hos versus legi loco supra citato testatur Cointius:

Divi Jonati corpus hic sanctissimum
Reconditur, qui primus hanc rexit domum.

Versus reliqui huc non spectant. Ad unum subjicit [Col. 0897D] Cointius: Post S. Jonati mortem, monachos quos rexerat Marchianis abscessisse, totumque monasterium cessisse monialibus, quibus Clossendis a triennio praeerat abbatissae. Quae ipsissima est Molani aliorumque receptissima opinio, sic, ni fallor, intelligenda, ut monachi virginibus regendis substiterint, quo salvetur diploma Caroli imp. a Mabillonio adductum, ubi saeculo IX de fratribus aeque ac sororibus mentionem fieri ostendit. Verum de hac re jam toties disputatum est, ut telam illam non lubeat denuo exordiri. Sancti cultum prosequamur.

10. De eo satis mirum est, in antiquioribus sacris fastis nullam usquam fieri memoriam, ne quidem [Col. 0898A] in recentioribus tabulis ecclesiasticis, praeterquam Belgicis, si Ghinium excipias, qui S. Jonatum canonicis suis satis liberaliter accensuit. De aetate Usuardi Aquicinctini alibi disputavimus, ubi ipsum ad saeculum circiter XIII referendum censuimus: atque hic primus ac vetustissimus, qui de S. Jonato meminerit his plane verbis: »Marcianas, depositio S. Jonati abbatis.« Paulo clarius Molanus, ex quo et Canisius: »Eodem die, natalis S. Jonati confessoris, discipuli S. Amandi;« quae in posterioribus editionibus paulo brevius repetit. De eo etiam meminit Wion cum caeteris monasticis, quos inter nitide ipsum annuntiat Meinardus, hoc modo: »Marcianis, S. Jonati abbatis, discipuli, S. Amandi, et patris spiritualis S. Rictrudis;« quibus verbis omnia ferme [Col. 0898B] complexus est, quae de S. Jonato memoriae prodita sunt, cum de caetero gesta ejus aut nemo ex professo prosecutus sit, aut per vastationes interierint. Nam quae sub Hucbaldi nomine circumferuntur, non Vitae historia sunt, sed mera oratio in sancti honorem concinnata, praeter aliam verbosissimam sub Gualberti nomine, ex qua id demum eruitur, sancti corpus Saliacum translatum fuisse, indeque Marchianas relatum, quodque in aliqua supplicatione exstinctae faces, igne coelitus emisso, reaccensae fuerint, ut videbis § sequenti.

11. Elogio proprio Jonatum more suo ornat Saussayus: »Marcianis prope Duacum in Flandria dioecesis Atrebatensis, depositio S. Jonati abbatis et confessoris, qui discipulus S. Amandi, omni virtutum [Col. 0898C] decore adornatus enituit, exemplisque et orationibus multos ad Christum adduxit. Beatae siquidem Rictrudis religiosus informator, fratrumque et sanctimonialium loci ejusdem constitutus (ob fidei, doctrinae et morum praestantiam), director; utriusque vitae praecepta, actis et moribus sic praebuit, ut immaculato calle, tramitem ad coelum iisdem praemonstraverit; demumque sanctae conversationis ditatus meritis, exuta carne, spiritum supernis civibus in gloria sociandum, feliciter ad Dominum transmiserit.« Habeat hic locum citatus supra Ghinius, tametsi in anno obitus aberret; sic ferme Molanum contrahit: »Marcianis, depositio sancti Jonati abbatis, sancti Amandi discipuli, qui omni virtutum decore adornatus, exemplis et orationibus [Col. 0898D] multos ad Christum adduxit. Ibidem requievit in Atrebatensi dioecesi circa annum Domini 670.« Secutus hic haud dubie Ghinius eorum opinionem, qui S. Amandum obiisse censent anno 661.

12. Verum rem omnem et solidius et elegantius complexus est Molanus ipse in indiculo sanctorum Belgii, ut aliunde elogia accersenda non sint, ita habet: »Sanctus Jonatus confessor, discipulus S. Amandi, primus fuit abbas Marcianis sive Marcenis, ac ibidem elevatus quiescit. Fuit omni virtutum decore adornatus, exemplis et orationibus multos ad Christum adduxit. Post ipsum fuit is locus annis fere trecentis triginta tribus virginum monasterium, quibus prima praefuit sanctissima Rictrudis. Locus est [Col. 0899A] pietate et amoenitate celebris, haud procul a Duaco in Flandria, dioecesis Atrebatensis. Natalis incidit in Kalendas Augusti, elevatio in sextum Iduum Aprilis, ut eo die inter praetermissos notatum invenies.« Eadem ferme Molani verba, sed mutata tantillum phrasi, in Natalibus sanctorum Belgii etiam explicantur; in quibus omnibus aperte elucet Molani sententia de monachorum post obitum S. Jonati recessu, et post trecentos triginta tres annos, sub Balduino Barbato, pulsis sanctimonialibus, ad ipsum coenobium reditu. Neque abs re erit hic adjungere quae tradit Miraeus in Fastis Belgicis, ut aliorum defectum tantisper suppleant. En ejus verba:

13. »Amandus Trajectensis et Autbertus Cameracensis episcopi monasterium Marchianense a sancta [Col. 0899B] Rictrude, Adalbaldi, ducis Duacensis vidua, constructum, in honorem sanctorum Petri et Pauli VI Kalendas Novembris dedicarunt. In eo coenobio primum monachis ad serviendum Deo constitutis, pastor vigilantissimus datus est Jonatus, beati Amandi discipulus. Verum postea rationi consentaneum visum est (quoniam sua bona beata Rictrudis huic loco consecrarat, ibique Deo deservire statuerat), ut ibidem et sanctimoniales collocarentur. Quae quidem per annos trecentos triginta tres vel circiter ecclesiam Marchiamensem rexerunt. Post Normannicam vastationem, Leduinus abbas Vedastinus, petente Balduino Flandriae comite, monachos Benedictinos eo in loco collocavit, ut fusius in chronico manuscripto Marchianensi narratur, quod et [Col. 0899C] exstat in Rubravalle: atque haec sunt vulgata typis elogia quae de S. Jonato describenda censuimus.« Pergit Miraeus versus referre, qui in ambitu chori Marchianensis leguntur, quibusque enumerantur varia sanctorum corpora ibidem deposita, inter quos et illi duo quos supra ex Cointio dedimus. Qui caeteros nosse cupit, fontem ipsum adeat.

14. Nullam usquam exstare S. Jonati Vitam aut Legendam, inde omnino colligitur quod in Actis Sanctorum Benedictinis tam jejune de eo agatur, ut ex Actis ipsius sanctae Rictrudis tomo II, a pag. 937, paucula assignentur, jam relatis adeo conformia, ut describi non mereantur. In Observationibus praeviis inter caeteros sanctos Jonatum laudat editor quod in coenobio Marchianensi floruerit. Pag. 944 [Col. 0899D] refertur quod jam diximus, nempe S. Amandum perficiendo ordinandoque monasterio discipulum suum praefecisse S. Jonatum venerabilem virum, cujus adhuc in eodem monasterio sacrum corpus habetur reconditum: in quo et monachorum ordinem beatus Amandus haberi voluit, sed jam dictus abbas sanctimoniales (prout sibi visum fuerat) aggregavit. Quae quomodo et quandiu isthic perstiterint, ex supra explicatis non obscure datur intelligi. Deploranda ea tempora successere, quibus et disciplina inter moniales omnino intercidit, et quidquid eo loco supererat, barbaris praeda fuit, ut et ipsum coenobium, et quae de gestis sanctorum Marchianensium scripta erant, una perierint: id hic [Col. 0900A] adducamus quod de S. Jonato praeterea obiter in Chronico memoratur apud Mabillonium pag. 951.

15 »Dirutis quoque monasteriis, quae super fluvium Scarp sita erant, etiam Marchianense coenobium; . . . . . accolis terrae fugatis et interfectis, deletum est. Corpora vero sanctorum, quae in destruendis ecclesiis recondita fuerant, ad loca tutiora per divinam providentiam salva transportata sunt. In qua destructione deperiit omnis ornatus Marchianensis ecclesiae, in chartis videlicet et privilegiis et libris et gestis sanctorum, et caeteris rebus ad decorem et usum loci pertinentibus . . . . . Verum in disquisitione elevationis S. Jonati abbatis, qui fuit discipulus egregii confessoris Amandi, scriptum invenimus, quod tempore abbatissae Judith, quae [Col. 0900B] Marchianensi monasterio praefuit tempore Lotharii regis Francorum, adhuc quiescebant in tumulis lapideis, altaribus antepositis, corpora sanctorum, videlicet beatae Rictrudis nobilis matronae, et bonorum confessorum Mauronti atque supradicti Jonati.« Nihil praeterea suggerunt monumenta Marchianensia, quod ad sancti gloriam hic illustrandam spectet, praeter paucula elogia, jam memoratis conformia, quae ex Hucbaldi exhortatiunculis, seu apologia temeritatis, in lectiones quodammodo distributa, decerpi poterunt. Porro historia elevationis sacri corporis et accensorum cereorum erit materia, ut supra dicebam, sequentis paragraphi.

16. Sic igitur Hucbaldus lectione 3, adducto Scripturae loco: Si vis perfectus esse, etc., de sancto nostro [Col. 0900C] loquitur: Cujus praecepti sanctus Jonatus non impiger effectus obtemperator, beatum Amandum praesulem sacrum et populis destinatum a Deo veredicum doctorem humiliter adiit; ut cujus informari cupiebat mirabili doctrina, opera sancta quae magnificus ille operabatur, plena imitaretur obedientia. Quem idem praesul devote assumens, omnes eum Christiani dogmatis observantias docuit, et Dominicae servitutis mandata ei prudenter injunxit. Qui tanti magistri praeceptis obsecundans, seipsum fidelem exhibuit famulum, probaque conversatione multos excitavit ad divinum servitium. Tum pergit lect. 4: Igitur hi viri sancti Amandus atque Jonatus, in domo Dei velut clara lucentes luminaria, densissimas infidelitalis et peccati pellentes tenebras, coelestis lumine claritatis [Col. 0900D] universos aspergebant; atque exemplis et orationibus multos ad regnum in coelis repromissum feliciter introducebant. Eamdem plane venam sapiunt, suntque ejusdem omnino sententiae congesta ibidem reliqua elogia S. Amando aeque ac S. Jonato communia, donec lectionibus 8 et 9 nonnulla praedicat Hucbaldus quae huic paulo magis proprie adaptantur, in hunc modum:

17. Per Martianas quippe monasterio sanctum virum et per cuncta laudabilem Jonatum ad perficienda quae minus erant, et ad sanctitatis regulam in omnibus conservandam praeposuit, praecipiens ei, ut semper ad augmentandum quaeque erant sancta, in dies amplificaret. Qui sanctus videlicet ad hoc ordinatus abbas [Col. 0901A] Jonatus obediens, jussa implevit, et ob id in recompensationem, aeternae gloriae coronam accepit. Sane ad serviendum Domino S. Amandus monachos in Marcianis aggregare disposuerat, sed Jonatus, concessa sibi potestate ab ipso, virginalem mentis et corporis diligens pudicitiam, sanctimoniales ibi esse instituit. Fecit hoc fortasse inspiratione superna edoctus, ut postmodum beatae Rictrudi ejusque filiabus, sanctis utique virginibus aptus esset locus, et condigne a conventu saeculari remotus. Fervor itaque Dominicae dilectionis in sancto Jonato laudabilis et multiplex, non modicam sanctarum virtutum segetem cumulaverat, atque bonitatis ipsius famam longe lateque diffuderat. Erat enim castus corde, humilis mente, vultu serenus, omnibus affabilis, universis amabilis.

[Col. 0901B] 18. Quoddam denique speculum et exemplar sancta Rictrudis et omnes cum ipsa habitantes habebant in ipso, quas idem sanctus verbis demulcebat, exhortationibus animabat, atque operibus sanctissimis ad summa sanctitatis culmina provocabat. Quid plura? Ita in eo gratia singularis eminebat, ut quemadmodum gemma exquisita in auri fabrica laudabiliter et decenti ornatu composita, decoris sui gratiam ostentans, videntes ad se Amandum illicit; ita is e beatus, omni decore virtutum adornatus, Deo et bonis hominibus apparebat gratiosus. Talis igitur et tantus cum esset beatus et sanctissimus hic Pater noster Jonatus, vocationis suae instante termino, abstractus a mundo, per divinam gratiam collocatus in coelo, una cum sanctis omnibus nomen Domini benedicendo, beatae felicitatis [Col. 0901C] gaudio confovetur sine fine laetando. Sepultus autem est Marcianis in eminentiori loco et veneratur ibi ab omni populo, ad laudem Christi, perque ipsius merita et orationes praestantur egentibus condigna remedia, ut appareat omnibus, quoniam in sanctis suis est omnipotens et mirabilis Deus.



§ III. Sacri corporis elevatio, translatio et relatio.

19. Post exhortatiunculam de qua modo egimus, subjungit idem Hucbaldus hunc titulum: Qualiter elevatum est corpus sancti Jonati confessoris Christi, totamque rei gestae historiam prosequitur per alias novem, sed breviores lectiones, quas hic ordine suo fideliter describimus, observatis tribus voculis barbaris, quas explicare non negleximus. EX LECTIONE [Col. 0901D] I: Marcianis est monasterii locus, a beato Amando in honorem S. Petri apostolorum principis consecratus. Ecclesia quidem honesto schemate et decore satis congruo perornata; sed inde multo decentior et amabilior viris spiritualibus refulget, quod sanctorum inibi quiescentium pignora conservat, quorum suffragiis plebs devota nititur, gratia superni roris abundans et fecunda subministratur. Ibi monachorum ordo ad honorem sanctorum psalmis, hymnis et canticis spiritualibus divinae majestati conjubilat, locumque sanctum ministratio angelorum frequens invisitat, et oratio devote petentium ad aures divini auditus evolando festinat.

20. LEC. II. In hac itaque ecclesia corpus beati [Col. 0902A] Jonati in eminentiori et quasi sacratiori loco debito fidelium more sepultum est, ita tamen imis terrae visceribus commendatum, ut supra trabibus duplo et in transversum positis, magnoque apparatu lapidum et caementi mole composita, omnibus non pie quaerentibus inveniendi illud facultas omnino negaretur. Loca sanctorum et sepulcra ibi absque tituli signo superposito solummodo altaribus ante positis venerabantur, sicut etiam fit adhuc in Italia et in ipsa Roma, sancti Petri ac sanctorum innumerabilium ossibus et pulvere gloriosa. Cum autem secreto divini consilii instinctu aliquoties sanctorum reliquiae ad conspectus humanos subriguntur, ferventior utique et erga cultum ipsorum avidior animus incitatur; sicut factum est in elevatione supradicti Patris Jonati, quando se, frequenter [Col. 0902B] repetita admonitione, elevari jussit, et incolarum sui loci simulque totius plebis mentes et animos laetificavit. Cujus elevationis modus, ut cunctis legere volentibus innotescat, humili charactere et rustica locutione ita manifestius fiat.

21. III. Quoniam diu, sicut supra dictum est, sanctus Jonatus sanctaque Rictrudis et beatus Maurontus in imis terrae visceribus mandati, sine ullo titulo sepulcris superposito jacuerant, tamen aliquando Dei permissu et voluntate in vigilia quae Dominica habebatur, beatus Jonatus procerus corpore, decorus aspectu, capite cygneo, vestimentorumque indumento reverendus, cuidam congregationis suae presbytero, nomine Malgero, blandus et laetabundus apparens ait: »Vade, inquiens, de parte mea; et abbatissae Judith praecipe [Col. 0902C] (tunc enim locus per sanctimoniales regebatur) ut ossium meorum reliquias elevari et ad conspectus omnium submoveri faciat.«

22. IV. Cum vero presbyter, ad hoc manifestandum se minus idoneum esse, et neminem crediturum diceret, blandus iterum, post admonitionem repetitam, subintulit, dicens: »Vide ne jussui meo inobediens factus, dignus videaris inauditis verberibus.« Hoc factum est terna apparitionis admonitione; sed negligentia ipsius presbyteri atque inobedientia ad effectum minime pervenit elevatio jussa. Idem tamen Malgerus, praecepto sancti multum stupens, atque ob illusionem factam ad se, timens videri mendax et falsiloquus, crebra ducens jejunia, orationibus et eleemosynis expetens et aperiens hujus oromatis (visionis vel somnii) [Col. 0902D] mandata, cum ecce in alia Dominicae observationis vigilia sanctus Jonatus eodem schemate quo supra, baculum manibus tenens, eumdem presbyterum super scapulas percussit et dixit: »Quia voci meae in bediens factus, nequaquam reliquias meas elevari jussisti, ex hoc jam panis edulium non percipies, usque ad tempus tibi debitum.

23. V. Evigilans autem Malgerus, statim coepit ossibus tremere et toto corpore, simul et panis edulium fastidiens, licet invitus, quod diu celaverat, confessus abbatissae Judith quae rectrix erat coenobii, denuntiavit, ac multo suasu cum lacrymis efflagitabat elevationem tanti Patris celerrime perduci ad effectum. Ipse vero presbyter panis edulium toto fere anno fastidiens, [Col. 0903A] parvis et permodicis aliorum ciborum contentus refectionibus, non modice anxius diem elevationis advenire gaudebat. Sed impedientibus mundani negotii inevitabilibus causis, subrepente quoque negligentia, opus hoc aliquantulum est prolongatum.

24. VI. Transacto autem unius anni non pleno curriculo, abbatissa Judith a sede Cameracensi ministros et fideles suo pontifici accersens viros, ad corpus sancti Jonati submovendum debitam curam impendit, trabiumque connexionem, quam superius super ejus sepulturam diximus coaptatam, et lapidum atque caementi non modicam efferens molem, juxta quod summopere desiderabat, tandem inaestimabilem voti sui thesaurum, id est, corpus illud honestum positum in tumulo reperit, cujus ossa et cineres clericorum manibus [Col. 0903B] in sericis indumentis excipi fecit.

25. VII. Quas postmodum reliquias in titulo super sepulcrum ejus posito, id est in illa apparione, quam repam (feretrum pro operculo) vulgari usu appellant, recollocavit. Ubi etiam sanctorum, matris videlicet et filii, id est, Rictrudis et Mauronti prolis venustae, patrocinia pretiosa pariter sunt apposita et venerantur ibi a superveniente populo devotione plenissima. Post haec autem sanctus Jonatus abbatissae Judith dignatus apparere, jussioni suae dixit satisfactum esse, insuper totius congregationis, cui praeerat, causas promisit se dispositurum fore.

26. VIII. Jam nunc ergo Domini magnalia erga sanctos suos hodierna die cum spirituali celebrantes jucunditate, fratres dilectissimi, oportet nos votis congruentibus [Col. 0903C] venerantes suppliciter adorare, et nomen ipsius quod in universa terra est admirabile, fideliter praedicare, cujus magnitudinis pietas immensa et inaestimabilis evidenti ratione probatur in electis suis, quibus in aeternum ministrat praemia suae promissionis. Vos igitur sancti Dei, in confessione laudis Dominicae positi super coelestia, pariterque patrociniis beatae societatis copula junctis in terra, sancte videlicet Jonate necnon et Mauronte confessores beatissimi, atque beata et venerabilis matrona Rictrudis, qui pignoribus nostris [an non vestris?] hunc locum honorastis, laudis nostrae devotionem acceptare dignemini, omnique populo poscenti ad vota sanctae petitionis succurrite, ut misericordissima omnipotentis Christi clementia peccata nostra pie indulgeat, oblivioni in perpetuum [Col. 0903D] tradat, vestraeque orationis intercessione, perennis vitae januam nobis aperire, atque in eam nos introducere dignetur. Qui cum Patre et Spiritu sancto vivit et regnat unus Deus per omnia saecula saeculorum. Amen.

27. Atque haec de mirabili sacri corporis elevatione, in fide scriptoris satis dicta sint; reliquum est ut de translatione ac de relatione pauca decerpamus ex grandi ms. pag. 24 in folio, quod annexum dicitur operi Gualberti monachi, de Vita et miraculis S. Rictrudis. Taediosa oratio est, cujus totam substantiam nitidius traditam invenies ad diem 12 Maii, a pag. 104, ubi titulus cap. 3 rem ipsam indicat: Varii malevoli divinitus puniti, candelae ultro accensae: isthic vero paucis narrantur, quae scriptionis hujus [Col. 0904A] auctor verbosissimis tot figuris et perergis ornavit ampliavitque, ut saepe quo tendat aut quid velit, nequeat intelligi. En titulum: Prologus super miraculum quo Dominus illustravit confessorem suum Jonatam abbatem sanctissimum. Voces sunt bombisonantes, ampullae et sesquipedalia verba, ad quae subsequitur tractatus ipsius miraculi de candelis exstinctis, sed coelesti lumine reaccensis; quae omnia satis nitido compendio referuntur loco jam citato. Verbo dictum sit, post necem optimi Caroli Flandriae comitis, ingruentia undique bella, bonorumque adeo Marchianensium direptiones, suaserunt abbati, sacras suas reliquias, atque eas inter S. Jonati, Saliacum transferret, ad loci custodiam, tanquam munimentum coeleste, quo multa incolis feliciter cessisse [Col. 0904B] dicuntur.

28. Dum eo loco deposita essent sacra pignora ac saepius processionaliter circumferrentur, accidit ut faces seu candellae exstinctae fuerint, patentique, ut aiunt, miraculo, igne coelesti reaccensae; quae res totius longae compositionis medulla est, sed cui multa alia inopportune admiscentur. Haec inter, quod ad sanctum propius pertinet, notat orator Gualbertus suorum negligentiam in colendo S. Jonato, his plane verbis: »Verumtamen non sine nutu divino persaepe meditatus sum in corde meo, quod confessor Domini, sanctus videlicet Jonatus, de quo in nostro climate nunc habetur grandis sermo, juste habet causari de nostro huc usque, et maxime ab antiquis tam tepido, atque, ut dicitur in Apocalypsi, [Col. 0904C] nec frigido nec calido servitio, praesertim in ejus festivo sacrae depositionis anniversario, carente proprietate lectionum, et miraculorum ejus frequenti eventu, necnon perstrepente tripudio. Unde timendum est valde, ne quando favorem suum evomat ab hujus loci, quem sua sacra praesentia tandiu incoluit, munimine. Quo autem deinde cultu sanctum suum patronum venerati sint, aut modo venerentur Marchianenses, frustra qui me inde doceret, quaesivi hactenus.«

29. Sequuntur porro ibi confusa nonnulla venerationis argumenta, usque adeo ut sacra sanctorum corpora Marchianenses ad propriam sedem reportari curaverint. Audi denuo Gualbertum: »Cognoverunt tandem et reipsa experti sunt iidem fratres [Col. 0904D] Marcenienses, praesentiam sanctorum locis humano solatio destitutis, salubriter praeesse, non minimum prodesse, terrorem hostibus incutere, bonorum profectui aliquid in dies augere. Namque imminente messionis tempore, dignus Deo minister et digne successor, tam re quam nomine Amandus, monasterii pater, praemeditans minorem diligentiam, necessaria occupatione segetum praepediente, circa sanctum confessorem Domini Jonatum ruri adfuturam, demandavit referri condignam sanctarum reliquiarum sarcinam ad emeritum et quasi nativum, secrete ac sine strepitu fere mundano, Marceniensis cohabitationis domicilium. Igitur juxta edictum praefati spiritualis patris, relatus est santus [Col. 0905A] Jonatus ad habitationem debitam et congruam suae pristinae conversationis, atque cum debito honore prosequente favore multae et maxime Saliacensis, quos sua defensione diu muniverat, plebis [Col. 0906A] susceptus revisit sua, obvia laeta necnon dealbata pompa totius congregationis.« Atque hic manum tabulae subducimus, quando aliud nihil potuit impetrari.



HUCBALDI MONACHI OPERUM PARS SECUNDA.---MISCELLANEA.



OPUSCULA DE MUSICA.
(D. Gerbert., Scriptores de Musica, tom. I.)




[Col. 0905]
MONITUM.

Primus forte est Hucbaldus inter omnes antiquo, tam Graecos quam Latinos, qui aliquid scripserit de musica polyphona, quam harmonicam vocamus ex concentu plurium vocum ac diversarum consonantiarum. Ejuscemodi nimirum Hucbaldi in hanc rem sunt praecepta immediata consonantiarum quartae, quintae et octavae consecutione, quam musurgi nostri omnino exclusam ex concentu harmonico volunt, dum econtra Hucbaldus totum artificium diaphoniae suae, ut vocat, seu organi, in mera puta hujusmodi consonantiarum perfectarum consecutione ponit.

Ad fidem mss. varias edimus ejus lucubrationes, quae aut ejus nomen alicubi praeferunt, aut cum ejus singulari methodo conveniunt, aut quia sine inscriptione continenter in codicibus ponuntur, cum veros auctores detegere non licuerit, separanda haud duximus. Primo loco ponimus ejus librum de harmonica Institutione ex mss. papyraceo bibliothecae civicae Argentoratensis collato cum mss. Bibliothecae Cesenatensis ord. Minor. Conventualium. Sequitur continenter in cod. Argentor. de harmonica Consideratione Boetius, etc., ut in mss. San-Emeramensi sub tit. Alia Musica, usque: Tonum octavum require ut supra. Sequitur porro in codice Argentoratensi Musica , etc., quae sparsim ex Aureliano sunt excerpta. Tum De mensuris organicarum fistularum, de Cymbalorum ponderibus, de modis musicis, ac quinque symphoniis seu consonantiis. Ad quorum omnium finem legitur Explicit musica Ubaldi. Ejusdem musicam enchiridialem edimus ad fidem mss. Einsidlensis, Tegernseensis, Salemitani, San-Blasiani, Casinensis, Argentoratensis, cum scholiis in tres partes divisis, quae tamen desiderantur in codice Calinensi, Salemitano, San-Blasiano et Argentoratensi, necnon regio Parisiensi, qui, veluti etiam Florentinus bibl. Magliab. a principio usque ad finem scatet interpolationibus. Sequitur in nonnullis mss. Commemoratio brevis de tonis et psalmis modulandis. Ad calcem hujus opusculi in codice San Blasiano legitur sequens distichon.


Mira vides, lector, junioris verba Catonis
   Has cole virtutes, salva sit alma fides.

Opusculum hoc perscriptum est iis notis musicis, quae Hucbaldo sunt singulares. Sequitur in cod. San-Emeramensi sine inscriptione in fine mancum schediasma, in quo, praemissa monochordi descriptione, auctori Armonicam regulam enchiriadis describere placuit.




[Col. 0905]
INCIPIT LIBER HUCBALDI PERITISSIMI MUSICI DE HARMONICA INSTITUTIONE.

[Col. 0905B] Ad Musicae initiamenta quemlibet ingredientem, qui aliquam scilicet interim cantilenarum percipere intelligentiam quaerit, qualitatem sive positionem quarumcumque vocum diligenter advertere oportebit.

[Col. 0906B] Et primo quae sint aequales voces, atque uniformiter sibi similes: quae deinde inaequales, et quibusdam spatiis a se discrepantes: ipsorum denique spatiorum quanta habeantur discrimina; quotque etiam varietatibus ea moderari contingat. Post et [Col. 0907A] praeterea, quot vel quibus sonis, qui vice habeantur elementorum, tota regatur cantilena.

Jam vero his non parvi temporis exercitiis tanquam pro foribus assuetum, ad ipsius demum penetralia disciplinae, acie quodammodo visus obtusi paullatim, summota caligine, radiata admitti forte donabitur. Quomodo scilicet haec omnia, vel quaevis, de quibus ea tractat, consonantiarum rationabilitate congruentissima disponantur numerorum, atque in eorumdem sint exemplar universa composita atque compacta.

Et de aequalibus quidem vocibus, quoniam ipsae per se patent, nihil aliud dicendum, nisi quod [(605) 1Kb] communis vocis impetu proferuntur in modum soluta oratione legentis; et quod una tantum vox [Col. 0907B] est, quotiescumque repetantur; veluti si unicam quamlibet litteram saepius scribas, aut proferas: ut a. a. a. et quod nulla inter eas est consonantia: sunt enim aequisonae, non consonae. Nam in consonantia duae voces a se omnimodo distantes simul concorditer sonant. In his autem vocibus etiamsi a pluribus eaedem promantur, nullo tamen a se spatio distant, ut est in hac antiphona [(606) 1Kb] . A Astiterunt reges terrae. A. Dum sanctificatus fuero. Et Sebastianus dixit ad Nicostratum, usque ad id: Dignatus est suam exhibere. Et in hujusmodi quidem locis, ubi tot syllabae continuatim sub una voce junguntur, nulla eminentiori aut pressiori intercedente, quasi linea in directum deducta, facile aequalitas potest adverti. In quolibet autem diversi sono cantus, si [Col. 0907C] quaeratur quae vox alii in eodem melo similis vel aequa habeatur, id nonnisi assuetiori tam ultro se ingerit. Quod tamen studiosum quemvis nullatenus morabitur: ut in hac antiphona: Puer natus est nobis. Si quaeras quae vox ejusdem introitus cum prima coaequetur, apparet in prima et in tertia hujusce syllabae: Datus est nobis, cujus, et Angelus. Haec tamen vocatur Cirus vel Circulus, cum in eamdem, quo ceptum est, punctum convertitur. Rursus si quaeram hanc, Puer, sunt haec Na Nobis. Et Fi hic ca N. [(607) 1Kb] Sic et de aliis. Interfinia quoque partium sive neumarum hujusmodi creberrimus observationis est usus: ut hoc: Ave, Maria, gratia plena. Item Beata Agnes in medio expansis.

Inaequalium vero sonorum, qui disjuncti dicuntur, [Col. 0907D] diversae species offeruntur. Inaequales hae appellantur voces, quae binae sibi conjunctae, una acutiori, altera pressiori sono cum quolibet intervallo proferuntur: sed ipsa intervalla in quibusdam minora, in quibusdam majora existunt. Quae tamen a parvissimo [Col. 0908A] quodam exorsa, gradatimque per singulos ampliatione adjecta, usque ad novem modorum crementa consurgunt. Porro ea nunquam perfecte dinosci valebunt, donec series omnium XV sonorum, de quibus post dicetur, ex integro addiscatur. Ut tamen in praesenti breviter annotentur, geminis unoquoque pro acumine et gravitate monstrabo exemplis.

Primus modus est, cum sibi duae voces brevissimi spatii divisione cohaerent, adeo, ut vix discrimen sentiatur inter eas, ut in antiphona Missus est Gabriel ad id loci Mariam. Item Virginem. Secundus jam perceptibilioris [(608) 1Kb] est, ut in hoc Missus est. Item ad Mariam Virginem. Item Angelus. Tertius adhuc parvo diductiori [(609) 1Kb] , ut in hoc: Missus [Col. 0908B] est Gabriel ad Mariam Virginem. Quartus hoc quoque protensior: ut in hac antiphona: Beati qui ambulant. Quintus adhuc spatiosior: ut in hoc: Ne timeas, Maria. Et In illa die fluent. Sextus nihilominus amplior: ut in hoc responso: Jam corpus ejus. Cujus pater feminam. Item R\. Isti sunt dies, quos observare debetis temporibus. Septimus hos quoque spatio proprio supervadit, ut in hac antiphona: Beata Agnes in medio flammarum minas. Octavum vero in hoc reperies: Tu vir Symphoriane suspende in tormentis. Nonus prolixiori super omnes tensus spatio metam hujusmodi divisionum sortitur: nam nec amplius isto, nec strictius primo unquam vocum reperies divisionem; et est ipse in hac antiphona:

[Col. 0908C] Ad te levavi animam meam. Deus meus in Te. R\. Inter natos mulierum non.

In his igitur intervallorum speciebus solers quique valet inspicere, quomodo aequalitate, quasi fonte quodam, materieque proposita, omnis haec ab ea ratione [(610) 1Kb] inaequalitatis profluxerit: ita ut primo, quam brevissimo potuit spatio, ab ea digressum sit, deinde pedetentim facto augmento usque ad id excrescendo pervenit, quo modum naturaliter ipse humanus imponeret spiritus. Ultra hunc enim novissimum divisionis, si quas adhuc amplius distantiae continentes voces quaesieris, nec in aliquo id rationabili cantu reperies, nec possibilitas humani appulsus hic accommoda erit: ut in tam longe distantibus vocibus uno quasi ictu tam facile e summo [Col. 0908D] ad infima reflectatur; quin potius pene in novam permutatio erit vocem. Has autem intercapedines hae lineae, diligenter tamen a transcriptore earum spatiis observatis, ostendere possint.
[Col. 0909] [Figure: [Figura] 6Kb]

[Col. 0909A] In quibus videlicet spatiis attendendum quomodo sequentia semper ab antecedentibus nascuntur, exque prioribus posteriora consistunt. Primum ergo spatium cum ipsi, ex qua dicitur, sit aequalitati contiguum [(611) 1Kb] , semper bisfactum videtur efficere: sed hoc non omnino vere, de quibus post dicetur. Unde nonnisi quidam plus eo hic secundus habere putetur. Jam vero tertius ex primo constat et secundo; id (est) quantum spatii illis inest utrisque, tantum hic obtinet solus: quartus ex duobus secundis: quintus ex primo et duobus secundis: sextus ex tribus secundis: septimus ex primo et tribus secundis: octavus ex quatuor secundis: nonus ex primo et quatuor secundis. Subtilius quoque intuenti apparet, quomodo primi spatii quantitas ordinabili [Col. 0909B] progressione singulis quibusque superadditur modis; ita ut ipsi primo addas eumdem, et facias secundum, quamvis in hoc aliquid scrupuli, ut supra dictum est, videatur. Porro ipsi secundo additur primus, et tertius procreatur: itemque quartus superadditione ipsius primi ad tertium: in quinto nihilominus et caeteris eadem augmentatio custoditur.

Vocantur autem prima duo spatia secundum musicae disciplinam, primum quidem semitonium; aliud tonus: ex quibus duobus omnium reliquorum status perficitur. Constat enim tertius ex semitonio et tono. Quartus duos amplectitur tonos. Quintus semitonium duobus copulat tonis. Sextus tribus aeque constat tonis. Septimus tonis tribus et semitonio. [Col. 0909C] Quod si adjeceris tonum et semitonium, in [(612) 1Kb] nonam vocem prosiliet.

Non autem putandum est, has vocum discrepantias reputari inter consonantias: de quibus musica pertractat auctoritas. Aliud enim est consonantia, aliud intervallum. Consonantia siquidem est duorum sonorum rata et concordabilis permixtio, quae non aliter constabit, nisi duo altrinsecus editi soni in unam simul modulationem conveniant, ut fit, [Col. 0910A] cum virilis ac puerilis vox pariter sonuerit; vel etiam in eo, quod consuete organisationem vocant.

Sunt autem ipsae consonantiae sex, ut tres quidem simplices; tres vero compositae, quae propriis nominibus nuncupantur: diapason, diapente, diatessaron, et diapente diapason, et diapason diatessaron, bis diapason: quarum consonantiarum intervalla tantummodo inter haec praedicta spatia duo sola reperiri possunt, id est diatessaron diapente, in quinta videlicet ac septima specie, et si duae ipsarum voculae simul enuntientur, consonantiam reddunt. Caeterum neque (in) ipsis neque in reliquis ulla est consonantia, sed tantum discrimina quaedam sunt vocum, quae hujusmodi certis terminorum spatiis [Col. 0910B] cohibentur. De quibus tamen interim reticendum; praesertim cum perrarus scientiae eorum fructus possit haberi, priusquam sonorum dispositio ex ordine demonstretur. Quibus ad perceptionem deductis et haec omnia, et quaedam simul alia utilitatis seu etiam jocunditatis non modicum afferentia pervidere licebit.

Hoc solum de eisdem novem modis addendum, quod septem dumtaxat vocibus continentur, et earum exempla hac autenti tetrardi habes antiphona: Undecim discipuli in Galilea videntes Dominum adoraverunt: ubi usque ad syllabam ve- ipsae septem sunt voces. Nam ultima syllabarum, quae octavo loco a prima deponitur, si comparetur cum ipsa prima, eodem modo sonabit, quamvis voce haec virili, [Col. 0910C] illa puerili. Et est haec diapason consonantia, ideoque a ratione sequestratur intervallorum. Disponantur autem eaedem voces gradibus suis, ubi spatia earum propriis quantitatibus direpta, ubi tonum, ubi semitonium contineant, annotentur: iidemque modi lineari inter eas diductione signentur. Quae exempla, cum ex media sonorum serie, ad quam autentus tetrardus cum plagis ejusdem pertinere videntur, in praesenti sint demonstrata: in aliis nihilominus [Col. 0911A] ordinibus seu etiam tonis eosdem scilicet cum ipsis aeque spatiis reperire continget, quorum demonstratio interim deserenda: nunc ad sonorum seriem veniendum est.

Sonos, quibus per quaedam veluti elementa ad musicam prisci aestimaverunt ingrediendum, Graeco nomine phthongos voluerunt appellare, id est non qualescumque sonos, utputa quarumlibet insensibilium rerum, aut certe irrationabilium voces animalium; sed eos tantum, quos rationabili discretos ac determinatos quantitate, quique melodiae apti existerent, ipsi certissima totius cantilenae fundamenta jecerunt. Unde et elementa vel phthongos eosdem nuncupaverunt: quod scilicet, quemadmodum litterarum elementis sermonum cuncta multiplicitas [Col. 0911C] coarctatur, et quidquid dici potest, per eas digeritur; ita solerti procuraverunt industria, ut immensitas cantilenarum quaedam haberet exordia, et ipsam certo moderamine comprehensa, per quae, quidquid canendum foret, sine ullo errore procederet, nihil quoque in eis esset, quod non omni prorsus rationabilitate vigeret. Dicti autem phthongi quasi a similitudine loquendi: quod, quemadmodum locutione intelligibilia verba redduntur, ita [(613) 1Kb] , his subintellecto decidant soni, etiam et ipsos interdum irrationabiles sonos horum dijudicat [(614) 1Kb] exercitata sagacitas.

Quocirca hujusmodi sonum, non generalem scilicet, taliter diffinire voluerunt. Sonus est vocis casus emmelos, id est melo aptus, una mensione productus, [Col. 0911C] utputa cum qualibet voce depromitur, ut A. vel cum chorda semel tensa sonuerit.

Cum primo igitur hujusmodi rationabiles phthongi pauci exstitissent, principio siquidem non nisi quatuor repertis, hi tantum diutius in usu fuere canentibus. Postea diversis subsequentibus causis non irrationabilibus, paullatim numerus excrevit phthongorum, et primum quidem usque ad septem vel octo, deinde ad novem vel undecim, postremo ad quindecim usque terminus interim devenit. Quos phthongos chordarum nomine usitatius nuncupaverunt; quod instrumentis, quibus apponebantur, promptius monstrarentur. De quarum mentione vel ordine, seu vocabulis singularum, cum caeteri perplures ejusdem disciplinae scriptores tam Graeci [Col. 0911D] quam Latini, tum praecipue doctor mirabilis, omnium prudentissimus artium liberalium perquisitor Boetius in primo suae institutionis Armonicae libro sufficientur edisserit. In quibus denique phthongis vel chordis nullam consimilem putandum alteri esse, sed ad modum scalarum de imis ad summa, vel a summis ad infima deducuntur, unaquaque ab alia proprii spatii quantitate discreta. Non unum tamen omnes disgregat spatium, sed semper [(615) 1Kb] duos in superioribus intervallorum formulis modos [Col. 0912A] primum positos, qui scilicet vocantur tonus et semitonium, quolibet eorum duntaxat suo certo loco extante, cuncta eorum series incedendo decurrit.

Ac primo, quid tonus, quid semitonium, dicendum. His enim praecognitis, quae quasi vice habentur elementorum, facile cuncta sequentia cognoscentur. Est ergo tonus cum vox ab alio seu gravi seu acuto sono modico deflectitur aut erigitur intervallo, veluti unius puncti direptione, ita ut omnino earum divisionem facile auditus advertat. Estque tonus spatium ipsarum duarum vocum sibi taliter cohaerentium; non voces ipsae videlicet, quae non aliud sunt quam soni, sed quod inter easdem est intervallum. In quolibet autem instrumento musico hujus exemplum inter primas duas chordas, bene [Col. 0912B] duntaxat dispositas, vel in hydraulia [(616) 9Kb] inter duas primas fistulas habet simul, et in hac probare poteris antiphona: Ite dicite, tonus in gravem. Tonus in acutum: Ite dicite Joanni.

Semitonium vero dictum videtur quasi medietatem contineat toni: sed si ita esset, tunc in duas aequas partes tonus posset partiri; quod nullatenus fieri posse diligentiorum probabile reddiderunt ingenia. Dividitur siquidem tonus in duo, sed ita, ut utralibet ea pars aut medietatem transcendat, aut minor medietate remaneat; et utraeque illae divisiones semitonia nuncupantur, unum majus, aliud minus: veluti si hoc dividas [Table: 1Kb] [Col. 0912C] Quae cum in unum convenerint, integrum reddunt tonum. Poro si duo majora semitonia junguntur, excedunt tonum: si duo minora, ejus mensuram nullatenus pertingunt. Estque semitonium nuncupatum, non quia toni sit medietas, sed quod semum dici solet unaquaelibet pars rei alicujus, in duo licet non aequa divisae: ut si dividas tres in unum et duo. Semitonium vero est, cum sibi duae voces brevissimo valde junguntur spatio, ut vix aliquando discrimen inter eas sentiri possit. Aliquando autem dictum propter minus semitonium: majus etenim quamvis et ipsum valde sibi propinquas habeat voces, aliquantulum tamen distinctius inter eas percipitur intervallum: hoc nihilominus hic observato, ut [Col. 0912D] non voces ipsae (sed) spatium earum semitonium sit. Igitur semitonia duo, tonus nonnisi unus habetur. Quantumcumque enim sublimi vel depresso promatur sono, nec plus nec minus spatii continebit, ideoque unus idemque erit. Porro exemplum semitonii advertere potes in cithara sex chordarum, inter tertiam et quartam chordam, seu ascendendo seu descendendo: quarum modus sic se habet scandendo, ut in antiphona. Cum audisset populus. Acceperunt ramos. Descendendo: ut in antiphona: [Col. 0913A] Hodie completi sunt dies Pentecostes, similiterque in hydraulis eodem loco. Designentur quoque exempla tam toni quam semitonii in quolibet cantu cum diductione sex chordarum, quarum vicem lineae teneant, annotato semper inter chordas, ubi semitonium contineatur.
[Figure: [Table] 2Kb]

Ubicumque ergo in quolibet melo hujusmodi reperies [Col. 0913B] intervallum, quale hic inter syllabas ec et ce. vel ra. he. vel do. o. vel no. on. semitonium esse non dubites. Ubi vero taliter discrepantes voces, ut li. ta. vel lus. no. vel ce. ve. vel ultima non et est, tonus sine dubio erit. Jam vero inter re. is. et he et li [Col. 0914A] et quo. et do. semitonii atque toni est intervallum. Caetera aequaliter et in directum dicuntur: ut vere. et Isra. et in quo.

Secundum geminas igitur has qualitates, loco videlicet atque ordine suo eisdem constitutis, rata distribuitur omnis posteriorum integritas. Quindecim siquidem phthongorum super se invicem coadunatio taliter ordinatur, ut si scandendum uno fuerit, inprimis sono extra quasi posito, quem tono dividas a sequenti, deinceps per semitonium, tonum et tonum usque ad septem voces conscendas. Post quas disjunctione iterum toni admissa, superiores septem voces eodem modo per omnia decurras. In depositione vero, si a summo videlicet ordiaris, per tonum tonum et semitonium, septem similiter vocibus [Col. 0914B] deflexis, ejusdemque tono direptis, inferiores septem consimili habitudine dispones, ubi ultimam, quae in scandendo primum tenuerat locum, spatio distinctam toni extra appone: sitque omnis eorum series his punctorum signis notata: [Col. 0913] [Figure: [Table] 3Kb]

Nec tamen aliquid affert scrupuli, si forte hydraulia, vel aliud quodlibet musici generis considerans instrumentum, non ibi voces tali reperias schemate deductas, quodque numerum chordarum videantur excedere. Haec enim distributio secundum viri disertissimi [Col. 0913C] Boetii dispositionem, qui commensurabili concordia numerorum haec omnia diligenti examinat ratione, est instituta.

Caeterum non ideo eadem instrumenta intellectualis alicujus putanda sunt aliena; cum et ex ipso longaevitatis usu sub tot hucusque pertracta prudentibus, maximis utique constent exquisita ingeniis et probata. Sed et exemplar dispositionis praefixae, eis advertat omnino inesse. Per easdem namque qualitates geminas rite per omnia diriguntur, nihilque aliis distare credantur, nisi quia initia non tali ordine metiuntur: incipiunt enim quasi a tertio dispositionis illius. Porro numerositas nervorum vel fistularum, utputa viginti unius aut plurium, non [Col. 0913D] idcirco apponitur, quod soni ultra quindecim aut forte sexdecim extendantur, sed ipsi iidem, qui sunt inferius, repetuntur; et hoc pro varietate modorum, qui toni nunc appellantur, ut est autentus protus et caeteri; ut quia scilicet non omnes ab imis eisdemque locis possunt ordiri, a quocumque inceptum fuerit, sufficientem progrediendi reperiat facultatem.

Denique illorum talis est etiam dispositio, ut per tonum, tonum et semitonium, rursus tres tonos continuos et semitonium usque ad octo voces scandatur, et ab ipsa rursus octava incipiendo superior per eosdem similiter metiatur gradus ad hunc modum, cujus exemplum praebetur ex offertorio Ange--lus Domini descen---dit. Locus iste pro totis vocibus super se positis.

Hoc autem tam in hac quam superiori dispositione [Col. 0914B] est attendendum, quod superiores octo voces eaedem sunt, quae et inferiores: excepto quod illae quasi pueriles sint voces, hae contra ipsas quasi viriles: et ideo postquam septimum protuleris sonum, continuo in octavam et nonam prosilies vocem. [Col. 0914C] Itaque prima cum octava, et secunda cum nona; tertia cum decima, et ita per ordinem singulae inferiores cum singulis superioribus pulsae, dulci et concordabili suavitate omnimodis consonabunt, ac si unus, simplexque sit sonus: et haec talis concordia diapason consonantia appellatur. Superiorem vero dispositionem Boëtius per quatuor tetrachorda dispertiens hoc modo digerit, ut duo tetrachorda sibi invicem per unum copulet nervum, et ab his alia duo inter se similiter juncta disjungat.

Tetrachordum vero est quatuor chordarum copulatio; quas quidem chordas voces dicimus: itemque voces chordas promiscue nuncupamus. Haec autem quatuor, sive chordae, quibus omne constat tetrachordum, dispositae hoc erunt modo, ut vicino sibi [Col. 0914D] omnino haereant spatio, ut nullus videlicet alius sonus inter eas legitime possit interseri; sed sono, tono, vel semitonio distabunt, et his quoque locis competentibus positis. Haec aequalitas soni quidquam sibi in eis defendet, sed lege scandendi omnes se superabunt acumine, aut certe depriment gravitate. Ad unius autem exemplar caeterorum status tetrachordorum procedit. Quorum tamen tetrachordorum positionem Boetius a summis vocibus ordiens, sibique ea mutuo supponens, unam velut extrinsecus chordam loco quintodecimo addit in infimis, eaque per tonum, tonum, semitoniumque distribuens, hoc modo diductae, ut duo superiora per unam vocem sibi connexa, ab aliis duobus superioribus, quae similiter [Col. 0915A] sibi sunt (per) vocem copulata, spatio toni [Col. 0915] [Figure: [Table] 5Kb] [Col. 0916A] disjungat. Itaque erunt quatuordecim tantum voces; sed ut consonantiarum perfectio suppleatur, quinta decima, ut dictum est, in gravissimam partem extra tetrachordorum seriem subrogatur. Hujus autem cujusque tetrachordi exemplum primae quatuor voculae ex melodia autenti proti monstrabunt, quae ad hanc formulam se subinde subsequentur.

Quod si hanc eamdem seriem ab intus ordiri volueris, prima extrinsecus similiter relicta, in caeteris per semitonium, tonum et tonum ex contrario superioris procedis: ipsa duntaxat conjunctionis vel disjunctionis loca diligenter eodem modo servans. Quatuorque primarum vocum exempla ex responsorio Redimet Dominus populum suum, prima syllaba vel subsequenti in eodem Et liberabit eos, submitto, quae [Col. 0916B] sic pernotantur. Re. Et. quas voces ita sibi per quatuor tetrachorda rato ordine superat. Sin autem penitus ab ipsa prima serie tetrachordorum cupias aggregare, sumpto ex invitatorio Christus natus est nobis exemplo, ad id loci Venite: per tonum, semitonium et tonum usque ad septimam deduces, ubi cum disjunctione vocis superne exposita duo tenore eodem diriges tetrachorda: in supremo tamen una voce apposita ad subjectam formulam.
[Col. 0915] [Figure: [Table] 16Kb]

Porro hanc item si a summis ad ima deponere quaeris, suprema extrinsecus relicta, per tonum, semitonium et tonum viam declinandi produces. Hujus quoque exemplum praebebit ex sequentia Stans a longe principium neumatis in annotatum. His ita se habentibus solet interseri aliquando in medio horum quoddam tetrachordum, quod [(617) 1Kb] sineugmenon, id est, conjunctum scriptores artis dixerunt. Sicque tetrarchorda quinque constabunt. Quo tamen hydraulia vel organalia minime admisso in pluribus frequenter cantibus, modulandi [(618) 1Kb] facilitate deficiunt. Collocatur vero tetrachordum post septimam superioris ordinis chordam: ita ut ipsa septima prima sit hujus: et hoc ordine tria tetracnorda mutuo sibi erunt conjuncta, et ideo post octavam semitonium sit, cum tonus in superioribus accederet, et erunt ipsa tria hoc modo disposita.

[Col. 0915C] Si autem istud non inseratur, tunc diezeugmenon item disjunctum vocatur illud tetrachordum, quod [Col. 0916C] in superioribus dispositionibus tertium ponitur post septimam passimque per diversarum modos cantilenarum [Col. 0917A] nunc hoc nunc illo melo reperies decurrentia. Interdum quidem quolibet uno eorum per se melos complente, aliquando ab uno in alterum vicissim reflexo; ut cum hic forte fuerit synemmenon, relabatur; cujus exemplum praebebit responsorium Nativitas gloriosae Virginis Mariae: in quousque ad id, quod canitur: ex stirpe, per diezeugmenon omnino procedit. At in tertio puncto syllabae, quae est pe. qui sic annotatur [(619) 1Kb] in synemmenon inferius deducatur; totaque neuma, quae est in nomine David, per synemmenon canitur. Item in Introitu: Statuit ei Dominus, secundum punctum in syllaba sta, quod a primo puncto quinto distat loco, tertio puncto sursum per synemmenon copulatur: estque semitonium inter ipsa duo puncta secundum et tertium. [Col. 0917B] Iam vero syllaba Do in diezeugmenon se subrigente, rursus syllaba mi in synemmenon infra relabitur. Item syllaba tes. et fe synemmenon fit: et fa diezeugmenon; rursus mi synemmenon sibi vindicat alternatim.

Cujus tetrachordi exempla cum per omnes modos vel tonos se frequentius offerant, tamen praecipue in autento triti vel plagis ejus ita ubique perspici possunt, ut vix aliquod melum in eis absque horum permixtione tetrachordorum, synemmenon scilicet (et) diezeugmenon reperiatur. Quod in ipsa autenti triti melodia diligens quisque advertere quibit, quae sic annotatur: NO EANE synemmenon. Diezeugmenon.

[Col. 0918A] Item (in) antiphona: Ecce jam venit. diezeugmenon. plenitudo synemmenon. R\. Paganorum multitudo. ubi tantum in principio usque ad syllabam tu diezeugmenon ingresso reliqua usque ad finem synemmenon reflexibus moderatur.

Haec igitur sunt quinque tetrachorda quibus singulis propria artigraphi nomina apponentes, primum ex his, quod et gravissimum vel infimum, hypaton [(620) 1Kb] secundum meson; tertium synemmenon, quartum diezeugmenon, quintum hyperbolaeon nuncupaverunt. Quorum primum a principali chorda ipsius tetrachordi, quae hypate dicitur, secundum a media totius seriei mese, tertium quartum et quintum ex rationis significatione vocabula trahunt. Nam synemmenon conjunctarum; diezeugmenon [Col. 0918B] divisarum, hyperbolaeon excellentium interpretatur.

Ut autem plenaria eorum series ad cognitionem facilius veniat, jam nunc cunctarum nomina ex ordine chordarum sunt apponenda; quarum procul dubio sonos, puncta in superioribus jam distincte locata ordinibus, ad purum redire comprobantur. Primus tamen ordo, qui scilicet per semitonium, tonum et tonum progreditur, huic dispositioni proprie aptabitur. Sic enim a Viro clarissimo Boetio rata eorum contexitur modulatio. Sunt igitur haec nomina quindecim sonorum, absque duntaxat synemmenon tetrachordo; illo enim annumerato octodecim redduntur [(621) 1Kb] .
[Col. 0917] [Table: 2Kb]

[Col. 0919A] Unusquisque tonus autentus a suo finali usque in nonum sonum ascendit. Descendit autem in sibi vicinum, et aliquando ad semitonium, vel ad tertium. Plagis (l. Plagius) autem usque in quartum descendens ad quintum ascendit.

Quod si inseratur synemmenon tetrachordum, cujus locus est inter mesen et paramesen; tunc post mesen locabuntur hae tres hoc ordine. Mese. Trite synemmenon. Paranete synemmenon. Nete synemmenon. In quibus una tantum, hoc est trite synemmenon, diversum a superioribus obtinet sonum. Nam paranete synemmenon eadem, qua trite diezeugmenon, resonabit voce; nominibus enim tantum discrepant: sed propter hoc adscribuntur, quia quotiens melum quodlibet ita componitur, ita ut [Col. 0919B] post mesen semitonium, totius et totius fiant sursum versus, eodemque tenore per tonum, tonum et semitonium usque ad ipsam mesen redeatur; necesse est, ut suo nomine tetrachordo nuncupato dicatur decurrere, quod vocatur synemmenon, id est, conjunctum, quia cum mese per semitonium jungitur. Quotiens vero post mesen toni intervallo diducto a paramese tetrachordum usque in neten diezeugmenon provehitur, alio ipsum tetrachordum oportet nomine appellari, id est, diezeugmenon, quod est disjunctum; quia inter mesen et paramesen tonus distantiam facit.

A supernis igitur ordine sumpto est unum tetrachordum a nete hyperbolaeon usque in neten diezeugmenon: [Col. 0919C] aliud vero ab ipsa nete diezeugmenon usque in paramesen, suntque haec duo conjuncta inter se. Nam nete diezeugmenon superioris ultima, quae et gravissima, inferioris autem prima atque acutissima utrumque conglutinat. Constat utrumque tono, tono et semitonio, quorum talis est ordo.

a vel d Nete hyperbolaeon. 	Tonus.
g vel c Paranete hyperbolaeon 	Tonus.
f vel [Figure: [Symbol] 1Kb] Trite hyperbolaeon. 	Semitonium.
e vel a Nete diezeugmenon. 	Haec communis utrorumque.
d vel g Paranete diezeugmenon. 	Tonus.
c vel f Tritine diezeugmenon. 	Tonus.
[Figure: [Symbol] 1Kb] vel e Paramese. 	Semitonium.

Ab his autem divisa duo inferiora eisdem sunt intervallis [Col. 0920A] tonorum vel semitoniorum discreta; estque unum, quod et tertium, a mese usque in hypate meson. Aliud quartum, scilicet ab hypate meson rursus in hypate hypaton. Suntque haec inter se conjuncta hoc modo.

Mese. 	Tonus.
f Lichanos meson. 	Tonus.
e Parypate meson. 	Semitonium.
d Lichanos hypaton. 	Tonus.
c hypaton. Tonus. 	Haec communis utrorumque.
Parypate hypaton. 	Semitonium.
a hypate hypaton. 	Tonus.

Restat igitur Proslambanomenos, quam superadditam pro ratione bis diapason symphoniae Boetius [Col. 0920B] affirmat. Sin autem tria tetrachorda conjuncta velimus, ponetur synemmenon inter mesen et paramesen, de quo supra ubertim dictum est. Soni autem harum earumdem chordarum jam superius abunde sunt distributi, ubi scilicet exemplum primarum vocum quatuor ex melodia proti autenti posuimus, id est. No. Ne. no. y.

Interpretatio autem horum nominum succincte quidem a Boetio attracta, planius autem Martianus exequitur. Proslambanomenos acquisitus, quoniam post omnes hic additus est nervus. Hypate gravis vel principalis, parypate [(622) 1Kb] hypaton. Lichanos: quia Graece index digitus sic nominatur; et in cithara, si minimo digito primam chordam, quae est proslambanomenos, tangas, ipse index ad eam chordam [Col. 0920C] venit, ideo ipsa quoque hoc nomen sortita est. Mese medium significat: haec medio totius ordinis collocatur; est enim octava utriusque regionis. Paramese juxta mesen. Trite tertia a mese vel a nete. Nete acuta; Paranete juxta neten. Primo autem solummodo octo chordae fuerunt his nominibus: hypate, parypate, lichanos, mese, paramese, trite, paranete, nete. Ex his postea dum nervorum crevit adjectio, ea, quae dicta superius, sunt chordarum substituta vocabula; de quarum inventione vel adjectione plenius nosse volentem primus harmonicae disciplinae liber Boetii diligentius instruere poterit.

Nunc ad notas musicas, quae unicuique chordarum appositae non minimum studiosis melodiae conferunt [Col. 0921A] fructum, ordo vertatur. Hae autem ad hanc utilitatem sunt repertae, ut sicut per litteras voces et distinctiones verborum recognoscuntur in scripto, ut nullum legentem dubio fallant judicio; sic per has omne melum annotatum, etiam sine docente, postquam semel cognitae fuerint, valeat decantari. Quod his notis, quas nunc usus tradidit, quaeque pro locorum varietate diversis nihilominus deformantur figuris, quamvis ad aliquid prosint, remunerationis subsidium minime potest contingere: incerto enim semper videntem ducunt vestigio, utputa, si adjectam formulam respicias.
[Figure: [Symbol] 1Kb]

AEVIA. Primam enim notulam cum aspexeris, quae esse videtur elatior, proferre eam quocumque [Col. 0921B] vocis casu facile poteris. Secundam vero, quam pressiorem attendis, cum primae copulare quaesieris, quonam modo id facias, utrum videlicet uno vel duobus aut certe tribus ab ea elongari debeat punctis, nisi auditu ab alio percipias, nullatenus sic a compositore statutam esse pernoscere potes. Idem et de caeteris constat. Si vero, quas subsequens ratio demonstrabit, chordarum notulis eandem formulam consignatam videris, mox procul dubio, qualiter procedat, advertas utique hoc modo Alle [IM] lu [pm] ia [cf] Est enim I mese, M lichanos meson: inter quas toni spatium patet. p. parypatemeson, quae a lichanos meson similiter distat tono. m. similiter liehanos meson, supra parypatemeson inclinatur. [Col. 0921C] C autem est hypatemeson semitonio a parypatemeson distans. f. ultima lichanos hypaton servans tonum ad hypatemeson.

[Col. 0922A] In hac autenti proti usitata melodia, qnam notulis ejusdem superscribimus, qui superiores sint toni planius elucebit No [Im] Ne [m] NO [p] e [im] A [pc] NE [f] quamcunque enim ex his notulam sive litteram in superiori formula videris, similiter proferre non cuncteris. Hae autem consuetudinariae notae non omnino habentur non necessariae; quippe cum et tarditatem cantilenae, et ubi tremulam sonus contineat vocem, vel qualiter ipsi soni jungantur in unum, vel distinguantur ab invicem, ubi quoque claudantur inferius vel superius pro ratione quarumdam litterarum, quorum nihil omnino hae artificiales notae valent ostendere, admodum censentur proficuae. Quapropter si super, aut circa has per singulos phthongos eaedem litterulae, [Col. 0922B] quas pro notis musicis accipimus, apponantur, perfecte ac sine ullo errore indaginem veritatis liquebit inspicere: cum hae, quanto elatius quantove pressius vox quaeque feratur, insinuent: illae vero supradictas varietates, sine quibus rata non texitur cantilena, menti certius figant.

Sunt igitur notae quidem chordarum plurimae antiquitatis usui habitae, quae a Boetio per singulos octo modos binae singulis chordis appositae, in CCLXXXVIII, tenduntur: eaedem quoque Graecis quibusdam litteris rectis, quibusdam varie immutatis expressae, plurimum paginae videntur spatium occupare. Unde in praesenti eas tantum, quae sunt Lydii modi assumimus, quasdam supernas, quasdam subterjacentes. Et has prout strictius fieri potuit decursatas, [Col. 0922C] quae scilicet brevius atque succinctius possunt affigi, easque usui praesentium putamus sufficere.
[Col. 0921] [Table: 2Kb]

[Col. 0921D] His igitur hucusque productis, quo jam inde ab initio cuncta prospectant; quod his procreetur, quodque sparsorum fructus assurgat seminum, planius abhinc declarandum. Spatiis quippe vocum primo punctorum discrimine post tetrachordum, dehinc ipsarum chordarum nomnibus, postremo notis earundem [Col. 0922D] dispositis ad purum; qualiter haec eadem sibi commisceantur, seu qualiter in diversos modos procedant, jam locus est aperire.

Quatuor a primis tribus, id est, lichanos hypaton, hypate meson, parypate meson, lichanos meson, quatuor modis vel tropis, quos nunc tonos dicunt, [Col. 0923A] hoc est, protus, deuterus, tritus, tetrardus, perficiendis aptantur: ita ut singulae earum quatuor chordarum geminos sibi tropos regant subjectos, principalem, qui autentus, et lateralem, qui plagius appellatur: lichanos hypaton scilicet autentum protum et plagium ejusdem, id est, primum et secundum: hypatemeson autentum deuterum et plagium ejus, id est, tertium et quartum: Parypatemeson autentum tritum et plagium ejus, id est, quintum et sextum: lichanos meson autentum tetrardum et plagium ejus, id est, septimum et octavum: ita ut ad aliquam ipsarum quatuor [(623) 1Kb] quantavis ultra citraque variabiliter circumacta, necessario omnis, quaecumque fuerit, redigatur cantilena. Unde et eaedem finales appellatae, quod finem in ipsis cuncta, [Col. 0923B] quae canuntur, accipiant. Eas cum notulis paulo [(624) 1Kb] praesentibus positis annotamus. In graviorem [Figure: [Litterae] 1Kb] c m p c f. Item acutiorem f c p m.

Ad quarum exemplar caetera nihilominus tetrachorda, quorum unum inferius, tria superius eminent, spatia, vel qualitatem deducunt sonorum. Quae omnia sufficiens superiorum exemplorum monstravit adjectio. Illud nihil attendendum, quod synemmenon tetrachordo summoto, quinta semper loca his quatuor superiora quadam sibi connexionis unione [Col. 0924A] junguntur, adeo, ut pleraque etiam in eis quasi regulariter mela inveniantur desinere, nec rationi ob hoc vel sensui quid contraire, et sub eodem modo vel tropo recte decurrere. Hac ergo socialitate continentur lichanos hypaton cum mese; hypate meson cum paramese; parypate meson cum trite diezeugmenon, quae quinto scilicet loco singulae a se disparantur. Lichanos meson cum paranete diezeugmenon cum inferioribus quoque quartis, et in quibusdam quintis, parem quodammodo obtinent habitudinem, quamvis non fini, sed initiis deputentur. Usque ad has enim metam inchoandi declinant: hae sunt Proslambanomenos ad lichanos hypaton, hypate hypaton ad hypate meson, sed id raro; parypate hypaton ad parypate meson; lichanos hypaton ad [Col. 0924B] lichanos meson: sed in hoc aliquando usque ad parypate hypaton descenditur, id est, usque ad quintum locum; in caeteris rarissime. Et omnis omnino tonus a finali suo nec supra quintum superiorem, nec infra quintum inferiorem unquam ordiendi facultatem habebit, sed intra eas novem voces, vel aliquando octo partim principales, partim laterales, fines vel initia cohibebunt. Per singulos igitur tonos suis id expediatur exemplis. Et autento quidem proto et plagiis ipsius hae aptantur octavae a quibus mela ordiri hoc ordine pervidebis.
[1Kb] [Col. 0923] [Table: 4Kb]

[Col. 0925A] In hoc enim duntaxat usque ad nonum inflectitur a primo supremo, et a finali, quae est lichanos meson, in quintum phthongum utraque regione deductus protenditur. In hoc enim duntaxat usque Spiritus Domini replevit. In PRIMO DIAPASON E habet totum F et ejus octavum, id est sesquioctavum. D. totum E et ejus octavum, id est, epogdoum. C. totum F et ejus tertium, quod est sesquitertia vel epitrita, id est, diatessaron. B totum C. et ejus octavum, quod est tonus; vel totum E et ejus tertium, quod est diatessaron; vel totum F. et ejus medium, quod est diapente. A totum B et ejus octavum, id est tonum; vel totum D. et ejus tertium, quod est diatessaron; vel totum E et ejus medium, quod est diapente. G. habet totum E. et ejus tertium, quod est diatessaron. [Col. 0925B] G autem quod est Trite synemmenon, habet totum D. primum diapason, et ejus medium, quod est diapente. In SECUNDO DIAPASON F totum G. habet, et ejus octavum, quod est tonus; vel totum B. et ejus tertium, quod est diatessaron, vel totum C. et ejus medium, quod est diapente; vel aliud F duplo, quod est diapason. E totum F et ejus octavum, id est, tonum; vel totum A. et ejus tertium, quod est diatessaron; vel totum B. et ejus medium, quod est diapente; vel aliud E duplo, quod est diapason. D. totum E et ejus octavum, id est tonum; vel totum A. et ejus medium, quod est diapente; vel aliud D. duplum, quod est diapason. C. totum F. et ejus tertium, quod est diatessaron; vel totum G et ejus medium, quod est diapente; vel aliud C. duplo, [Col. 0925C] quod est diapason vel primum F duplo, et ejus duas tertias, quod est diapason simul et diatessaron. B. totum C. et ejus octavum, id est, tonum; vel totum E et ejus tertium, id est, diatessaron; vel totum F. et ejus medium, id est diapente; vel aliud B. duplo, id est diapason, vel aliud F triplo, id est, diapason simul et diapente. A totum B. et ejus octavum, quod est tonus; vel totum D, et ejus tertium, quod est diatessaron; vel totum C. et ejus medium, quod est diapente; vel aliud A. duplo, id est, diapason. G totum C. et ejus tertium, id est, diatessaron; vel aliud G duplo, id est, diapason. F. totum G. et ejus octavum, id est, tonum; vel totum B. et ejus tertium, [Col. 0926A] id est, diatessaron; vel totum C. et ejus medium, quod est diapente; vel aliud F duplo, id est, diapason; vel tertium F. quadruplo, id est, bis diapason.



CITA ET VERA DIVISIO MONOCHORDI IN DIATONICO GENERE.

Dimidium proslambanomenos est mese. Hujus autem dimidium est Nete hyperbolaeon, cujus tertia pars ei addita est nete diezeugmenon. Ejusdem nete hyperbolaeon medietas similiter ei addita est paranete diezeugmenon: cujus quarta pars eidem sublata est paranete hyperbolaeon. Hujus autem medietas sibi addita est trite diezeugmenon. Hujus autem quarta pars eidem sublata est trite hyperbolaeon. Nete diezeugmenon autem tertia pars sibi addita est [Col. 0926B] paramese. Ecce habes octo divisiones, quarum unicuique da suam diapason, scilicet usque proslambanomenos, et habes quindecim sonos in his diapason constitutos. Prima species diatessaron constat ex tono, semitonio, tono. Secunda ex duobus tonis, et semitonio. Tertia ex semitonio et duobus tonis. Quarta ex prima specie diatessaron, adjuncto tono inferius. Prima species diapente constat ex prima specie diatessaron, adjecto tono superius. Secunda ex secunda diatessaron, adjecto tono superius. Tertia ex tertia, adjecto tono inferius. Protus constat ex prima specie diapente, et prima specie diatessaron superius. Subjugalis ejus ex eadem diapente, et eadem specie diatessaron inferius. Tritus constat ex tertia specie diapente et tertia specie diatessaron [Col. 0926C] superius. Subjugalis ejus ex eadem specie diapente, et eadem specie diatessaron inferius. Tetrardus constat ex quarta specie diapente, et prima specie diatessaron superius. Subjugalis ejus ex eadem specie diapente, et eadem diatessaron inferius.

Si secunda primam totam in se, et ejus octavam partem habuerit, tono a se distabit. Si secunda tertiam et ejus partem quartam decimam, ad se invicem toni reddunt consonantiam. Si quarta tertiam et ejus octavam et octavae octavam, semitonii facit symphoniam. Si quartam quinta et suiquintanam, quintaeque quintam, diapente erit ad primam. (Si) septima [Col. 0927A] sextam, et sui partem septimam, resonat semitonium, quod est synemmenon.



DIMENSIO MONOCHORDI.

In primis censeo, totum Monochordum in directum dividi quatuor lineis: quarum prima cum suo spatio concedenda est generi diatonico: secunda chromatico: tertia enarmonico. Quae tria dissimili dimensione constant in monochordi ratione. Sed ut facilius caeterorum mensura possit consequi, primum scribatur mensura diatonici, ut per hujus regularem dimensionem, artificialiter melius in caeteris decernere valeamus rationem. Primum in quatuor aequa dividatur, in quorum prima F finali littera proslambanomenos cum numero VIIII. CCXVI. Secundo B lichanos hypaton VI. d. CCCCXII. Tertio F [Col. 0927B] mese IIII. d. CVIII. Quarto F nete hyperbolaeon ij. ccciiij, ascribatur.

A qua F. id est, nete hyperbolaeon, linea in chromaticum et enarmonicum genus ducatur, et F. ut in diationico in utroque constituatur. Illa pars, quae in F. nete hyperbolaeon ascribatur, in octo dividatur, et nona interius sumpta. E. quae est paranete hyperbolaeon, cum numero IJ d. XCII. adnotetur. Iterum E. a paranete hyperbolaeon usque ad extremum, octava sumatur, nonaque respiciente interius. D. quae est trite hyperbolaeon cum numero II. d. CCCCXVI. assignatur. Intraque E. id est, paranete hyperbolaeon, et trite hyperbolaeon D dividatur superius cum linea chromaticum genus: et fit in chromatico genere inter E et F. tonus. et D et E. semitonium. Duobus [Col. 0927C] integris tonis inter D et E et E et F in diatonico existentibus: fit in enarmonico inter E et F integer tonus.

Rursus in diatonico ab F. nete hyperbolaeon tribus ad extremum sumptis, quarta interior fit C. id est, nete diezeugmenon cum IIJ LXXIJ, et sic lineae ducantur D. E. et C. in diatonico. At C et D in enarmonico. et C et D et E in chromatico. Itaque quod intra C. et D. in diatonico, est semitonium: fit etiam ea parte superius in chromatico intra C. et D. semitonium. Quod ipsum semitonium in enarmonico fit intra C. et D. divisum. Iterum in diatonico a paranete hyperbolaeon [I E] usque in extremum ternis mensuratis occurrit quarto spatio inferiori B. id est [Col. 0927D] nete synemmenon, paranete diezeugmenon, cum IIJ. CCCCLVI. Rursus in diatonico a trite hyperbolaeon, [D] tribus ad ultimum sumptis quarta inferior pervenerit, A. id est, paranete synemmenon, trite diezeugmenon. Intra quae id est A. et D. diatonicum dividatur superius chromaticum, et fit ibi intra AB. semitonium. B C. tonus. In enarmonico intra B C tono existente, quod dividat totum ab A. diatonico ducta linea in enarmonicum. Tribus iterum a nete diezeugmenon ad finem datis, quartum fit G. id est paramese IIIJ XCVI. ab eo, id est, diatonico paramese [Col. 0928A] fit in enarmonicum genus ductio lineae, et fit in diatonico G et A. semitonium, quod etiam per eadem G. A. contingit in chromatico: ipso semitonio tamen diviso in enarmonico; sicque fit, ut videatur semitonium tonus, tonus, intra G. A. B. C. et in chromatico similiter. Sed contrario modo, id est, intra G. A. B. C. semitonium, semitonium, tonus. Similiterque in enarmonico intra G. A. B. C. semitonium, semitonium, tonus.

Rursus a paranete [A] synemmenon, Trite diezeugmenon VIII. in extremum datis VIIII. inferius erit. G. trite synemmenon cum IIIJ CCCLXXIIII. ex quo fit in chromaticum ductio lineae, et notetur chromaticum, G simili ratione. His tali sumptis ordine, duae [Col. 0928B] aliarum, quas in primis posuimus, partium consumptae sunt integrae: sequentiarum ordinem per hujus unius mensurae dicemus rationem. Ubi in divisione quatuor partium mese cum IIIJ d. CVIII. poni jussimus, ibi incipiat duarum partium ordo posterius. Sed sic, ut quod in minore divisione constat simplum, in hujus sequentis genitura proveniat duplum. Verbi gratia: spatium, quod inter nete hyperbolaeon, et [i.] paranete [F] hyperbolaeon simplificatur, id inter mese et lichanos [F] mesen duplicatur. [E] Quod lichanos meson cum [F] V CLXXXIIIJ. numero ad mese integro tono. Sic per hujus ordinis consequentiam [Col. 0928C] eamdem in caeteris inevitabiliter verificam provenire sententiam.

Nec id in solo sic duplicatur diatonico, verum etiam per easdem litteras, non tamen in eodem loco in chromatico et enarmonico. Igitur quia taedio deputaretur, si de singulis sufficienter jam dictis iterato tractaretur: inde ratione postposita priorum tantum nomine cum numero remanentium ascribatur tonorum cum prioribus duplicandorum. Ergo post lichanos meson D. [E] quod est parypate meson cum numero V. d. CCCXXXII. post illum hypate meson cum VI. CXLIII. Post quem lichanos hypaton B. cum numero, quem jam diximus. Hunc sequatur A. parypate hypaton cum numero VII. d. CCLXXVI. Retro [Col. 0928D] illum G hypate hypatum cum VIII. CXCII. Post quem in ipso monochordi initio assignetur F. proslambanomenos cum numero supradicto. Et haec in omnibus, id est, his tribus generibus ratio servetur, ut quod in altioribus chordis simplum habetur, in inferioribus semper infimum convenienti loco duplicetur. His ita ordinatis, si diligens mensoris adsit cura, nunquam fallet mensura.

Tertia in principio diatessaron, qui in fine habet semitonium: [(625) 1Kb] asperiorem, qui in medio lenior est; ipse enim tropus vix per synemmenon currit. Secundus tropus habet tetrachorda duo, mesen et [Col. 0929A] hypaton: Distinctiones proprias parypate hypaton, lichanos hypaton, aliquando mese et lichanos mese in propriam, interdum et parypate meson, ipse nunquam per synemmena currit. Tertius tropus habet tetrachorda tria: paramese, mese, hypaton: distinctiones sex vel potius quinque, trite diezeugmenon usque ad hypate meson, scilicet trite diezeugmenon, paramese, mese, lichanos meson hypate meson. Ex his solae certae mese et lichanos meson: hic licite per synemmena currit. Quartus habet tetrachorda duo, meson et hypaton: distinctiones quinque: lichanos hypaton, hypate meson, lichanos meson, parypate meson: frequenter ad parypate hypaton usque ad paramesen, vel trite diezeugmenon, paranete diezeugmenon, hic quoque licite per synemmena [Col. 0929B] currit. Quintus tropus habet tetrachorda tria, hypate meson, et frequenter hyperbolaeon: distinctiones sex; quarum certiores existunt trite diezeugmenon, paranete diezeugmenon; caeterae lubricae a paranete diezeugmenon usque parypate meson; reliqui per enarmonica incedunt: licite per synemmena hic quoque currens. Sextus quinque tetrachorda habet, hypaton et meson, unam firmissimam distinctionem retinens, id est, parypate hypaton, tres reliquas non tantae firmitatis, scilicet lichanos meson, lichanos hypaton, et hypate hypaton, per synemmena licite transiens. Septimus tropus habet tetrachorda tria, diezeugmenon, meson et synemmenon: distinctiones quinque, hyporbolaeon, paranete hyperbolaeon, et nete diezeugmenon, trite diezeugmenon [Col. 0929C] mese, lichanos mese; cui tropo raro synemmena conceduntur. Octavus habet tetrachorda quatuor, hypaton, meson, diezeugmenon, hyperbolaeon: distinctiones tres, meson, lichanos hypaton perfectam, parypate meson raram et imperfectam. Cavendum, diapente ex diatessaron id graviorem et et in acutiorem partem reddi: omnis species diapente vel diatessarum continue vel disgregatim, intense vel remisse modulantur.

In primo toto dicit [(626) 1Kb] esse tria tetrachorda, quorum illud, quod ad gravem partem a paramese incipit, quidem diatessaron symphoniam excedit, illic enim tres toni se sequuntur continui. Rursus ut ait in eodem tropo sunt distinctiones quinque secundum se, quia eodem modo distinguitur cantilena, [Col. 0929D] quo et sententia: quippe tenor spiritus humani per cola et commata discurrendo requiescit. Verum cantilenae corpus arsi et thesi, id est, elevatione tonorum et positione completur, donec periodo, id est, clausula sive circuitu suis membris distincta terminetur. Verbi gratia: Alleluia, quod est justus germinabit sicut lilium: habet distinctionem in lichanos hypaton: Et florebit in aeternum similiter. De symphoniis, quomodo in hoc tropo VIII. sint, videat, cui facultas est intelligendi.



ALIA MUSICA.

De harmonica consideratione Boetius ita disseruit: [Col. 0930A] quia neque solum in terminis speculationem proportionis habet, neque solum in differentiis; sed in utrisque communiter. Quaerit enim, ut quemadmodum sunt ad se extremi termini, sic majoris ad medium differentia contineat differentiam medietatis ad ultimum. Ipsarum quoque musicarum consonantiarum, quas symphonias nominant, proportiones in hac pene sola medietate frequenter invenies. Namque symphonia diatessaron, quae princeps est, et quodammodo vim obtinet elementi, in ejusmodi harmonicis medietatibus invenitur. Ut sunt VI. ad VIII. sint ergo hujusmodi medietatis termini, quorum extremi sint dupli, et alii, quorum extremi tripli sint ita.


|| VI. || VIII. || XII. || || IIII. || VI. || XII.

[Col. 0930B] Duodenarius igitur ad senarium duplus est; et in alia dispositione XII. ad IIII. triplus est. Horum si differentias colligamus, et ad se invicem comparemus, epitrita proportio, id est, diatessaron symphonia colligitur. Inter VI. enim et XII. senarius est, et inter IIII. et XII. octonarius: quia scilicet octonarius ad senarium sesquitertiam efficit proportionem. In eadem quoque medietate et diapente symphonia componitur. In duplici videlicet XII. ad VIII. et in triplici VI. ad IIII. sesquialtera est. Post hunc autem diapason consonantia est, ut VI. ad XII. In triplici quoque dispositione simul diapente et diapason symphonia componitur: ut sunt VI. VIIII. XVIII. Et quoniam triplus duas continet consonantias, diapente scilicet ac diapason, in differentiis [Col. 0930C] ejusdem triplicis eumdem triplum reperiemus. Nam inter VI. et VIIII. ternarius differentia est, et inter VIIII. et XVIII. novenarius, qui ad ternarium triplus est. In dupla vero dispositione major terminus ad medii termini contra se differentiam triplus est. Et rursus minor terminus ad differentiam sui et medii termini triplus est. Nam inter VIII. et XII. quaternarius est, qui ad eundem duodenarium triplus est, et inter VI. et VIII. binarius, qui rursus ad eumdem senarium triplus est. Illa autem maxima symphonia, quae vocatur bisdiapason, velut bis duplum, ex duplici proportione colligitur. Quoniam medius terminus ad minoris suique differentiam quadruplus invenitur, ut inter VI. et VIII. binarius, qui ad eundem octonarium quadruplus invenitur. In triplicibus [Col. 0930D] quoque extremitatibus major differentia ad minorem differentia quadrupla est. Siquidem inter VI. et XVIII. duodenarius est, extremorum scilicet differentia; et inter IIII. et VI. ternarius, qui ad duodenarium est quadruplus. In duplici etiam dispositione, qua medius terminus ad minorem resonat diatessaron, ad majorem vero diapente, si extremitates in unum redigantur, et a medietate multiplicentur, duplus erit ab eo numero, quem solae extremitates multiplicatae perfecerint, ut VI. VIII. XII. Hinc junctae extremitates VI. et XII. conficiunt X. VIII. qui per octonarium multiplicati in CXLIIII. [Col. 0931A] excrescunt, cujus summae medietas est LXXII. qui conficiuntur ex multiplicatis in se VI. et XII.

Hanc quoque habet naturam talis dispositio, ut medius alia sua parte minorem praecedat, et alia sua parte ad majorem praecedatur; eadem autem parte minoris minorem superet, qua parte majoris a majore superatur. Si vero dupli dispositio talis sit, ut medius ad minorem resonet diapente, ad majorem diatessaron, ut sunt VI. VIIII. XII. quoniam differentiae eaedem sunt, proportiones vero non eaedem, arithmetica potius medietas dicenda est, quam harmonica. Illa est enim vere harmonica medietas, quae cubi determinatione colligitur. Omnis enim cubus habet latera XII. angulos VIII. superficies VI. qui disponantur ita || VI. || VIII. || XII.

[Col. 0931B] His praemissis ad VIII. troporum, quos Latini modos nuncupant, dispositionem veniamus. Primoque sciendum, quod tropus de Graeco in Latinum conversio dicitur idcirco quod excepta sua proprietate alter in alterum convertitur. Toni vero ideo dicuntur, quod exceptis semitoniis ipsi omnium troporum communis mensura sint. Modi etiam dicti sunt, eo quod unusquisque troporum proprium modum teneat, nec mensuram excedat. Siquidem facta una constitutione, quae intexatur duplis, triplis, quadruplis, sesquialteris ac sesquitertiis cum XV. nervorum vocibus interjectis hos VIII. tropos vel modos designari necesse est.

Erit ergo primus modus omnium gravissimus hypodorius ex prima specie diapason, et terminatur [Col. 0931C] eo, qui meses dicitur, medio nervo. Secundum modum hypophrygium secunda species diapason efficit, quae in paramesen finit. Tertium modum hypolydium tertia species diapason determinat in eum, quem vocant triten diezeugmenon nervum. Quartum modum Dorium quarta species diapason reddit, quae finit in paranete diezeugmenon. Quintus modus Phrygius quinta specie diapason finitur, cui nete diezeugmenon nervus est ultimus. Sextum nihilominus modum Lydium sexta species diapason exerit, cui trite hyperbolaeon est finis. Septimum quoque modum mixolydium septima species diapason informat; eum paranete hyperbolaeon determinat. Verum, quia unus duplus, hoc est, una diapason octo vocibus pollens, plures species non recipit; quandoquidem [Col. 0931D] omnis symphonia unam vocem pluresque species admittit: octavum modum hypermixolydium Ptolomaeus adjecit, quem secundi ac tertii modi proprietatibus informavit. Est enim diatessaron IIII. chordarum, et trium specierum. Diapente quoque V. chordarum et IIII. specierum. Quapropter et diapason VIII. chordarum et VII. specierum. Denique prima species diatessaron tertio loco habet semitonium; secunda species secundo; tertia species primo, semperque sive per disjunctum, sive per conjunctum tetrachordum quartis locis eadem species redit quintis locis: non tamen semper diapente sibi invicem succedit. Unde constat quod tres species diatessaron tres primas species diapente uno tono [Col. 0932A] adjecto constituunt. Quarta vero species semitonio terminatur, et prima a nete diezeugmenon sumit initium.

Restat ut proprietates specierum diapason investigemus. Prima itaque species tertio et sexto loco utitur semitonio: secunda quarto et septimo: tertia primo et quinto: quarta secundo et sexto: quinta tertio et septimo: sexta primo et quarto: septima secundo et quinto: octava sicut et prima tertio et sexto.

Caeterum ut ad ipsas species diapason redeamus, quoniam lichanos hypaton hypodorii est, proslambanomenos dorii, meses dorii, quae est paranete diezeugmenon hypodorii, integra consonantia diatessaron acutior est a mese ejusdem hypodorii. Similiter [Col. 0932B] differentia est inter Phrygium et hypophrygium, Lydium quoque et hypolydium. Nam mixolydius ab hypermixolydio tantum distat tono.

Nunc de cubicis numeris, qui harmonicam considerationem suggerunt, qualiter praedictas octo modorum species differre faciant, paululum est disserendum. Praelibato tamen, quod diatessaron per VII. id est per III. et IIII. diapente vero per V. id est, per II. et III. in harmonica regula mensuratur. Nam et ex minoribus numeris majores, et ex majoribus minores in eadem proportione numeros cognoscimus. Atque hoc est, quod ait Boetius in libro 2. cap. 9: si duos numeros eorum differentia integre fuerit permensa, in eadem sunt proportione numeri, quos sua differentia mensa est, in qua erunt proportione et [Col. 0932C] numeri, secundum quos eos sua mensa est differentia: ut inter VI. et VIII. binarius est, qui senarium ter, octonarium quater metitur. Similiter inter VIIII. et XII. est ternarius, qui novenarium ter, duodenarium quater metitur. Sicque fit, ut in quantiscumque numeris, licet magnis, proportio sesquitertia incurrat, eam ternarius, et quaternarius non relinquant, qui primi et quasi radices sunt sesquitertiae proportionis. Eodem modo in sesquialtera proportione inter VI. et VIIII. est ternarius, qui senarium bis, novenarium ter metitur. Quae omnia in harmonica regula fiunt circino notiora; siquidem eo instrumento omnis duplus in aequa parte partitur: et propositis ad duplum faciendum quibuslibet numeris, semper medius invenitur, qui aequis [Col. 0932D] differentiis ab utrisque extremis segregetur: ut inter II. et IIII. ternarius, qui ab utroque extremo singulis differt unitatibus. Inter IIII. et VIII. senarius eodem modo est medius: Inter VI. et XII. novenarius; et inter XII. ac XXIIII. sunt XVIII. et utrique dupli distant a medio, ille quidem ternario, hic vero senario. Sunt enim praedicti numeri aliqualiter sibi incommensurabiles, quia binarium, quo mensurantur VI. VIII. XII. novenarius respuit, et contra ternarium, quo mensurantur VI. VIIII. XII. octonarius non recipit. Quaternarius octonarii et duodenarii, est mensura communis: et ob id juxta quosdam triplus hypodorii a quaternario incipit, et in duodenarium desinit.

[Col. 0933A] Itaque melodia primi tropi, quae est NONANOEANE. VIII. et XII. videntur claudere: sed eidem clausulae, quae constat diapente, quidam addunt tonum, ut prius in eadem melodia resonet prima species diatessaron; deinde secunda, ut postmodum intendatur tertia: ad extremum ex ordine remittatur ab VIII. ad XII. prima species diapente.

Hic incipit melodia secundi tropi, quae est NOEAGIS, et non ad VIII. sed ad VIIII, pertingit, sicut omnes cantilenae ejusdem tropi. Clauduntur enim duabus diatessaron consonantiis. De reliquo senarius, qui simplex est in Dorio, triplicatus in hypodorio et Phrygio, quadruplicatur in Phrygio et Lydio. In quibus vero senarius ad Dorium triplicatur, octonarius ad eundem dupliciter habetur. Et rursus in [Col. 0933B] quibus ille quadruplicatur, iste triplicatione repetitur. Tandem novenarius, qui in Dorio est simpliciter, in reliquis est dupliciter, excepto Lydio, qui ejus quadruplicatione et duodenarii triplicitate gaudet. Hypophrygius duodenarii repetitione laetatur, sicut et hypolydius. Contra quam repetitionem hypolydii senarius sexies, octonarius ter, novenarius quater respondet. Mixolydius duodenarium et novenarium semel uno tenore repetit, senarium et octonarium triplicare contendit. Altero autem tenore duodenarium et octonarium triplicat, senarium et novenarium quadruplicat, sua vero propria consonantia duodenarium quater exhibet, senarium octies, octonarium sexies. Ad extremum hypermixolydius una serie duodenarium et novenarium semel repetit, [Col. 0933C] senarium et octonarium triplicatos exponit. Altera vero serie duodenarium et octonarium triplicat; senarium quoque et novenarium quadruplicat. Denique sciendum, quod post symphonias ex arbitrio musici propositas, id est, diapason, diapente ac diatessaron, aliquando unus tonus ad gravem vel acutam partem additur, qui emmeles, () id est, aptus melo vocatur. Sane in illa constitutione, uhi XV. nervos dicimus, serie proportionaliter dispositos, diapason, id est, bis sex, vel bis VIII. vel bis XII. [(627) 1Kb]

Tandem in cujusdam expositionem, de praefatis tropis vel modis veniamus, ut eidem expositioni, Deo juvante, aliquid lucis infundamus. Omnis, inquit, primus tonus, quem Dorium dicimus, aut ter sex [Col. 0933D] habebit in dupla proportione, id est, diapason: ut est: Rorate coeli desuper: aut quater V. quod est XX. id est, II. de VIII. et III. de XII. In sesquialtera proportione faciens diapente; ut est, Et nubes pluant justum: aperiatur: aut ter VII. quod est XXI. id est, III. de VIIII. ad IIII. de XII. qui in sesquitertio faciunt diatessaron: ut est: terra, et germinet Salvatorem. Quam gradalem antiphonam per singulas incisiones singulis symphoniis subditam, hoc modo pandimus. Inter VI. et XII. qui faciunt XVIII. senarius est differentia, quia melodia primae incisionis [Col. 0934A] ascendendo totam percurrit, a lichanos hypaton videlicet in paraneten diezeugmenon, praemisso ad gravem partem tono, qui emmeles dicitur, id est, melo aptus. Denique eamdem differentiam ternarius in aequa partitur, et ita a senario in novenarium diapente terminatur. Quae symphonia quoniam constat diatessaron et tono, secundam incisionem antiphonae excurrit omnino, ita ut ibi sint II. de VIII. et III. de XII. quia octonarius senarium binario excedit, ut sesquitertia proportio esse possit. Novenarius vero senarium ternario praeterit, qui medietas est ejusdem senarii, et ob id quarta pars duodenarii. Tres ergo de VIIII. aequales sunt ad IIII. de XII, dum illius pars tertia sit hujus quarta, et sic fiat inter eos diatessaron consonantia, quae a novenario in duodenarium [Col. 0934B] concludat, tertiae antiphonae incisiunculam sequetur. Illae antiphonae gradales eodem modo currunt: Gaudete in Domino. et inclina Domine, et justus es Domine. Similiter autem antiphonae nocturnales: Posuerunt super caput. Jesus autem cum jejunasset. Traditor autem. Et hoc videndum, quod saepe evenit, ut bis aut ter, aut totum etiam in antiphonis, aut in quocumque cantu primi toni sit; aut per VI. et XII. quod est diapason; aut per V. et X. quod est diapente: aut per VI. et VIII. totum, quod est diatessaron, decurrit. Quod, ait [(628) 1Kb] , bis diapente respicit. Dum enim duorum quorumlibet numerorum ad se invicem sesquialtera ratione comparatorum alter, id est, minor nunquam medietate careat; certum est, quod minor in duo aequalia dividitur, [Col. 0934C] cujus medietate a majore superatur. Unde fit, ut sicut ille binario, ita semper iste partiatur ternario. Et hoc est, quod ait, diapente fieri per quinque et X. quia II. et III. reddunt quinarium, et duplicati denarium. Nam IIII. et VI. perficiunt X. Per VII. quoque, qui constant ex III. et IIII. partiri omnem sesquitertiam proportionem jubet, quoniam duorum quorumlibet numerorum ejusdem proportionis alter, id est, minor in III. aequis partibus, alter, id est, major in IIII. distribuitur. Quo fit, ut quia hypophrygius consonantia diatessaron totus explicari perhibetur, per septenarium dimensus esse credatur. In hypodorio vero vel Lydio contingit denaria demensio, porro Dorius decurrit, Alleluia, quod est Fulgebunt justi, a XII. in VI. per diapason. Alleluia [Col. 0934D] idem sicut et fulgebunt justi, et tanquam scintillae, per diapente a XII. in VIII. in arundineto discurrent in aeternum. ab VIII. vel potius a VIIII. in VI. Nec abest ab hoc tropo responsorium gradale, quod est: posuisti Domine.



ITEM CUJUSDAM DE EADEM RE NOVA EXPOSITIO.

A prima quoque specie diapason, quae est mese, id est O. inchoatur primus tropus: finiturque in diapente remissum, quod est E. et haec est forma NOANNOEANE. habet enim V. differentias et VIIII. [Col. 0935A] loca in nocturnis. Est namque prima differentia in O. quae habet duo, primum in se: Veniet Dominus. secundum in I. enarmonico remisso: apertis thesauris suis. Secunda vero differentia in M. lichanos meson, quae habet tria loca in se: canite tuba. Diatessaron remissum in E. ecce nomen Domini. diapente remissum in C. Intempesta nocte. Tertia differentia in I. quae habet unum locum in se, diatessaron scilicet remissum in C. O beatum pontificem. Quarta differentia est in H. quae habet unum locum in se: inclinans se Jesus. Quinta differentia est in C. quae habet duo loca in se: euge serve bone. sesquioctavum remissum in E. Sint lumbi vestri. Concluditurque hujus tropi forma intra integrum diapente: et singulae chordae singulas differentias, et prima differentia [Col. 0935B] duo habet loca, secunda tria, tertia unum, quarta unum, quinta duo: unde constat ut hic tropus quinque habeat differentias, et novem loca in nocturnis. In diurnis autem hic tropus tres habet differentias: primam in I. quae habet unum locum in C. ut: inclina. Secunda H. quae habet locum in P. Statuit. Tertia in C. quae habet locum in se: Gaudete. Unde apparet, ut singulae in diurnis differentiae singula habeant loca. Propter admirabilem igitur hujus tropi differentiarum naturam a quibusdam in symphonia ejus C. non additur; quia ea nulla differentia insignitur. Hujus enim in nocturnis sic currit versus [(629) 1Kb] . Gloria Patri, etc. In diurnis sic currit versus: Gloria, etc.



DE SECUNDO TONO.

[Col. 0935C] Sequitur in eadem expositione troporum modus secundus, ter VI. id est XVIII. ad XII. qui faciunt simul XXX. per sesquialteram proportionem reddunt diapente. Ad VI. autem de primo tono isti ter VI. de secundo tripla proportio est, quia triplicatus eum superat. Item bis VIII. ad XII. sunt XXVIII. id est, quater VII. et faciunt per sesquitertiam proportionem diatessaron. Ipsa ergo proportio numeri, id est, bis VIII. ad VIII. de primo tono, duplum est, et ideo in diapason cadit XXIIII. id est, quater sex, et bis XII. Item bis VIIII. qui sunt XVIII. ad XII. faciunt diapente, ut supra. Omnis enim melodiae secundi toni, aut per diapente denarium numerabis totum, ut est Ant. Ecce advenit. in quo sunt V. vel X. aut per diatessaron totum, id est, per VII. ut est Ant. Veni [Col. 0935D] et ostende. Item ant. diapentica: Omnipotens sermo tuus. et diatessaron, ut est: Dominus Deus auxiliator meus. Si autem in diapason venerit proportio secundi toni, id est, XII. ad VI. et bis VIIII. ad VIIII. et bis VIII. ad VIII. primum tonum efficit: quoniam singuli modi suam propriam habent constitutionem: semper se gemini e latere respiciunt, ut aliquando fraterna concordia alter in alterum segregatus reclinet, alter in alterum ascendendo se exaltet. Nam hypodorius in Dorium transit, si suam diapason [Col. 0936A] excesserit. Et hoc est, quod ait, si XII. ad VI. pervenerint: quandoquidem hypodorius ad illum comparatus triplo gravior existit. Si enim in hac plaga nete hyperbolaeon ascribantur VI. meses habebit XII. lichanos hypaton XVIII. proslambanomenon XXIIII. et erit XII. differentia inter XII. et XXIIII. Hanc igitur differentiam vix excedit hujus plagae melodia ad acutam partem in antiphonis, sed inferius, sive diatessaron per VII. sive diapente per X. numerabis. Est autem integra diatessaron consonantia inter utrumque modum: dum lichanos hypaton hypodorii sit, proslambanomenos dorii. Siquidem ex duplo et triplo hanc consonantiam procreari Boetius ita dicit. Sint hujusmodi medietatis termini, quorum extremi sint dupli, et alii, quorum extremi sint tripli ita


[Col. 0936B] VI. || VIII. || XII. || IIII. || VI. || XII.

Duodenarius igitur ad senarium duplus est, et in alia dispositione XII. ad IIII. triplus est. Horum si differentias colligamus, et ad se invicem comparemus, epitrita proportio, id est, diatessaron symphonia colligitur, et reliqua. Cum haec ita sint, certum est, quod paranete diezeugmenon hypodorii, cui adscribuntur sex, sit meses dorii. Ad quam mesen dorii si pervenerit cantus secundi tropi, jam potius dicetur dorii, quam hypodorii, ut est in responsorio gradali: universi, qui te expectant. Quod responsorium per differentiam, quae est XII. passim excurrit inter bis XII. et XII. cujus versus habens in primodio intensum diapente, a XVIII. videlicet in XII. percurrit VIIII. qui sunt in differentia a bis VIIII. in VIIII. [Col. 0936C] Responsorium quoque nocturnale, quod est Circumdederunt me, cum suo versu unum tonum ultra differentiam, quam diximus constare inter XXIIII. et XII. acuendo peragit.



ITEM DE SECUNDO TONO NOVA CUJUSDAM EXPOSITIO.

A quarta specie diapason, quae est in C. ubi finitur primus tropus, inchoatur et secundus; ibique finitur, ubi et inchoatur. Concluditur autem ejus forma intra diapente, quod est ab M. ad C. Hujus enim haec est forma NOEAGIS. Habet hic tropus differentiam unam in e. quae habet tria loca: Diatessaron remissum in A. ut laetentur coeli; sesqui octavum remissum in C. ut juste et pie. Unde constat, ut hic tropus unam habeat differentiam in nocturnis, [Col. 0936D] et tria loca. In diurnis hic tropus ipsam habet differentiam et ipsa loca: diatessaron remissum in A. ut: ecce advenit. Tonum remissum in C. sitientes. Servite. de necessitatibus. Hujus tropi in nocturnis sic currit versus Gloria Patri, etc. In diurnis autem sic currit versus: Gloria Patri, etc.



DE TERTIO TONO [(630) 1Kb] .

Tertius tonus duo A habet, unum propter mensuram autenti deuteri, alterum propter [(631) 1Kb] plagam ejus, in cujus diapason suum semitonium explicat, [Col. 0937A] et alterum semitonium in diapason secundi tropi, propter triplam, ut dictum est, et quadruplam, propter quater VI. ad unam III. de primo. Quater enim VI. ad quater III. de XII. quater IX. sunt, qui sunt XXXVI, diapason, id est sexies sex. et III. XII [(632) 1Kb] . similiter ter VIII. ad XII, quia duplae proportiones sunt. Bis VIIII. ad XII. sesquialtera proportio est, id est, diapente in XXX. Unde iste tertius tonus aut diapason erit, aut diapente: ut sunt gradales antiphonae: Confessio et pulchritudo. Dispersit dedit. et Cognovi Domine. Nocturnales antiphonae: qui de terra est. Quando natus es. Malos male perdet.

Tonus, inquit [(633) 1Kb] , tertius duo O habet, id est bis XII. O enim pro XII. accipitur. Unum, inquit, [Col. 0937B] propter mensuram autenti deuteri, id est phrygii, et alterum propter plagam ejus, id est hypophrygium. Nam meses phrygii, id est XII. est nete diezeugmenon hypodorii, ubi quinta species diapason incipit, et idcirco hujus hypate meson est illius proslambanomenos. Porro hypate meson phrygii est meses hypophrygii: atque ob hoc ait: in cujus diapason suum semitonium explicat; quia meses uniuscujusque constitutionis diapason perficit, et ab eodem hypate meson hic vel illic semper incipit melodia quarti tropi. Siquidem hujus initium est melodiae tertii, extremum, quandoquidem mollitiem chromatici generis imitatur, in quo frequentius per totam diapason diapente [(634) 1Kb] recipitur. Nam paramese incipiens quarto loco suam diapason, suumque [Col. 0937C] semitonium explicat. Sed euphoniae causa eidem diapason tonum adjicit, sicut in melodia primi tropi, ut a mese diatessaron remissa, cum tono, quod est diapente, esse possit. Quod vero ait: suum semitonium; certum est quod unaquaeque species diapason secundo suis semitoniis insignitur, quae si loco mota fuerint, totam qualitatem tropi transmutant, suo loco servata conservant. Ad id quoque multum soni prosunt, quos dicunt protum et deuterum, et reliqua. [Col. 0938A] Propter triplum et quadruplum, quod ait: sciendum est quod secundus tropus ter VI. in lichanos hypaton consumat; tertius vero quater VI. in proslambanomenon determinat, qui superiori nervo una sesquioctava brevior constat. Subjungit, quod quater VI. ad quater III. de XII. diapason sit, quia primus duodenarius, id est bis sex, ad suam mesen pervenit, cujus quartam partem [(635) 1Kb] , id est III. frequentius percurrunt mela ejusdem tropi, descenduntque per quartam partem de bis XII. ut ita diapason compleri possint. Hoc quoque senties canendo AIANEOANE. Siquidem a paramese, peracta quarta specie diapente, ad lichanos hypaton descendit, et ad lichanos meson per singulas chordas ascendendo diapente intendit: rursusque ad trite [Col. 0938B] diezeugmenon gravando remittit: ad extremum in sua finali, hoc est, hypatemeson desinit. Quam finalem primam tangit gradalis antiphona, quae est: Confessio et pulchritudo, et sic usque ad III. de XII. ascendit: ac deinde ad finalem suam redit. Quo etiam incipit semitonio intenso antiphona Cognovi Domine. et Dum clamarem ad Dominum. Nocturnales quoque antiphonae vel responsoria eodem modo currunt malos male perdet. et Peccavi super numerum. Alleluia. et Spiritus Domini. et Offertorium: Deus tu convertens. Sic in eodem tropo non tantum per diapason XXXVI. vel diapente infra XXX. sed etiam per diatessaron, frequentius intensam vel remissam canitur.



DE QUARTO TONO.

[Col. 0938C] Aristoxenus musicus non voces ipsas, ut Pythagoras, dimetiens, sed inter voces differentiarum mensuras colligens, singula tetrachorda tribus numeris distinxit, qui nec LX. excederent, nec infra subsisterent. Nam in quatuor tetrachordis inter primam et secundam chordam, secundamque ac tertiam eundem numerum posuit: inter tertiam vero et quartam, quod residuum erat de LX. superadjecit ita:

[Col. 0937] VI. VI. XLVIII. || VIII. VIII. XLIII. || VIII. VIIII. XLII. || XII. XII. XXXVI.
[Col. 0937C] Restant duo tetrachorda, quorum alterum habet || XII. XVIII. XXX. || alterum || XII. XXIV. et XXIV || Est autem eorumdem numerorum haec ratio: quod [Col. 0937D] XXIV. pro tono posuit, XII. pro semitonio, VIII. pro tertia parte toni, VI. pro quarta, quod est diesis; IX. vero ex quarta parte toni, quod est VI. et octava, quod est III. constituit. Et primum quidem tetrachordum dixit enarmonii, secundum chromatici mollis, tertiam chromatici [(636) 1Kb] emolii, quartum chromatici tonici [(637) 9Kb] , quintum diatonici mollis, sextum diatonici [(638) 9Kb] incitati. Major autem in omnibus tetrachordis extremus numerus est, quam duo reliqui, nisi in duobus ultimis, quae sunt diatonici [Col. 0938C] generis. Igitur secundum majorem extremitatem tetrachordorum est commensuratio symphoniarum, quoniam XLVIII. sunt bis XXIIII. id est bis diapason [(639) 1Kb] , [Col. 0938D] quod est quidem quater VI et ter VIII. et octies VI. Similiter bis XII. hoc est bis diapason, sunt XXIIII. quod est quater VI. et ter VIII. Bis autem VIII. ad quater VI. quod est diatessaron, XLII. sunt, et bis VI. ad bis IX. quod diapente, XXX. sunt. Ad ultimum bis VI. ad quater VI. quod est diapason, sunt XXXVI.

Quapropter praemissus expositor adjecit. Tonus quartus, quem nos hypophrygium dicimus, habet bis XII. ad bis VIIII. et ter VIII. ad ter VI. in una [Col. 0939A] consonantia numerorum; est enim bis diatessaron. In diapason vero VI. ad XII. id est XVIII. conveniunt. Idcirco ter VI. non ad bis XII. comparatur, quoniam per ter non dividitur, sed, ut dictum est, ter VIII. ad ter VI; et bis XII. ad bis VIIII. ad sesquitertiam proportionem, qui sunt XLII. Nam totus iste tonus erit per diatessaron semper. Consonantiam autem diapason, id est VI. ad XII. faciunt ter VI. et bis VIIII. et ter VIII. et bis XII. quorum proportio, id est comparatio majoris ad minorem et minoris ad majorem, diatessaron habens, semper septenario mensurabitur, ut in gradalibus antiphonis: Resurrexi. Misericordiae Domini. et In voluntate tua Domine. In nocturnalibus quoque: Rubum quem viderat. Turba multa. Tria sunt munera.

[Col. 0939B] In hac expositione hoc tantum quaerendum videtur, quod ait: ter VI. non ad bis XII. comparari, quoniam per ter non dividitur: ac si bis XII. id est XXIIII. per tertiam partem metiri impossibile sit. Dum autem XXIIII. et per binarium et per ternarium metiri possit, certum est, quod binarium binario, ternarium ternario in eadem consonantia respondere voluit, ubi ternarium binario respondere contradixit. Quod vero adjecit, VI. ad XII. diapason fieri, cum jam posuisset bis XII. recolendum est, quod non solum in vocibus, sed etiam inter voces differentiarum mensura colligenda sit. Nam quia bis XII. dixit VI. ad bis XII. quadruplum constituit, atque idcirco inter VI. et XII. senarius differentiam facit. Rursus inter XII. ac bis XII. duodenarii differentia existit. Quas tandem [Col. 0939C] differentias ad se invicem comparatas, diapason reddere nullus ignorat. Et hoc est, quod ait, consonantiam diapason, id est VI. ad XII. faciunt ter sex, et reliqua. Differentia ista, quae est XII, utramque consonantiam, id est bis diatessaron retinet, nec eam in minoribus antiphonis excedit. Quod si fecerit, jam vim phrygii obtinebit. Caeterum ejus melodia, quae est NOEAGIS ab hypate meson, hoc est, a semitonio intenso incipit, et in eadem, finale transcurso, diapente desinit. Quomodo autem omnis diatessaron septenario mensuretur per IIII. et III. supra relatum est. Hic vero in bis XII et ter VIII. sunt quater VI. et in bis IX. sunt ter VI. Sequuntur gradales antiphonae, quarum prima est Resurrexi. Cujus est initium lichanos hypaton, medium et finis hypate [Col. 0939D] meson, acuminis summitas mese. Gradale quoque responsorium Haec dies. Nocturnale Rex noster, quod acuendo paramesen praeterit. Alleluia etiam Pascha nostrum in hoc tropo consistit, quod pene ad suum diapason pervenit.



DE TERTIO ET QUARTO TONO NOVA CUJUSDAM EXPOSITIO.

A prima specie diapason et primus, propter qnamdam naturam, inchoatur, et tertius tropus, finiturque in diatessaron: in hoc scilicet concluditur ejus forma intra diapente O ad e et diatessaron O. [Col. 0940A] ad cc. Hujus enim tropi talis est forma NOEOEANE. Habet enim hic tropus in nocturnis differentias tres, unam in M. quae habet unum locum, scilicet qui odit animam. Alteram in O. quae habet unum locum, diatessaron remissum in hoc: qui de terra est. Tertiam in X. quae habet enarmonicum remissum in M. Et respicientes. In diurnis enim hic tropus easdem habet differentias, et eadem loca M. ut Ego autem. cum O. differentia, et hunc locum: Dum sanctificatus. Hujus autem tropi in nocturnis sic currit versus: Gloria Patri, etc. [(640) 1Kb] In diurnis enim sic currit versus Gloria Patri, etc.



DE QUARTO.

A quinta [(641) 1Kb] specie diapason, ubi finitur tertius tropus, inchoatur et quartus, ab H. scilicet et finitur [Col. 0940B] in eadem H. Concluditur haec ejus forma intra diapente, quod est ab O. ad e. addito sesquioctavo remisso c. ad e. Hujus enim tropi haec est forma NOEAGIS. Habet enim hic tropus in nocturnis differentias II. Primam in h, quae habet quatuor loca in c. O quam clarus est, id est, Jerusalem; sesquioctavum remissum in C. Rubum quem viderat. Secunda differentia est in c. quae habet unum locum in C. Betleem non es minima. Unde constat, ut hic tropus duas habet differentias et dedicata loca in nocturnis. In diurnis enim hic tropus unam habet differentiam in M. ut Resurrexi. Hujus enim in nocturnis sic currit versus: Gloria Patri, etc. [(642) 1Kb] In diurnis sic: Gloria Patri, etc.



ITEM DE QUINTO.

[Col. 0940C] Tonus quintus, quem nobis Lydium dicimus, totus per denarium, semper est diapenticus: quia ter VIII. ad c. [(643) 1Kb] XII. et quater VI. ad quater VIIII. per sesquialteram proportionem in diapente cadunt, quorum consonantia diapason est in XII. Nam quater VIIII. et ter XII. ad quater VI, et ter VIII [(644) 1Kb] faciunt LX. In quibus sunt gradales antiphonae Domine refugium, et ant. Circumdederunt me. Et Domine in tua misericordia. et nocturnales. ant. Solvite templum hoc, Et Salve crux. Et Exultet Spiritus meus. Hic nihil aliud quaerendum video, nisi quod ait, numeri ad bis diapente faciendum propositi, faciunt consonantiam diapason ad XII. Duo enim tantum, id est, quater VI. et ter VIII. ad eundem numerum diapason faciunt. Nam quis intelligat, quod [Col. 0940D] qnater VIIII. et ter XII. in praedicta proportione sint? Unde intelligendum est quod ex duodenario oriatur diapason ad numerum bis XII. qui ad XLVIII, alteram diapason perficit, in quorum medio hic tropus suam proprietatem requirit, quandoquidem illa consonantia, quae est ter XII. ad ter VIII. hinc XII. illinc ad XLVIII, respicit, et ad ter VIII. uterque numerus diapason facit. Porro ter XII. ad partem gravem observat metas ejusdem tropi, quoniam a trite diezeugmenon, sub tertia specie diatessaron, inchoans, [Col. 0941A] tertiam speciem diapente deorsum in sua melodia, quae est NOEOEANE, peragit usque in parypate meson, quae est sua finalis. Gradalis enim antiphona Domine refugium ad eamdem chordam bis redit, et sicut Circumdederunt incipit, ita et offertorium: Immittit angelus. Nocturnale quoque responsorium obsecro Domine a mese enarmonico remisso inchoat, ut statim chromaticum intensum se ingerat. Secunda species enim diapason, quae a paramese incipit in eo est singularis, quod tres tonos deorsum absque semitonio una serie directim digerit, nec in eadem diapason inter VI. et XII. octonarius incurrit, atque idcirco ibidem adjuvat plurimum synemmenon tetrachordum. Alleluia etiam Beatus Vir a finali chorda ejusdem tropi, ad octavam sursum [Col. 0941B] versus, totam quintam speciem diapason percurrit. In praedictis vero numeris consonantia diapente sub mensura quinaria cadit: quoniam ter VIII. et quater VI. ad bis XII. rediguntur. Quater vero VIIII ad ter XII. ut binarius et ternarius qui faciunt V. conservent suum diapente.



DE QUINTO TONO NOVA CUJUSDAM EXPOSITIO.

A tertia specie diapason, quae (est) Y. inchoatur quintus tropus, finiturque in diapente, quod est l. concluditur enim ejus forma diapente, quod est l. [(645) 1Kb] ad DD. Hujus enim tropi haec est forma NOEOEANE. Habet enim hic tropus duas differentias in nocturnis, unam in O. quae habet duo loca, scilicet ant. Obsecro Domine, enarmonicum remissum in I. Vox clamantis. Alteram differentiam in Y. quae [Col. 0941C] habet unum locum, scilicet Hodie nobis. In diurnis enim hic tropus quatuor habet differentias et tria loca, scilicet Exaudi Deus. Alteram in M. quae habet unum locum in I. Circumdederunt me. Tertiam in Y. Justus Dominus. Hujus tropi in nocturnis sic currit versus: Gloria Patri, etc. In diurnis sic currit versus: Gloria Patri, etc.



ITEM DE SEXTO TONO [(646) 1Kb]

Tonus sextus est species sexies VI, ad sexies IIII, de bis XII. et [(647) 1Kb] quater VIIII. ad quater VI. de bis XII. quia sesquialtera proportio in diapente cadit, et sexies IIII. de ter VIII. sicut sexies IIII. de bis XII. in consonantia diapason, id est [(648) 1Kb] . ad XII. perveniunt per bis XII. et ter VIII. qui sunt XLVIII. sicut sexies VI. et quater VIIII. sunt LXXII. [Col. 0941D] Totus enim iste tonus aut per diapason consonantiam, id est, VI. ad XII. aut per diapente, denario scilicet, mensurabitur, ut in gradalibus ant. Os justi. Omnes gentes. Quasi modo geniti. In nocturnalibus quoque ant. O admirabile. Vade Satana. Virgo hodie fidelis. O quam gloriosum est. Quia sunt octo tropi, quorum quatuor dicuntur autentici vel principales; reliqui plagii vel subjugales. Sciendum [Col. 0942A] est, quod a se invicem, hoc est, principalis a suo subjugali non discrepet, aut ratione numerorum, aut natura symphoniarum. Quapropter hujusmodi mensurae et numeri magis lydio principali competunt, quam subjugali: quoniam ille sextam partem de bis XII. quod est IIII. et quartam, quod es VI. frequentius percurrit: iste vero in quibusdam antiphonis more subjugalium vix ab bis XII. pertingit. Denique quod bis XII. id est XXIIII. sexta parte vel quarta metiri praecepit: hoc est, quod post modum ait ejusdem tropi consonantiam, quod est diapente, denario mensurari: quandoquidem VI et IIII denarii mensurae competit. Quod vero sexies VI. ad sexies IIII. quod est LX. comparari voluit, idem valet, ac si diceret, XXXVI. ad XXIIII. per diapente [Col. 0942B] consonantiam comparari. Deinde ter VIII. et bis XII. in consonantia dixit diapason fieri per VI. ad XII. quod nihil est aliud, nisi quia ter VIII. et bis XII. idem valent ad XII. quod praedicta diapason in minoribus numeris, hoc est VI ad XII. Nam a sua finali, quae est parypate meson, diapente superius et diatessaron inferius currit. Ex quibus utrisque consonantiis semper diapason existit, sicut animadvertere potes in ant. quae est: Omnes gentes. Quandoquidem et ad parypate hypaton descendit, et ad trite diezeugmenon, ut dictum est, diapason existit. Eodem modo ascendit et descendit offertorium: Stetit angelus. Nocturnale quoque responsorium cum suo versu, quod est Aspiciebam, et Esto nobis: ad nete hyperbolaeon videntur ascendere. Alleluia [Col. 0942C] Etiam Omnes gentes. ejusdem tropi melodia, quae est AANNES. intonando retinet. Siquidem ipsa melodia ascendendo mesen tangit, ac postea tertiam speciem diatessaron descendendo remittit.



ITEM DE SEXTO TONO NOVA CUJUSDAM EXPOSITIO.

A sexta specie diapason, ubi finitur quintus tropus, inchoatur sextus, ab I. videlicet. Concluditur tamen ejus forma diapente, quod est O. ad E. addita sesquioctava proportione ad gravem partem scilicet E. ad C. hujus enim tropi haec est forma NOEAGIS. Habet enim hic tropus in nocturnis differentiam unam, quae habet tria loca, scilicet Aspiciebam. Enarmonicum intensum in O. Modo veniet. Diatessaron remissum in C. Per memetipsum. Itaque hic tropus una differentia cum tribus insignitur locis. [Col. 0942D] In diurnis enim ipsa differentia duo habet loca, scilicet Os justi. Diatessaron remissum in C. Qui manducat. Hujus tropi in nocturnis sic currit versus: Gloria Patri, etc. In diurnis sic: Gloria Patri, etc.



DE SEPTIMO TONO [(649) 1Kb] .

Tonus septimus, quem nos mixolydion dicimus; in proportione quarti toni habet totum diatessaron, in proportione quinti toni totum diapente, et in [Col. 0943A] proportione propria habet quater XII. quod est diapason. Quod ait, ex quarti et quinti toni proportionibus mixolydium fieri, qui idcirco dictus est, eo quod ex Lydio mixtus sit, scire oportet, quod in quarto tono bis VIIII. ad bis XII, et ter VI. ad ter VIII, per XLII. diatessaron consistit. In quinto vero sexies VI. ad sexies IIII. de bis XII. et quater VIIII. ad quater VI. de bis XII. per LX. diapente producit. in proportione autem propria habet dapason, quod est quater VI. ad quater XII. et sexies quatuor de bis XII. ad sexies VIII. qui numeri simul juncti faciunt XLVIII. siquidem a paranete diezeugmenon melodia hujus tropi inchoans, in lichanos meson, quae est sua finalis, desinit per diatessaron et tonum, faciens primitus diapente remissum: tum deinde [Col. 0943B] tertiam speciem ipsius diapente infra eam consonantiam videatur consistere: et quia sursum versus a sua finali hic septimus tropus septimam speciem diapason exsequitur, sicut quartus diatessaron septenario, et sicut quintus diapente denario mensurabitur. Hujus enim speciei paranete hyperbolaeon est ad acutam partem finis. Ubi autem melodia hujus tropi, quae est NOEOEANE desinit, melodia octavi tropi, quae est NOEAGIS, per diatessaron intensum incipit: quod statim remittit, nec a suo principali propter hanc differentiam discrepat quod suo nomine hypermixolydius designat; hypermixolydius sane dicitur, quod mixolydium transcendit, qui juxta Ptolomaeum octavam speciem diapason, omnibus reliquis acutiorem, percurrit, constans [Col. 0943C] quarti et quinti toni proprietatibus, sicut myxolydius. Cantatur autem mixolydius in gradalibus ant. Puer natus est nobis. et Audivit Dominus. Et nocturnalia responsoria eodem modo incipiunt R\. Iste est frater vester. et Dixit Judas fratribus suis. Caeterum prima antiphona. Puer natus est diapente ad paranete diezeugmenon intendit, ubi melodia hujus tropi tale habet initium, quale et responsorium: Ecce dies veniunt. R\. Nascetur nobis. de hoc tropo eodem modo incipit. Porro cantilenae octavi tropi more subjugalium infra quartam speciem diapason decurrunt: sunt enim a mese superius quatuor chordae, quae synemmenae sunt proximae, et e latere [(650) 1Kb] intimae, quae dant ab excellentiori parte exordium quatuor primis speciebus diapason, atque [Col. 0943D] melodiis quatuor troporum. Quorum videlicet troporum sive etiam sonorum, primus Graeca lingua dicitur Protus; secundus Deuterus; tertius Tritus; quartus Tetrardus; qui singuli a suis finalibus deorsum pentachordo, quod est diapente, differunt. Superius vero tetrachordum, quod est diatessaron requirunt, ut unusquisque suam speciem diapason teneat, per quam evagando, sursum ac deorsum libere currat. Cui scilicet diapason plerumque exterius additur, qui emmelis, id est, aptus melo vocatur.

[Col. 0944A] Sciendum quoque, quod Dorius maxime proto regitur, similiter Phrygius deutero, Lydius trito, mixolydius tetrardo. Quos sonos in quibusdam cantilenis suae [(651) 1Kb] plagae quodammodo tangendo libant, ut plaga proti tangat protum, deuteri deuterum, triti tritum, tetrardi tetrardum. Et id fas est experiri in gradalibus antiphonis. In responsoriis namque nocturnis vel diurnis, seu quibuslibet ecclesiasticis cantilenis, ipsae plagae eorum sonorum limites ad placidum transcendunt, ac species diapason, quas a graviore parte inchoaverant, prout libuerit, percurrunt: quippe singulae chordae finales singulas adoriuntur species. Quarum videlicet specierum metas principalium troporum superius et inferius observantium prima Dorii est, secunda Phrygii, tertia [Col. 0944B] Lydii, quarta mixolydii; siquidem omnes species diapason et superius et inferius inchoari possunt, v. g. prima ab O in A vel ab A. in O. Secunda ab x. in b. vel a b. in x. Tertia ab y in c. vel a c in y. Quarta a cc. in e. vel ab e in cc. Quinta a dd in h. vel ab h in dd. Sexta ab ff in i. vel ab i in ff. Septima ab nn in m. vel ab m in nn [(652) 1Kb] . Sunt igitur quatuor superiores, id est, O. X. y. cc. et [(653) 1Kb] tres inferiores H. i. M. Et superiores quidem excellentiori parte [(654) 1Kb] fiunt: hypodorium, hypophrygium, hypolydium, hypermixolydium. Inferiores vero fiunt ex graviore parte, Dorium, Phrygium, Lydium, mixolydium, unde et finales dictae sunt. Quapropter modulatio cantilenae infra speciem hypodorii decurrens, sua est, superius ascendens, [Col. 0944C] Dorii est. Eodem modo infra speciem hypophrygii, sua est, superius ascendens Phrygii est. Infra quoque speciem hypolydii, sua est, superius ascendens, Lydii est. Et de hypermixolydio similiter intelligendum est. Ergo modulationem cantilenae Dorii ad excellentiorem partem finit CC. modulationem Phrygii finit dd. modulationem Lydii finit ff. modulationem mixolydii finit nn. unde fit, ut Dorius ab o. aut descendat in e. aut ascendat in cc. Similiter Phrygius ab X. aut descendat in h. aut ascendat in dd. Eodem modo Lydius ab y aut descendit in I. aut ascendit in ff. Mixolydius nihilominus ab cc. aut descendit in M. aut ascendit in nn. et semper unusquisque principalis tropus inferius habet diapente a media chorda, superius diatessaron; ac si VIII. sint [Col. 0944D] inter VI. et XII. subjugalis vero unusquisque tropus a finali chorda superius habet diapente, inferius vero diatessaron: ac si VIIII. sint inter VI. et XII. Quod si superius vel inferius alicui tropo extra speciem dupli tonus accesserit, non erit absurdum emmelim ponere, ut sit a praedictis medietatibus, ubicunque tetigerit hinc vel inde, diapente et tonus, vel diatessaron et tonus.

Restat dicere de tribus directaneis tonis, quorum tenorem synemmenon tetrachordum recidit, dum [Col. 0945A] inter O. et X. trite synemmenon, id est, q. intervenit; vix tamen unquam ratio post paramesen sonare permittit: sed aut post O. aut post T. invenitur: post O. sicut in tertio sono hujus antiphonae: Justus es Domine. Tandem octavus tropus tenet eamdem speciem diapason, quam et primus, tamen eo differt, quod ille habet m. mediam chordam suae qualitatis custodem: hic vero O. sub proti nomine. Quam differentiam qui nescit, nunc in istum, nunc in illum vitiosus incurrit. Ut est in antiph. Urbs fortitudinis, quae a primo tono incipit, et in octavum desinit propter semitonium, quod chordae, quae est m. imprudens non suo loco subjunxit eo, ubi Aperite portas intulit. Caeterum in gradalibus antiphonis habet octavus tropus Ad te levavi. et Domine ne [Col. 0945B] longe. In nocturnis antiph. Repleti sunt omnes. et Lux de luce. Nocturnalia responsoria Montes Gelboe. et Dixit Ruben. Diurna responsoria Dilexisti. et Qui sedes. Offertorium Si ambulavero.



ITEM DE SEPTIMO ET OCTAVO TONO NOVA CUJUSDAM EXPOSITIO.

A quarta specie diapason, quae est supra mese, inchoatur septimus tropus, id est, cc. et finitur in diapente m. Concluditur ejus forma intra diapente, quod est cc ad m. addita sesquioctava proportione, quod est ab m. ad i. Hujus tropi haec est forma NOEOEAGIS. Habet enim in nocturnis differentias tres, unam in cc. quae habet unum locum, diapente remissum in m. ut Summae Trinitati. Alteram in y. quae habet duo loca in se. ut Dixit Judas. tonum [Col. 0945C] intensum in cc. ut Aspiciens. Tertia differentia est in O. quae habet duo loca in se. Attende Domine ad me. tonum remissum in m. ut Missus est Gabriel. Et de hac differentia sunt omnes antiphonae, quas vitio finis in quarto ponimus: ut Benedicta tu. In diurnis huic tropo una differentia in m. quae habet unum locum in se, scilicet Puer natus est. Sic enim in nocturnis currit versus: Gloria Patri, etc. In diurnis: Gloria Patri, etc.



DE OCTAVO TONO.

A septima specie diapason, quae est M. ubi finitur septimus, inchoatur octavus: ibi finitur, ubi inchoatur. Concluditur ejus forma intra diapente intensum m. ad cc. addita sesquioctava proportione, remissum m. ad i. Hujus tropi talis est forma [Col. 0945D] NOEAGIS. Habet hic tropus in nocturnis differentiam unam, quae habet quinque loca in se. Ecce dies veniunt. Sesquioctavum remissum in I. ut Doceam iniquos. Sesdquioctavum intensum in O. ut Quodcunque. Diatessaron remissum in y. Ecce ancilla Domini. Unde apparet quod hic tropus in nocturnis differentia cum quinque locis insignitur. In diurnis enim hic tropus unam habet differentiam, quae habet duo loca in se, ut In virtute tua. diatessaron remissum, ut Domine ne longe. Hujus tropi in nocturnis sic currit versus: Gloria Patri, etc. In diurnis autem taliter currit versus: Gloria Patri, etc.



SEQUITUR PRAEMISSUS EXPOSITOR.
[Col. 0946A]

Ut Vitruvius dixit in libro de Architectura, secundum physicos non plus sunt, quam octo venti: principales quatuor, et subjecti quatuor. Quatuor vero, qui adduntur ut sint duodecim, sic sunt ut quatuor semitonia ad octo tonos. Nam in undis maris et fluminum semper magis sonat prima unda, quam septem sequentes. Nona vero octavae similis est. Similiter in tonitruis octo discrimina, a quibus Pythagoras philosophus has octo tonorum consonantias praefatas ad harmoniam coeli in Atlante monte, qui est proximus coelo, adinvenit, cujus proportiones instar quinque Zonarum coeli perfecit, quarum temperie mundus iste moderatur. Omnis enim musicae consonantia aut ad unum II. habet in [Col. 0946B] duplici, aut III. in triplici, aut IIII. in quadruplici, aut V. in sesquialtera, aut VII. in sesquitertia. Denique, ut supra dictum est, ex V. tonis et duobus semitoniis octavum perficitur diapason, qui est primus tonus: ut VI. XII. ad quem omnis musicae consonantia refertur. Quicunque enim numerus ad XII. patiri potest, ita ut ad ipsum duodenarium sive per ter et quater, sive quater et ter dividatur, musicus est, constans in supradictis proportionibus. Nam Pythagoras aptavit duplam in VI. sesquialteram in VIII. sesquitertiam in VIIII. ad XII. Unde ex quinque tonorum simplicium, id est, diapente, diatessaron, diapason; compositorum [(655) 1Kb] , ut diapason simul et diapente, ut tertius tonus et sextus; et diapason ac diatessaron in eodem quinto, et dupla [Col. 0946C] diapason in octavo tono, unacum duplo et triplo. Quod tonos ventis comparavit, congrua ratione factum est: quippe ad sonum eliciendum, aut plectrum aut statum necessarium esse constat. Quod quatuor semitonia eisdem tonis inesse proposuit, scire convenit, quia excepto illo, quod a mesen conjunctum est, quatuor sunt tantum directa tetrachorda, quae singulis semitoniis finetenus ad graviorem partem sunt insignita. De undis maris et fluminum, quomodo redeant, physicorum peritia pertractat. Siquidem et Hyginus de concordia annorum, dierum et mensium, aliquando post VII. annos, octavo videlicet recurrentium, aliquando post VII. dies, in Astrologia disputat propter excellentiam octonarii numeri, quo partitur sphaera coelestis, superius et [Col. 0946D] inferius in circulo aequinoctiali. De eadem etiam sphaera tunc temporis quatuor partes superius patent, quatuor inferius latent. Porro quod adjecit, nona unda octavae similis est, nihil mirum, cum et nona chorda octavae adeo similis sit, ut aequisona reddatur, si altera pro altera tangitur. Verbi gratia, in singulis speciebus diapason prima et octava chorda eodem sono, non loco, nec longitudinis aut brevitatis spatio; quippe in heptachordo absque ullo confusionis errore respondet prima pro octava, secunda pro nona, tertia pro decima; atque idcirco in octochordo erit prima pro nona, ut sit octava [Col. 0947A] eidem [(656) 1Kb] similis, nec non aequisona, et ob hoc nisi propter acumen superflua.

De tonitruis sicut et de undis humanae philosophiae unam disputationem ponere supersedi. De quinque symphoniis et de quinque zonis non spernenda est comparatio, quoniam illic in relatione est speculatio totius musicae, hic vero [(657) 1Kb] evolutio coelestis sphaerae. Ponamus itaque senarium pro unitate, ad quem duo senarii habebuntur pro duplo infra XVIII. et VIII. Ad eumdem tres senarii pro triplo infra XXIIII. Ad eumdem quatuor senarii faciunt proportionem quadruplam infra XXX. Ad duos senarios tres senarii comparati erunt infra XXX. sesquialterae proportionis. Similiter tres senarii ad Quatuor proportionaliter constituti infra [Col. 0947B] XLII. respondent epitritae rationi. Quapropter primus tropus erit in dupla, secundus in tripla, tertius in quadrupla, quartus in epitrita, quintus in sesquialtera, sextus sicut tertius in diapason simul ac diapente: diapason quoque ac diatessaron in septimo: dupla diapason in octavo, unacum duplo triplo. Horum omnium rationem superius per unumquemque tropum singillatim complexus sum.

Nunc duodenarii potentiam praeterire non debeo, ad quem omnis numerus, qui per ter et quater dividitur, musicis consonantiis aptatur. Nam duodenarii membra sive partes sunt sex [(658) 1Kb] , quarum prima est unitas, secunda senarius, tertia quaternarius, quarta ternarius, sexta binarius. Habet quoque hoc proprium, ut quia a primo impari surgit, [Col. 0947C] ejus, id est, senarius, medietas constat tribus membris, et est primus perfectus in numeris. Si ergo XII. duplicentur, qui ad VI. procul dubio pro duplo accipiuntur, id hac duplicatione colligitur, quod qui duplicantur per impares numeros se sequentes, sua membra, hoc est, suas partes sortiuntur. Verbi causa, a ternario duplicantur hi VI. XII. XXIIII. XLVIII. et horum primus tribus membris insignitur, secundus quinque, tertius septem, quartus novem. Si vero a quaternario duodenarius sumat initium, qui duplicantur, quaternario excrescunt. Nam in XXIIII. sunt VIII. qui producti sunt ex duplicato quaternario, et in XLVIII. adduntur ad eosdem VIII. sic quater XII. in XLVIII. Et hoc est, quod ait: musicos esse numeros, qui per ter et quater dividuntur, [Col. 0947D] comparati eidem duodenario. Nam VIII. qui per quater, et VIIII. qui per ter dividuntur, ad eumdem sub epitrita vel hemiolia proportione comparantur. Tandem quia dixit tonorum alios esse compositos, alios simplices, sciendum est quod eorum compositio talis sit qualis est apud grammaticos ex duabus partibus integris, ut est magister equitum. Dum enim primus tonus diapason consonantia nobilis sit, quintus autem diapente fiat singularis: secundus ex utraque consonantia componitur, cum tripla proportione dilatatur. Siquidem, ut dictum [Col. 0948A] est, gradale R\. Universi, qui te exspectant, totam speciem diapason hypodorii, et insuper diapente percurrit, quatenus quintus per triplum perficere possit; est enim triplus, quando comparatur major numerus ad minorem; subtriplus vero, quando minor ad majorem. Quapropter XXIIII. ad VIII. et XVIII. ad VI. triplus esse necesse est, quorum alterum perficit cum suo versu cantilena praefati responsorii. Simplices vero tropi sunt, qui una symphonia contenti sunt, quales sunt quartus et quintus: quartus quidem cum per VII. hoc est per III. et IIII. quod est diatessaron, decurrit. Quintus quoque per X. hoc est per IIII. et VI. quod est diapente, de quo Boetius, hic, inquit, est simplicior ac princeps, quem Lydium nuncupamus. Unde Plato praecepit [Col. 0948B] minime oportere pueros ad omnes modos erudiri, sed potius ad valentes et simplices.


Cod. S. Emeram.
[Col. 0948C] [1Kb] [Figure: [Table] 12Kb] [Col. 0948D] [(659) 1Kb] [Col. 0949A] [1Kb] [Figure: [Table] 18Kb] [1Kb]

Hic continentur proportiones octo tonorum, qui efficiuntur ex V. tonis, et duobus semitoniis, et [Col. 0950A] sex symphoniae speciebus, et quinque proportionibus XII. [a] VI. [c] VIII. [B] VIIII. [d] Primus tonus est in XVIII. diapason, VI. ad XII. et XX. diapente, VIII. ad XII. et in XXI. diatessaron, VIIII. ad XII. Secundus tonus est XII. [a] VI. [c] VI. [c] VI. [c] VIII. [b] VIII. [b] VIIII. [d] VIIII. [d] et in XXX. per ter VI. ad XII. et per bis VIIII. ad XII. in quibus est diapente. et in XXVIII. diatessaron per bis VIII. ad XII.

Tertius tonus est XII. [a] VI. [c] VI. [c] VI. [c] VI. [c] VIII. [b] VIII. [b] VIII. [b] VIIII. [d] VIIII, [d] In XXXVI. diapason, per quater VI. ad XII. aut in XXX. diapente per bis VIIII. [Col. 0950B] ad XII. Quartus tonus est XII. [a] XII. [a] VI. [c] VI. [c] VI. [c] VIII. [b] VIII. [b] VIII. [b] VIIII. [d] VIIII. [d] Diatessaron per ter VI. ad ter VIII. et per bis VIIII. ad bis XII. qui sunt XLII. Quintus tonus est XII. [a] XII. [a] XII. [a] VI. [c] VI. [c] VI. [c] VIII. [b] VIII. [b] VIII. [b] VIIII. [d] VIIII. [d] [(664) 1Kb] et est diapenticus per ter VIII. ad ter XII. qui sunt XXXVI. et quater VI. ad quater VIIII. qui sunt LX. Sextus tonus est XII. [a] XII. [a] VI. [c] VI. [c] VI. [c] VI. [c] VI. [c] VI. [c] VIII. [b] VIII. [b] VIII. [b] VIIII. [d] VIIII. [d] VIIII. [d] [(665) 1Kb] et est diapason per sexies VI. ad [Col. 0950C] bis XII. qui sunt LX. et per ter VIII. ad bis XII. qui sunt XLVIII. aut diapente per quater VIIII. ad bis XII. qui suut LX.

Septimus tonus est XII. [a] XII. [a] VI. [c] VI. [c] VI. [c] VIII. [b] VIII. [b] VIII. [b] VIIII. [d] VIIII. [d] Item XII. [a] XII. [a] XII. [a] VI. [c] VI. [c] VI. [c] VI. [c] VIII. [b] VIII. [b] VIII. [b] VIIII. [d] VIIII. [d] VIIII. [d] VIIII. [d] Item propria. XII. [a] XII. [a] XII. [a] XII. [a] VI. [c] VI. [c] VI. [c] VI. [c] VI. [c] VI. [c] VI. [c] VI. [c] VIII. [b] VIII. [b] VIII. [b] VIII. [b] VIII. [b] VIII. [b] et constat ex quarti toni et quinti, et sua proportione. Diatessaron per XLII. sicut quartus, aut diapente per LX. sicut quintus [Col. 0950D] aut in propria diapason, ut duodecies XII. qui sunt CXLIIII. quod est octies VI. et sexies VIII. ad quater XII.

Octavus tonus est, qui constat ex supradictis quarti et quinti toni diatessaron et diapente XII. [a] XII. [a] VI. [c] VI. [c] VI. [c] VIII. [b] VIII. [b] VIII. [b] VIIII. VIIII. qui faciunt VI. ad ter VIII. et bis VIIII. ad bis XII. in septenario [Col. 0951A] diatessaron. Item XII. [a] XII. [a] XII. [a] VI. [c] VI. [c] VI. [c] VI. [c] VIII. [b] VIII. [b] VIII. [b] VIIII. [d] VIIII. [d] VIIII. [d] VIIII. [d] qui faciunt quater VIIII. ad quater VI. et ter VIII. ad ter XII. in sesquitertia [(666) 1Kb] proportione denarii numeri. Octavus tonus aut sicut quartus per XLII. diatessaron constat: aut sicut quintus per LX. et LX. habens CXX. in numero. Tonus primus VI. ad XII. id est XVIII. qui sunt ter VI. quae proportio diapason dicitur.



EXPOSITIO EORUMDEM TONORUM.

Item VIII. ad XII. sunt XX. quae proportio sesquialtera dicitur ad XII. ideo, quia XII. habet in se VIII. et alteram ejus partem, id est, IIII. et facit diapente. Item VIIII. ad XII. XXI. sunt, quae proportio [Col. 0951B] sesquitertia dicitur, quia XII. habet VIIII. et ejus tertiam partem, id est, III. et fit diatessaron, id est ter septem, qui sunt XXI. Omnis igitur primus tonus aut ter VI. habebit in dupla proportione, id est, diapason; ut est Rorate coeli desuper, aut quater V. id est ter, [(667) 1Kb] de VIII. et III. de XII. in sesquialtera proportione faciunt diapente, quod est XX. ut est: Et nubes pluant justum. aperiatur. Aut ter VII. id est, III. de VIIII, et ad IIII. de XII. in sesquitertia, qui faciunt diatessaron, ut est: Terra, et germinet Salvatorem. Item introitum: Gaudete in Domino, etc. et Inclina Domine. et Justus es Domine. Antiph. Urbs fortitudinis. Jesus autem. Traditor autem. Et hoc videndum, quod saepe evenit, ut bis aut ter aut totum etiam in antiphonis, aut in quocumque cantu [Col. 0951C] primi toni sit, aut per VI. et XII. quod est diapason, aut per V. et X. quod est diapente, aut per VII. totum, quod est diatessaron, decurrit: ut urbs fortitudinis. et Joannes autem.

Tonus secundus per ter VI. id est XVIII. ad XII. per sesquialteram proportionem fiunt XXX. reddunt diapente. Ad VI. de primo tono ad ter VI, de secundo tripla proportio est, quia triplicatus eum superat. Item bis VIII. ad XII. per sesquitertiam proportionem XXVIII. fiunt, id est, quater VII. quod est diatessaron. Sit ergo ipsa proportio numeri, id est, bis VIII. ad VIII. de primo tono duplum est, et ideo in diapason cadit XXIIII. quod est quater VI. et bis XII. Item bis IX. qui sunt ter VI. id est, XVIII. per sesquialteram proportionem fiunt XXX. ut supra [Col. 0951D] diapente. Omnis enim melodia secundi toni aut per diapente denarium numerabit totum, ut est Ant. Ecce advenit in qua sunt LXV. [(668) 1Kb] . aut diatessaron totum, vel ter VII. ut est: Veni et ostende. Item antiphona diapentica Omnipotens sermo tuus Domine. et diatessaron: ut Dominus Deus auxiliator meus. Si autem in diapason venerit proportio secundi toni, vel VI. ad XII. ad primum est ut ter VI. [Col. 0952A] ad VI. primi, et bis VIII. ad VIII. [(669) 1Kb] primi toni efficit.

Tonus tertius est, qui duo A. habet propter primam mensuram autenti deuteri, et secundum A. propter plagam autenti deuteri, in cujus diapason suum semitonium explicat, et secundi toni, qui ambo sunt semitonia, propter triplam, ut dictum est, et quadruplam, propter quater VI. ad unum VI. de primo. Quater enim VI. ad quater III. de XII. quater [(670) 1Kb] octo sunt, qui sunt XXXVI. diapason, id est, sexies VI. et ter XII. Similiter VI. ad XII. quia duplae proportiones sunt: bis VIIII. ad XII. quia sesquialtera proportio est XXX. diapente fiunt. Unde iste tertius tonus aut diapason erit per VI. ad XII. aut diapente, id est XXX. ut in Introitibus: Confessio [Col. 0952B] et pulchritudo. et Dispersit dedit. et Cognovi Domine. et Antiph. Qui de terra est. et Quando natus es. et Malos male perdet. et Homo quidam fecit.

Tonus quartus bis XII. ad ter VIII. et ad ter VI. bis VIII. [(671) 1Kb] una consonantia numerorum in diapason VI. ad XII. id est XXIIII, conveniunt. Idcirco ter VI. non ad bis XII. comparatur, quoniam per ter non dividitur. sed ter VIII. ad ter VI. comparatur; et bis VIIII. ad bis XII. per sesquitertiam proportionem. Totus iste tonus erit diatessaron semper, consonantia autem diapason, id est, sex VI. ad XII. ter VI. et bis VIIII. et ter VIII. et bis XII. faciunt. Quorum proportio, id est, comparatio majoris ad minorem, et minoris ad majorem semper diatessaron, id est, septenario mensurabitur: ut introitus. Resurrexi. [Col. 0952C] et Misericordia Domini. et In voluntate tua. et Antiph. Rubum quem viderat. et Turba multa. Tria sunt munera.

Tonus quintus totus semper diapenticus per denarium est, quia ter VIIII. ad ter XII. et quater VI. ad quater VIII. id est, per sesquialteram proportionem in diapente cadunt, quorum consonantia diapason est, id est, in duodenarium quater VIIII. et ter XII. et quater VI. et ter VIII. ut Introitus: Domine refugium. Circumdederunt me. et Domine in tua misericordia. Et antiph. Solvite templum hoc. Salve Crux. Exultet spiritus meus. Et similia.

Tonus sextus est sexies VI. ad sexies IIII. de bis XII. et quater VIIII. ad quater VI. de bis XII. quia sesquialtera proportio in diapente cadit, et sexies [Col. 0952D] IIII. de ter VIII. et sexies IIII. de bis XII. in consonantia diapason, id est, VI. et XII. veniunt per VIII, qui sunt XLVIII. sicut sexies VI. et quater VIIII. in LXXII. Totus enim iste tonus aut per diapason consonantiam, id est, VI. et XII. aut per diapente, id est, denarium mensurabitur. Ut introitus: Os justi. Omnes gentes. Et Quasi modo geniti. Et Antiph. O Admirabile. et Virgo hodie fidelis.

[Col. 0953A] Tonus septimus ut in proportione quarti toni habet totum diatessaron, et in proportione quinti toni habet totum diapente, et in proportione propria habet duodecies XII. diapason, qui sunt CXLIIII. Tonum octavum require ut supra. [(672) 1Kb] .



DE MENSURIS ORGANICARUM FISTULARUM.

Prima habeat octies suum diametrum. Secunda habeat primam et ejus octavam, et diametri octavam. Tertia secundam et ejus octavam et diametri octavam. Quarta primam et ejus tertiam et diametri tertiam. Quinta primam et ejus mediam, et diametri mediam; vel quartam et ejus octavam, et diametri octavam. Sexta habeat quintam in se, et ejus octavam, et diametri octavam. Octava primam habeat duplam in se.


[Col. 0953B] Item unde supra aliter.

Prima per octavam metiatur E T. [(673) 1Kb] Secunda sesquioctava sit primae D. T. Tertia sesquioctava secundae C. S. Quarta sesquitertia primae B. T. Quinta vel sesquialtera primae, vel sesquitertia secundae, vel sesquioctava quartae A. T. Sexta sesquioctava quintae, vel sesquitertia tertiae, vel sesquialtera secundae G. S. Septima sesquioctava sextae, vel sesquitertia quartae, vel sesquialtera tertiae F. Octava sesquioctava septimae, vel sesquitertia quintae, vel sesquialtera quartae, vel dupla primae E. Nona sesquioctava octavae, vel sesquitertia sextae, vel sesquialtera quintae, vel dupla secundae.


Item.

[Col. 0953C] Prima quantaecumque quantitatis. Secunda sesquioctava primae. Tertia sesquioctava secundae. Quarta sesquioctava tertiae. Quinta sesquitertia secundae. Sexta sesquioctava quintae. Septima sesquioctava sextae. His itaque dispositis, in secundo loco una inferenda est, quae sub sesquitertia sit illi, quae prius quarta fuit.


Item inde.

Data igitur primae vel minori fistulae qualibet longitudine; sed melius videtur, si latitudo foraminis diametri fuerit longitudini octies data: ubicumque deinceps tonus faciendus, major habeat minorem totam et diametrum, et diametri ejus octavam. In diatessaron major minorem, et ejus tertiam, et insuper [Col. 0953D] diametri tertiam. In diapente major minorem et ejus mediam, insuper et diametri mediam. In diapason major minorem duplo, et totum insuper diametrum. Caeterae vero facile per numeros occurrent. Est autem diametrum, vol quae est in foramine ea amplior parte medietas, vel foraminis transversitas ex diductiori parte, qua inspiratur fistula, et cui subjacet foraminis via.


Aliter.

Si tonum quaeris, major fistula minorem habeat, et ejus octavam, et ipsius octavae octavam. Si diatessaron, [Col. 0954A] major minorem, et ejus tertiam et tertiae undecimam, et undecimae sextam. Si diapente, major minorem et ejus mediam, et medietatis octavam, et octavae octavam. Si diapason, major minorem duplo, et insuper ejus unam octavam, et octavae octavam. Si diapason et diapente, major minorem triplo, et ejus duas octavas, id est, quartam. Si bis diapason, major minorem quadruplo, et insuper ejus tres octavas.


Item.

Si fistulae aequalis grossitudinis fuerint, et major minorem in sua longitudine bis habuerit, et insuper concavitatis ejus diametrum: diapason consonantiam invicem resonabunt.

Si fistula major fistulae minoris longitudinem [Col. 0954B] quater in se habuerit, et insuper diametri, quod in cavo est, ter mensuram contineat: bis diapason consonantiam resonabunt.

Si fistula major minorem in se totam habeat, et insuper ejus tertiam partem, nec non et diametri, quod in cavo est, diatessaron consonantiam resonabunt.

Si fistula major minorem in se habuerit, et insuper ejus longitudinis medietatem, simul cum medietate diametri, quod in cavo est, diapente consonantiam resonabunt.

Si fistula major fistulam minorem in se totam habuerit, et insuper longitudinis partem XVI. cum diametri sextadecima: haec consonantia semitonium [Col. 0954C] erit. Sed melius per diatessaron sumitur semitonium.



DE CYMBALORUM PONDERIBUS.

Primum quanticumque ponderis. Secundum sesquioctavum primi. Tertium sesquioctavum secundi. Quartum sesquitertium primi. Quintum sesquioctavum quarti. Sextum sesquioctavum quinti. Septimum sesquitertium quarti.


De Modis

Autentus auctoralis, et auctoritate plenus. Protus, id est, primus: deuterus secundus: tritus tertius: tetrardus quartus. Quibus ordinatim supponuntur quatuor laterales, quos vocant plagis proti, plagis deuteri, plagis triti, plagis tetrardi. Item in Graeco [Col. 0954D] ANNANEANE. NANANEAGIES. AGIANNEAGIES. NENOTEANES. NOEAGIS. Item parapteres NENOTENEAGIS. Ant. mea nox. Ant. o mors. Ant. miserere mei Deus. ANAIETANENAGIS AIANNEAGIES. Ant. Nos qui vivimus. Item parapteres, qui supra scripti sunt, necesse est, ut teneamus, qui in antiphonis minutis comprobantur, maxime de psalmis, qui non finiuntur ita ut inchoant. Parapteres, dicti, eo quod iter praeparant versibus descendendi in antiphonis. NENOTENARSIS Parapter primus contingit tonum secundum, et intrat in versum, [Col. 0955A] ut tonus secundus, et finit sicut tonus primus, ut est illud: Miserere mei Deus. Et A delicto. Et aliae plures. ANOS Parapter secundus contingit tonum quartum, et ibi finit. Hae sunt antiph. Quia mirabilia. Sede a dextris. Speret Israel. Omnis terra. Et aliae plures. ANAGETANENAGIS Parapter tertius contingit tonum septimum, et finit in tono quarto. Sunt vero multae antiphonae, quae ibi descendunt, quas nobis dinumerare longum est. Sed in aliquantulum dicamus, Ant. Benedicta. Rorate. Erit etiam AIANNEAGIES. Parapter vero quartus contingit tonum octavum, sed non ascendit in alteram vocem, et mediocris in ipsam finitur, et parumper inveniuntur, nisi quatuor aut quinque antiphonae: Nos qui vivimus. In ecclesiis. Martyres Domini. Angeli Domini. [Col. 0955B] Virgines Domini.



DE QUINQUE SYMPHONIIS, TRIBUS SIMPLICIBUS, ET TRIBUS COMPOSITIS.
[Figure: [Table] 11Kb]

Diapason symphonia est, quae fit duplo, ut est hoc.

Diapente vero est, quae his numeris constat.

Diatessaron vero est, quae in hac proportione consistit.

Tonus vero sesquioctava proportione concluditur VIII.

Diapason et diapente tripla comparatione colligitur [Col. 0955C] hoc modo.

Bis diapason quadrupla collatione perficitur.

Diatessaron ac diapente unum perficiunt diapason hoc modo.


De Consonantiis tribus. [(674) 1Kb]

[Col. 0955D] [1Kb] [Figure: [Litterae] 13Kb] Symphonia [h g f e] dicta [h f] aeolice [e f g h] diatessaron [h g h g f] tono [f e] constat [f g] tonoque [g g g] cum [h] copula [h h h] semitonii [h g h g f] taliter [f f f] aptam [f e] ratam [f g] dulcemque [g g g] melodiam [g f h e] resonans. [e e e]

Haec [g] secunda [f c d] forma [d e] modulatur [f g g d] tono [e d] ac [d] hemitonio [f c f c d] tonoque [g f e] pulchre [f g] sonans. [g d] Tertia [f e d] quae [c] symphonia [e c d e] hujus [d f] semitionii [e d c d d] tono [f f] tono [f f] species [d f f] constat. [f e]

[Col. 0956A] Consonantia [h g f e d] dicta [h d] sequialtera [e f e h] diapente [h d e d] prima [h g] species [h g f] tono [f e] constat [f g] tonoque [g g g] cum [h] copula [h h h] semitonii. [h g h g f] addito [f f f] quoque [f e] tono [f g] amplius [g g g] tota [g f] diatessaron [h e f d d] pulchre [f e] distinguens [h g f d] carmina. [h f d]

Diapente [h gh h d h g f e dd e f g hh d] - - - - et diatessaron [d d e] symphoniae [de dc dd] et [c] intense [d e f] et [g] remisse [f e d] pariter [c d d] consonantiam [d e f gh] diapason [hg h h] - - - [g f e dc ba cd] modulatione [e f ghhd] consona [g f ed] reddunt. [ed d]

[Col. 0956B] Si ejusdem, inquit, proportionis, id est, sesquiseptimae, decimae, alium numerum, quae sesquiseptima decima intelligitur in XVIII. numeri XVIIma parte, quae est unitas; et decima septima pars unitatis, XVIImi numeri VIIIva pars duo, et octava pars unitatis, quo duo, et VIIIva pars unius si addatur ad XVII. XVIII. fient XVIII. et octava pars unius, qui numerus est sesquioctavus ad XVII. id est, tonus. Nam XVII. et XVIII. sesquiseptimam decimam proportionem inter se habent, quia sesquiseptima decima in sola unitate intelligitur.

Si iterum alteram sesquiseptimam decimam proportionem l. addidero, erunt duo, et si duo addam [Col. 0956C] super XXIIdam, id est, bis sesquiseptimam decimam, erunt XVIIII, quae XVIIII. non faciunt sesquiociavam proportionem ad XVII. Nam deest octava pars unitatis, et ex hoc intelligitur, quia faciunt duae sesquiseptimae decimae tonum integrum.

Si vis scire XVImam partem in XVII. collige numerum, qui perveniat ad XVII. de quibus unum subtrahe, et remanebunt XVI. unitates. Ex quibus XVI. unitatibus recipe XVIam unitatem, et divide in XVI. partes. Ex quibus XVI. partibus XVIma pars est unitatis, diviso VIImi numeri, quem prius tulisti de XVI. antequam illum divideres in XVIcim partes.

Beatus Augustinus perhibet quia poenaliter peccat, quem in divinis canticis altitudo vocis magis quam [Col. 0956D] sensus (verborum) delectat; quia ideo non voce, sed corde canendum est. Ad hoc enim usus psallendi constitutus est; ut sicut David in citharizando nequam spiritum in Saule compescebat: ita cantores modulando vel jubilando, quaelibet diabolica desideria de cordibus audientium expellant, et coelestibus harmoniis interesse persuadeant. Quapropter satagendum est, ne usum canendi deseramus, et per vocis exaltationem ne delinquamus. Hinc David: Beatus populus, qui scit jubilationem.

Cognitum esse debet omni musicam scientiam habere cupienti, quod omnes musicae consonantiae aut [Col. 0957A] in duplici: ut II. ad IIII. aut in triplici: ut II ad VI. aut in quadrupla: ut sunt II. ad VIII. aut in sesquialtera: ut III. ad II. aut in sesquitertia: ut IIII ad III. proportione consistunt. Quae enim in arithmetica dicitur sesquitertia, diatessaron vocatur in musica; quae in numeris sesquialtera, diapente appellatur in melodia. Quae vero dupla est in proportionibus, diapason in consonantiis. Tripla vero diapente ac diapason; quadrupla vero bis diapason. Consonantia, quae omnem musicae modulationem regit, propter sonum fieri nequit. Sonus vero propter quemdam pulsum percussionemque non redditur; pulsus vero atque percussio nequaquam esse potest, nisi praecesserit motus; et haec species climax dicitur.

Simplicem legimus principio fuisse musicam, [Col. 0957B] adeo, ut quatuor nervis tota constaret, et hoc usque ad Orpheum permansit, ut primus quidem nervus et quartus diapason consonantiam resonarent, medii ad se invicem atque ad extremos diapente ac diatessaron, ut nihil in his esset inconsonum ad mutationem mundanae scilicet musicae. quae ex IIII. constat elementis; cujus quadrichordi Mercurius dicitur inventor.

Fertur a quibusdam, tempore quodam Nilum multipliciter redundasse, ita ut terrae circa ejus littus operirentur, post cujus recessum pisces innumerabiles absque aqua per campos relictos periisse, acciditque [Col. 0958A] eo tempore Mercurium (cochleam) invenisse, quam cochleam Mercurius accipiens nihil praeter nervos quatuor ejus piscis, qui in ea fuerat, invenisse dicitur: quos singillatim tangens hoc tetrachordum primus reperisse narratur.

Sed omnis hujus artis summa, sicut nobis videtur in regularis monochordi divisione patescit. In qua divisione majus spatium chordae, et major multitudo numeri sonos graviores efficiet. At si fuerit nervi longitudo contractior, vel paucioribus signata numeris, tanto gravior sonus, vel acutior invenitur, ubi chordarum spatia sonosque metimur; naturam rerum insequi necesse est, majorique chordarum longitudini ex istis ampliores, minori vero, ex qua vocis acumen nascitur, dare breviores. Proslambanomenos [Col. 0958B] ad G. B. quae est hypatemeson, diapente consonantiam facit. Rursus A. B. proslambanomenos ad C. B. hychanos hypaton diatonicam habet consonantiam diatessaron. Sicque in numeris chordarum rationabiliter digestarum peritus musicae lector tonos legitimos invenire gaudebit. Tam difficillimum opus nequit explicari, quod vel nunquam in longo tractatu minus peritis aperte patescit. Hinc liquet, quosdam non inconvenienter contendisse: musicam cum Boetio coelum veraciter ascendisse.


Explicit Musica Ubaldi.




[Col. 0957]
HUCBALDI MUSICA ENCHIRIADIS (G)*
[Col. 0957]

[Col. 0957C] Sicut vocis articulatae elementariae atque individuae partes sunt litterae, ex quibus compositae syllabae rursum componunt verba et nomina, eaque perfectae orationis textum; sic canorae vocis phthongi, qui latine dicuntur soni, origines sunt, et totius musicae continentia in eorum ultimam resolutionem desinit. Ex sonorum autem copulatione diastemata porro ex diastematibus concrescunt systemata. Soni vero prima sunt fundamenta cantus. Phthongi autem non quicumque dicuntur soni, sed qui legitimis ab invicem spatiis dispositi melo sunt apti. Eorum siquidem sic et intendendo et remittendo naturaliter continuatur ordo, ut semper quatuor et quatuor ejusdem conditionis sese consequantur. At singuli horum quatuor sic sunt competenti inter se diversitate [Col. 0957D] dissimiles, ut non solum acumine differant et gravitate, sed enim suo acumine gravitate proprias naturalitatis suae habeant qualitates. Quas rursus his singulis ratum ab invicem acuminis et laxioris spatium [Figure: [Symbols] 1Kb] format. Exempli gratia hae in ordine notae D E F G.

Primus, qui et gravissimus, Graece protos dicitur vel archoos. Secundus deuteros, tono distans a proto. Tertius tritos semitonio distans a deutero. [Col. 0958C] Quartus tetrardus tono distans a trito. Horum continua multiplicatione sonorum infinitas texitur, et tandiu quaternis quaterni ejusdem conditionis succedunt, donec ascendendo vel descendendo deficiunt: ita: [Figure: [Symbols] 2Kb] Ut enim haec descriptiuncula ostendit, sive sursum sive jusum (deorsum) sonos in ordine ducas, usque in defectum vocis hujusmodi velut tetrachordorum successio non cessabit. Horum etiam quatuor sonorum virtus octo modorum potestatem creat, ut postea suo loco dicetur. Horum sociali diversitate tota adunatur harmonia.

Verum quia, ut dictum est, eorum multiplicatio [Col. 0958D] in immensum procedit, ex hac immensitatis confusione certum sibi numerum elegit ratio disciplinae, et in decem et octo sonis sibi speculationem posuit, ubi quater quatuor continentur, et insuper duo. In quibus primum et humillimum constat tetrachordum gravium: huic proximum tetrachordum finalium: post quos tetrachordum superiorum: deinde excellentium. Ultimi remanent duo, quorum descriptio en ista est. [(675) 1Kb]



CAPUT II. De phthongorum figuris, et quare sint octodecim.
[Col. 0959A]

Igitur quia, ut dictum est, ejusdem conditionis quatuor et quatuor natura statuit, ita et notae pene sunt eaedem. Solummodo tetrachordorum differentia versis in varium characteribus indicatur. Primus finalis seu terminalis D. F dasian, inclinum s. ad caput, ita [Figure: [Symbol] 1Kb] . Secundus finalis, c. versum ad caput, ita [Figure: [Symbol] 1Kb] . Tertius finalis I simplex et inclinum, ita /. Quartus finalis, c. dimidium ad caput ita [Figure: [Symbol] 1Kb] . Graves retroversi finales ita [Figure: [Symbol] 1Kb] [Figure: [Symbol] 1Kb] . Superiores demissi capita finales, ita [Figure: [Symbol] 1Kb] . Excellentes demissi capita graves, ita [Figure: [Symbol] 1Kb] . Excepto trito, quia in gravibus notam habet N. inclinum N: in superioribus N [Col. 0959B] versum [Figure: [Symbol] 1Kb] [(676) 1Kb] In excellentibus iota praefixum (alias perfixum) X. Duo residui signa habent [Figure: [Symbol] 1Kb] [Figure: [Symbol] 1Kb] jacentis proti et deuteri. Sunt omnes XVIII, quo videlicet singuli extremam suam symphoniam attingant, id est, quintum decimum sonum, unde post dicetur. Sunt et alia plura plurium sonorum signa inventa antiquitus, quibus evitatis has faciliores hic inserere curae fuit notas.



CAPUT III. Unde dicatur tetrachordum finalium et caeterorum.

Terminales sive finales dicuntur, quia in unum aliquem ex his quatuor melos omne finiri necessse est. Etenim primi toni melum et subjugalis sui sono archoo [Figure: [Symbol] 1Kb] regitur et finitur. Secundus tonus [Col. 0959C] cum subjugali suo, sono [Figure: [Symbol] 1Kb] deutero regitur et finitur. Tertius ejusque subjugalis sono / trito regitur et finitur. Quartus cum suo subjugali sono [Figure: [Symbol] 1Kb] tetrardo regitur et finitur. Vocatur autem autentus major quilibet tonus, plagis (seu plagius) minor.



CAPUT IV. Quare unum solum tetrachordum sub finalibus sit, et duo supra.

Finales seu terminales soni sub se habent unum tetrachordum, quod dicitur Gravium. Supra se autem duo, id est, Superiorum et Excellentium, cum residuis duobus sonis: videlicet quod simplex et legitimus cantus inferius non descendit, quam usque ad sonum quintum a finali suo. In [Col. 0959D] primo duntaxat modo et secundo ab [Figure: [Symbol] 1Kb] archoo vel proto finali usque in eundem gravem [Figure: [Symbol] 1Kb] . In [Col. 0960A] tertio et quarto modo a [Figure: [Symbol] 1Kb] deutero finali usque in eundem gravem [Figure: [Symbol] 1Kb] . In quinto et sexto a / trito finali usque in eundem gravem N In septimo et octavo a [Figure: [Symbol] 1Kb] tetrardo finali usque in eundem gravem [Figure: [Symbol] 1Kb] . At vero in acumine a quocumque finali suo usque in tertium ejusdem nominis sonus efferri valet, id est, in usque Excellentes.



CAPUT V. Quid distet inter autentos et minores tonos.

Praeterea cum eodem sono autentus quisque tonus, et qui sub ipso est, regantur et finiantur, unde et pro uno habentur tono, in hoc tamen differunt, quod minoribus tonis minora sunt in elevando spatia, et inferior quisque tonus nonnisi ad quintum usque sonum a finali suo ascendit. [Col. 0960B] Sed et hoc raro.



CAPUT VI. De proprietatibus sonorum: et quotis locis ab invicem distent ejusdem qualitatis soni.

Igitur quem in his studere delectat, det operam quatenus propriam cujusque soni vim valeat dinoscere, dehinc in miscendis sonis quotumcunque phthongum sive in gravem sive in acutam partem celeriter capere, ut et virtute et charactere quotusquisque sit sonus a sono, liquido contempletur. Omnis sonus musicus habet in utramque sui partem quinto loco suimet qualitatis sonum [(677) 1Kb] : tertio loco in utrumque latus sonum eumdem, et quem in hoc vel in illo latere secundum [Col. 0960C] habet, in altero habet quartum. Dandum quoque aliquid eis est, qui minus adhuc in his exercitati sunt, quo vel in noto quolibet melo sonorum proprias discant discernere qualitates, vel ignotum melum ex nota eorum qualitate et ordine per signa investigare. Non parum enim ad investigationem hanc proficit, dum singulorum ipsorum per vicinos sonos graeca suo ordine modulantur vocabula hoc modo [(678) 1Kb] [Figure: [Symbol] 1Kb] Sic itaque sonus quisque dum suo semetipsum nomine canit, facile in canendo sentitur, quis ille vel ille sit. Exempto sit inferius descriptum carmen, quod superscriptae syllabis notae musicae [Col. 0960D] modulantur, ipsarum desuper notarum appellationibus assignatis ad hunc modum [(679) 1Kb] :



CAPUT VII. Descriptiunculae de sonorum proprietatibus ad exercendum.
[Col. 0961] [Figure: [Table] 32Kb]

[Col. 0961A] Sed dum forte in sono aliquo dubitatur quotus sit, tum a semitoniis, quibus constat semper deuterum tritumque disjungi, toni in ordine rimentur, [(680) 1Kb] et mox, quis ille fuerit, agnoscetur: donec sonos posse notare vel canere, non minus, quam litteras scribere vel legere, ipse usus efficiat. Et haec utcumque dicta sint ad studia incipientium adjuvanda.



CAPUT VIII. Quomodo ex quatuor sonorum vi omnes toni producantur.

Demonstrandum nunc, quomodo haec quatuor [Col. 0962A] phthongorum vis modos, quos abusive tonos dicimus, moderetur, et fiat dispositio talis. Sternantur in ordine veluti quaedam chordae, sonorum notis singulis e regione positis procedentes. Sint autem chordae vocum vice, quas hae significent notae. Inter quas chordas exprimatur neuma quaelibet, ut puta hujusmodi.
[Figure: [Table] 2Kb]

[Col. 0963A] Ergo ut quod dicitur et audiendo et videndo comprobetur, alia rursus descriptiuncula per neumam eamdem fiat. Similiter enim chordis a parte in partem ductis, quaterna inter chordas series continuatim describatur, ita ut unaquaeque series suo proprio sit insignita colore. Primae quidem neumae series a [Figure: [Symbol] 1Kb] sono incipiat, et in sonum [Figure: [Symbol] 1Kb] finiat. Secunda a [Figure: [Symbol] 1Kb] sono inchoet, et [Figure: [Symbol] 1Kb] sono compleatur. Tertia a sono [Figure: [Hebrew text] 1Kb] incipiat, et in sonum / desinat. Quarta a sono [Figure: [Symbol] 1Kb] ordiatur, et in sono [Figure: [Symbol] 1Kb] consistat, ita: [Col. 0963B] [Figure: [Table] 3Kb] [Col. 0964A] Hae quatuor descriptiunculae dum solo ab invicem semitonio vel tono, id est, harmonico spatio distant, eo sono a genere in genus singulae transponuntur. Primam dispositionem cum cecineris, poteris dinoscere, quia vis primi soni [Figure: [Symbol] 1Kb] primi toni virtutem creat, qui protus autentas dicitur. Secundam cum cecineris, senties tonum deuterum a sono [Figure: [Symbol] 1Kb] deutero gubernari. Tertiam assumens, videbis similiter in sono / trito triti toni consistere potestatem. Quartam cum modulatus fueris, intelliges toni retrardi genus a sono tetrardo procedere. Igitur primae modulationi quaecumque primi toni mela aptari poterunt, et subjugalis sui, sua similiter secundae, sua similiter tertiae, sua similiter quartae, ad subjecta singulorum [Col. 0964B] exempla: quae dupliciter ad evidentiorem intellectum describere conatus sum, et linealiter quidem veluti chordarum usu, et singulatim notarum appositione per syllabas. Modulatio ad principalem protum, et subjugalem ejus. [(681) 1Kb]
[Col. 0963] [Figure: [Music] 6Kb]

Sequitur modulatio ad principalem deuterum modum et subjugalem ejus
[1Kb] [Figure: [Music] 6Kb] [1Kb]

Sequitur modulatio ad principalem tritum modum, et subjugalem ejus:
[1Kb] [Figure: [Music] 5Kb] [(684) 1Kb]

[Col. 0965] Sequitur modulatio ad principalem tetrardum et subjugalem ejus modum:
[Figure: [Music] 6Kb]

[Col. 0965A] Ad hunc modum consuetis utuntur modulis ad investigandam toni cujusque vim, eadem ratione compositis: quorum principales quique a suis sonis superioribus ordientes desinunt in finales, minores vero in finalibus et inchoant et consistunt, nec superiorem attingunt locum; utpote Noannoeane et Noeagis [(685) 1Kb] et caetera, quae putamus non tam significativa esse verba, quam syllabas modulationi attributas [(686) 1Kb] .



CAPUT IX. Quid sit inter phthongos et sonos: inter tonos et epogdoos. Quid etiam toni et modi sive tropi, particulae quoque. Quid diastema et systema?

Sed his veluti praeexercitaminibus quibusdam ac vilioribus licet initiis ante cognitis, dehinc faciliori [Col. 0965B] via harmonicas prosequimur rationes.

Harmonia est diversarum vocum apta coadunatio, in quibus vocibus quia plerumque sonos et phthongos indifferenter accipimus, sonos et phthongos et epogdoos, [(687) 1Kb] quae singulorum sit proprietas, intimandum. Sonus quarumcunque vocum generale est nomen: sed phthongos dicimus vocis canorae sonos. Tonus est spatii legitima magnitudo [(688) 1Kb] a sono in sonum, hocque spatium musicorum sonorum, quia in sesquioctava proportione est, Graeco nomine dicitur epogdous. Namque ut sescupla sive sesquialtera vel hemiolia proportio dicitur, quando majus minoris medietatem superat: sesquitertia, ubi majus tertia minoris parte praecellit; sesquiquarta, [(689) 1Kb] dum minus quarta sui portione a majore [Col. 0965C] transcenditur: sesquiquinta, dum quinta parte alterum altero majus est: sesquisexta, dum sexta: sesquiseptima, dum septima: ita sesquioctava comparatione sonus ad sonum sese habet, dum gravioris [Col. 0966A] altior in se quantitatem teneat, et octavam insuper ejus partem. Semitonium non plenum toni intervallum, idem interdum limma vel diesis dicitur. Modi vel tropi sunt species modulationum, de quibus supra dictum est, ut protus autentus vel plagis, deuterus autentus vel plagis, sive modus Dorius, Phrygius, Lydius, et caeteri, qui ex gentium vocabulis sortiti sunt nomina. Particulae sunt sua cantionis cola vel commata, quae suis finibus cantum distinguunt, sed cola fiunt coeuntibus apte commatibus duobus pluribusve, quamvis interdum est, ubi indiscrete comma vel colon dici potest. At ipsa commata per arsin et thesin fiunt, id est, elevationem et depositionem. Sed alias simplici arsi et thesi vox in commate semel erigitur ac deponitur, alias saepius. [Col. 0966B] Discrimen autem inter summam et infimam vocem commatis appellatur diastema, quae diastemata nunc quidem minora sunt, ut est illud, quod vocamus tonum; nunc majora, ut duorum triumve, ac deinceps aliquot tonorum habentia intervallum. Porro autem sicut cola commatibus constant, sic commatum spatia dicimus diastemata: quae in colis vero spatia fuerint, vel integro quolibet melo, systemata nominamus.



CAPUT X. De Symphoniis.

Praemissae voces non omnes aeque suaviter sib miscentur, nec quoquo modo junctae concordabiles in cantu reddunt effectus; ut litterae, si inter se passim jungantur, saepe nec verbis nec syllabis concordabunt [Col. 0966C] copulandis. Sic in musica quaedam sunt certa intervalla, quae symphonias possint efficere. Est autem symphonia vocum disparium inter se junctarum dulcis concentus.

[Col. 0967A] Symphoniae simplices ac primae sunt tres, quibus reliquae componuntur, ex quibus una est, quam diatessaron vocant, altera diapente, tertia diapason.

Diatessaron interpretatur ex quatuor, quod vel quartanas ad invicem resonat voces, vel in ordine [Col. 0968A] quatuor sit sonorum compositio, utputa si ad subjectam descriptionem aut remittas usque in quartum quemlibet sonum, aut quatuor in ordine recenseas ita: Descriptio Diatessaron symphoniae.
[Col. 0967] [Figure: [Table] 5Kb]

[Col. 0967B] Ita in utramvis partem quaterna varietate procedunt, ac rursus nova processione redeunt.

Diapente interpretatur ex quinque, quod vel quinque sonorum connexione constet, vel a quinto [Col. 0968B] loco concordes sibi voces respondeant, ad subjectas descriptiones has.

Descriptio Diapente symphoniae.
[Col. 0967] [Figure: [Music] 7Kb]

[Col. 0967C] Ad hanc descriptionem a quocumque sonorum quatuor usque ad quintum, qui ejusdem est nominis, per arsin et thesin, vel per solam utramlibet singulos ducas in ordine, diapente potest vocari symphonia. [Col. 0968C] Porro secundum quaternas et quaternas sequentes descriptiunculas, si quid cecineris, idem consonanter quinta regione respondet, quod proprium est diapente. Item alia descriptio diapente.
[Col. 0967] [Figure: [Table] 7Kb]

[Col. 0967D] Sic et Diapason, quod ex omnibus interpretatur, octavi ad octavum fit consonantia, duas (id est diatessaron et diapente) superiores in suo systemate continens. Quae symphonia ideo ex omnibus dicitur, quod antiqui non plus quam octo chordis utebantur. In hac ergo non tam consonae voces, quam aequisonae dici possunt, et in ea vox denuo innovatur. Quod dum promptius in musicis instrumentis appareat, si [Col. 0968D] non [(690) 1Kb] tamen adfuerint, teneat alius vocem in sono quolibet, aliusque sive sursum sive jusum quatuor et quatuor in ordine rimetur, dum novissimus sonuerit, senties eum ad primum, id est, octavum ad octavum, perfectam consonantiam reddere. Igitur quod his aequisonis vocibus modulatur hujusmodi fit collatione, hoc modo: [Col. 0969] [Figure: [Table] 9Kb]



CAPUT XI. Quomodo ex simplicibus symphoniis aliae componuntur.

[Col. 0969] Ex his quidem simplicibus aliae symphoniae componuntur, ut diapason et diatessaron, diapason et diapente, [(690*) 1Kb] , disdiapason quae et disdiplasion: [Col. 0970] [(691) 1Kb] utpote si duabus virilibus vocibus per diapason consonantibus tertia puerilis aequisona adjungitur. Sic denique acutissima et gravissima disdiapason ad se invicem reddunt. Quam symphoniam quindecima collata regione consonant voces: media autem diapason [Col. 0971A] ad utrasque respondet, ut haec descriptio designat: [(692) 1Kb]
[Col. 0969] [Figure: 21Kb]

[Col. 0971A] Sane non ab uno tantum quolibet sono ad quartum vel quintum aut octavum consonantia fit, sed singuli pene soni, et ad gravem et ad acutam partem, quartis a se sonis diatessaron, et singuli quintis respondent diapente, et sonus quisque in utramque sui partem ad octavum a se sonum diapason resonat. Quique rursus in utramque partem octavi, sicut ad medium diapason, ita, ut dictum est, ad se invicem quinto decimo loco resonant disdiapason, fitque ut semper diapason spatium diatessaron ac diapente compleatur. Medii namque duo soni in hoc spatio dum ad utrumque latus diatessaron ac diapente respondeant, evenit, ut uter eorum ad hoc latus [Col. 0971B] diapente fuerit, ad illud diatessaron fiat, et qui huic diatessaron, illi sit lateri diapente. Sic namque maxima symphonia duabus completur minoribus. Porro maxima symphonia diapason dicitur, quod in ea perfectior exteris [(693) 1Kb] consonantia fiat, ut sive ab acutiore sive a graviore incipias vox, quam octavo ordine in celsiorem vel humiliorem mutaveris ad primam vocem unisona habeatur, ita canendo [Col. 0971C] [Figure: [Music] 5Kb]

Sic enim in infinitum sonorum consequentia progreditur, ut ab unoquoque sono locis octavis renata, [Col. 0971D] ut ita dicam, voce, ordo novus emergat, et dierum more octava sit, quae prima, prima quae octava. Unde et in Virgilio, apud Elisium Orpheus Obloquitur numeris septem discrimina vocum, quod scilicet sonorum ordo disparibus septem continuetur vocibus, at in octavis in novam mutetur. Etenim sicut denario numero qui fuerit additus, intra eum positus, integer inviolatusque servatur, cum in caeteris id ita minime eveniat, ita etiam in hac concinentia; [Col. 0972A] nam si duos tribus adjicias, quinque continuo reddis, et numeri species immutata est. Si vero eosdem denario addas, duodecim feceris, et binarius junctus denario conservatus est. Item ternarius, et caeteri eodem modo. Ita igitur symphonia diapason aliam, quam susceperit, consonantiam servat, nec immutat, nec ex consona dissonam reddit. Hinc fit, ut sicut quindecim, quod sunt bis octavi, consonanter sibi miscentur, ita et phthongus quisque per diapason ad duodecimum, sicut ad quintum diapente resonat; et quemadmodum ad quartum, sic ad undecimum resonat diatessaron. Attendenda quoque in hoc mira ratio, ut quamvis absolute canendo vel in ordine sonos rimando, idem inveniuntur noni ad nonos, non octavi ad octavos: in symphonia tamen [Col. 0972B] non modo diapason, quae octava incedit regione, sed et in bisdiapason mutatione mirabili octavi et octavi idem sunt.



CAPUT XII. Item de eisdem symphoniis.

Quatuor moduli, in quibus prima symphonia invenitur, quae diatessaron dicitur, dum singuli ab invicem concordi proprietatis diversitate differant, eorumque, ut dictum est, tetrachordo veluti elemento harmonia contexatur, utique quaternis et quaternis continuatim sese consequentibus necesse est quintos semper sonos ejusdem conditionis emergere, et quintorum collatione ejusdem, ut monstratum est, conditionis vel qualitatis sibi symphoniam respondere, quae dicitur diapente. De cujus vi [Col. 0972C] quamvis aliquid jam prolatum est, sicut et de aliis, ut tamen quae deinceps sunt dicenda lucidius explanari possint, subjecta iterum chordarum descriptione ejus ratio contemplanda tradatur. Sic ut prius ex sonorum signis e regione positis chordarum progressio, et inter chordas diapente symphonia disponatur ita: [Col. 0972D] [Figure: [Music] 3Kb]

Igitur cum ad rationem hujus descriptionis quinta regione aliud post aliud modulatur, senties per diapente symphoniam id ad se invicem ejusdem qualitatis genere consonare. Verum quod in illis quatuor sonitibus, quos singulos ab invicem naturalis ratio per quadrifariam tonorum, semitoniorumque positionem propria qualitate discrevit, hoc evenire nequeat, ut melos ullum ejusdem conditionis vel modi [Col. 0973A] manere possit, si ab aliis ad alios sonos transponatur, hoc et in superioribus aliquantulum tetigimus, et nunc iteratis exemplis plenius repetendum. Sternatur ut prius veluti disposita tetrachordorum series, et idem melos, quod nunc in diapente symphonia [Col. 0974A] designatum est, quaternis vel quinis colorum descriptionibus exprimatur, videbisque eamdem melodiae formam in transpositione sua manere non posse, sed per epogdoi vel semitonii distantiam modum unumquemque in alium transmutari ita: [Col. 0973] [Figure: [Music] 6Kb]

[Col. 0973B] Primam namque descriptionem, quae a sono [Figure: [Symbol] 1Kb] inchoat et finitur, primoque deputatur modo, si toto ductu vel spatio uno feceris altiorem, ut inter chordam paginula interjecta designat, mox in modum mutatur deuterum, qui a sono [Figure: [Symbol] 1Kb] incipit, ac desinit in eundem. Fac duobus acutiorem a sono / incipiens, et tritus modus erit; si tribus, modus nascetur quartus. Si adhuc uno altius spatio efferatur, erit quinta regione denuo primus; similiter et in caeteris a quinto prior ordo redit.



CAPUT XIII. De proprietate symphoniarum [(694) 1Kb] .

Monstratum est nunc, qualiter unusquisque sonus in tetrachordo propria sit conditione dispar ab altero, ex eorumque concordi diversitate diversae [Col. 0973C] prodeant modorum seu troporum species. Dictum quoque, quotis locis voces ab invicem distantes singulas consequenter symphonias reddant. Nunc id, quo proprie symphoniae dicuntur et sunt, id est, qualiter eaedem voces sese invicem canendo habeant, prosequamur. Haec namque est, quam Diaphoniam cantilenam, vel assuete, organum, vocamus. Dicta autem Diaphonia, quod non uniformi canore constet, sed concentu concorditer dissono. Quod licet omnium symphoniarum sit commune, in diatessaron tamen ac diapente hoc nomen obtinuit. [Col. 0974B] Ac inprimis per diatessaron organici meli ponatur exemplum, utpote si ad subjectam descriptionem duobus sonis interpositis, quarto loco, in unum canendo, vox voci respondeat ita: [Figure: [Music] 3Kb]

Sic enim duobus aut pluribus in unum canendo modesta duntaxat et concordi morositate, quod suum est hujus meli, videbis nasci suavem ex hac [Col. 0974C] sonorum commistione concentum.



CAPUT XIV. De acutiore diaphonia per diatessaron, ejusque descriptio.

Nec solum hac collatione vox simplex si simplici conferatur, sed et simplex organum respondeat duplae, aut dupla simplici, vel si ambas per diapason duplicaveris, senties hujusmodi proportionum voces suaviter ad invicem resonare, ad subjectam descriptionem.
[Col. 0973] [Figure: [Music] 8Kb]

[Col. 0975A] Ratio descriptionis ejusdem.

Sive namque simplici cantui duplex organum adjungas, quod potest significare primus versus ac tertius, qui ad secundum versum vicem tenent organi; sive ad duplicem cantum simplex organum referatur, quod versus secundus designat et quartus, organum in sui medio continentes, seu et organum gemines et cantum, sive etiam triplum utrumque facias, descripta ad invicem consonat ratione. Possunt enim et humanae voces, et in aliquibus instrumentis musicis non modo binae et binae, sed et ternae ac ternae hac sibi collatione misceri, dum utique uno impulsu, vel tribus in unum vocibus actitatis, totidem voces respondent organum. Ubi attendendum, ut vox media inter duas ne aequo spatio se ad [Col. 0975B] utrasque habeat, quippe cum in octavo numero unitatis medietas non sit; verum si ab inferiori latere ad cantum diatessaron spatio respondeatur, a superiore vero spatio diapente.

[Col. 0976A] Et ut hoc clarius insinuetur nescientibus sine fastidio scientium, si voce virili organizetur simul cum voce puerili, sunt hae duae voces sibi per diapason consonae: ad eam autem vocem, quam inter se mediam continent, ad quam scilicet utraeque organum respondent, acutior, quae est puerilis, quinto extat loco superior, ea quae virilis, quarto loco gravior. Sic enim cognato nexu sese mutuo symphoniae ligant: ut quicumque sonus ex hac parte quartana collatione sese habet ad alium, ex illa parte per diapason quinta regione ad eumdem respiciat.



CAPUT XV. Diaphoniae acutioris descriptio per Diapente.

Rursus ubi per diapente diaphonia tribus seu [Col. 0976B] quatuor vocibus modulatur, vox quae ab inferiori latere quinto loco est, hanc a superiore latere per diaplasion necesse est quarto loco ad mediam respondere hoc modo: [Col. 0975] [Figure: [Music] 9Kb]


[Col. 0975C] Ratio descriptionis ejusdem.

Quadripartita hujus descriptionis series eodem digesta ordine, quo superior, in primo quoque ac tertio versu organum respondet ad medium in secundo et quarto: tertius, qui est in medio, sese cum simplici organo diapason miscet consonantiae, vel certe geminum portendit organum cum cantu duplici. Ubi etiam aspicis ab inferiore parte tertium versum quinta regione conferri ad secundum, ac rursus tertium quarto, primumque secundo quartana consonare distantia. Hisque rationibus hae duae symphoniae varias miscent dulcesque cantilenas.



CAPUT XVI. Quid de his Ptolomaeum sensisse Boetius narret: de consonantia nempe diapason et diatessaron.
[Col. 0975D]

Hic advertere possumus veriorem videri Ptolomaei [Col. 0976C] assertionem, qua eum Boetius contra Pithagoricos sensisse memorat, qui dicunt diapason ac diatessaron non esse consonantias. Certe utramvis harum descriptionem duplo et cantu et organo cecineris, ita duplae voci dupla vox sociatur, tanquam si simplex addatur simplici. Nec non si canentes in unum, secundum et quartum prioris descriptionis versum jungamus et quintum, quarto duntaxat loco ad gravem partem, et sic rite ad diapason simpliciter consonat diatessaron. Canamus ad sequentem descriptionem, quartum et secundum, adjungentes et primum, et similiter cum diapason eadem consonantia concordat. Prosequitur id ipsum ex Ptolomaei sententia praefatus Doctor magnificus in quinto musicae rationis volumine hoc modo, acutos [Col. 0976D] quidem sonos in citeriore parte ponens, ulteriore graves, hoc modo: [Col. 0977A] [Figure: [Table] 6Kb]

Quoniam, inquit, diapason consonantia talem vocis efficit conjunctionem, ut unus atque idem nervus esse videatur, idque Pythagorici quoque [Col. 0977B] consentiunt. Quocirca si qua ei consonantia fuerit addita, integra inviolataque servatur. Ita enim Diapason consonantiae additur diatessaron, tamquam uni nervo. Sit igitur Diapason consonantia, quae contineatur inter hypate meson, et nete diezeugmenon. Utraque haec ita sibi consentit atque conjungitur sono, ut una vox quasi unius nervi, non quasi duorum mixta, pellat auditum. Quamcunque igitur huic Diapason consonantiae consonantiam junxerimus, servatur integra, quia ita jungitur tamquam uni voculae ac nervo. Si igitur Hypate meson et Nete diezeugmenon, duae in acutum diatessaron fuerint junctae, sic jungitur Nete quod est diezeugmenon, ea quae est Nete hyperbolaeon; Hypate autem meson, ea quae est mese: utraque ad utramque [Col. 0977C] consonabunt, et mese ad neten diezeugmenon, et eadem mese ad hypate meson; item nete hyperbolaeon ad neten diezeugmenon, et ad hypate meson. Item si ad graviorem partem utrisque diatessaron consonantiae relaxentur, erit ad mesen, quod est hypaton, diatessaron retinens consonantiam hypate hypaton, ad neten autem diezeugmenon paramese: consonabitque et hypate hypaton et hypate meson ad nete diezeugmenon. Ad paramesen autem nete diezeugmenon, et hypate meson, sed eo modo, ut gravior, quae est ad sibi quidem proximam. diatessaron retineat consonantiam: ad [Col. 0978A] ulteriorem vero diatessaron ac diapason, ut hypate hypaton ad hypate meson diatessaron, ad neten diezeugmenon diatessaron ac diapason. Item nete hyperbolaeon, quae est acutior ad sibi proximam neten diezeugmenon, diatessaron consonantiam. Ad hypate meson diatessaron ac diapason, et caetera. Haec quidem Boetius.



CAPUT XVII. De ordine consonantiarum, consonantia et inconsonantia.

Praeterea de diapason vel disdiapason non est opus amplius descriptione, quae ita naturaliter omni aetati in canendo occurrunt, ut arte tradi non egeant, constatque satis dictum in symphonia disdiapason, [Col. 0978B] mediam ad utrasque octava regione conferri, extremas sibi loco quinto decimo respondere. Dicendum tamen, quae sit mensura in singulis symphoniis propria. Constat namque diatessaron symphonia ex duobus tonis ac semitonio, ex quibus duabus constat symphonia diapason. Igitur absolutissime in diapason symphonia majore prae caeteris perfectione diversae ad invicem voces resonant.

Secunda ab hac est symphonia diapente. At in diatessaron, quoniam non per omnem sonorum seriem quartis locis suaviter sibi phthongi concordant, ideo nec absolute ut in caeteris symphoniaca editur cantilena. Ergo in hoc genere cantionis sua quadam lege vocibus voces divinitus accommodantur; per omnem enim sonorum seriem tritus subquartus [(695) 1Kb] , [Col. 0978C] deutero solus a symphonia deficit, et inconsonus ei efficitur, eo quod solus diatessaron symphoniae mensuram excedens, tribus integris tonis a praefato sono elongatur, cui extat subsquartus. Quapropter et vox, quae organalis dicitur, vocem alteram, quae vocatur principalis, eo modo comitari solet, ut in quolibet tetrachordo, in qualibet particula, nec infra tetrardum sonum descendat positione, nec inchoatione levetur, obstante triti soni inconsonantia, qui tetrardo est subsecundus. Quae ut lucidiora fiant, exempli descriptione statuantur, prout possit fieri sub aspectum.
[Col. 0977] [Figure: [Music] 4Kb]

[Col. 0977D] Ad hanc descriptionem canendo facile sentitur, quomodo in descriptis duobus membris, sicut subtus [Figure: [Symbol] 1Kb] retrardum sonum, organalis vox responsum incipere non potest, ita subtus eumdem non valet positione progredi, et ob hoc in finalitate positionum a voce principali occupetur, ut ambae in [Col. 0978D] unum conveniant, quod modo altiora, modo summissiora loca organum petat.



CAPUT XVIII. Quomodo altiora, modo submissiora loca organum petat.

Ergo quoniam praedicti limitis [Figure: [Symbol] 1Kb] oppositione brevi [Col. 0979A] diastemate coarctatur, et nisi in tribus vel quatuor sonis organalis vox spatium habet; idcirco secundum particularum positionem et loca mutat, vagantibus enim particulis, dum modo cantilena in sursum prodeat, modo in ima deponatur, et nunc quaelibet particula positionem habeat circa superiores sonos, nunc circa terminales, aliquando circa graves, [Col. 0980A] semper vox organalis positionum finalitatem eo jure subsequitur, ut subtus tetrardum sonum, in quem vel finalitas particulae devenerit, vel qui proximus ipsi finalitati suberit, nec ordiri levationem valeat, nec rite finalitatem deponere ceptum carmen exempli gratia: [Col. 0979] [Figure: [Music] 7Kb]

[Col. 0979B] Quemadmodum in binis prioribus membris Rex coeli. Domine maris undisoni, et Tytanis nitidi, primae tres syllabae, quae sonant tetrardum [Figure: [Symbol] 1Kb] , archoum [Figure: [Symbol] 1Kb] , deuterum [Figure: [Symbol] 1Kb] responsum organale sub retrardo non habent, videlicet propter deuteri soni inconsonantiam ad sonum tritum, qui tetrardo est subsecundus; sic et in sequentibus his commatibus: Te humiles famuli, et se jubeas flagitant, dum excelsioris exstent levationis ac positionis, celsiori quoque loco, eadem lege et organum coarctatur. Similiter enim in tribus principalibus sonis tetrardo [Figure: [Symbol] 1Kb] , archoo [Figure: [Symbol] 1Kb] deutero [Figure: [Symbol] 1Kb] vox organalis rite sub tetrardo respondere nequit, sed moram in eodem agit, dum in subsecundo ejus ratum responsum non invenit.

[Col. 0979C] Et ut ad liquidum dignosci valeat, quantum in diatessaron symphonia praefatorum duorum sonorum inconsonantia dominetur, statuamus aliquid quadrifaria transpositione canere, ut appareat, quomodo in diversis transpositionibus diverso quidem modo, sed non diversa lege vox vocem comitetur. Sit ergo haec prima descriptio, quae et supra digesta est, a sono [Figure: [Symbol] 1Kb] incipiens, et in eumdem finiens, ubi simul cum voce principali organalis vox consequatur.
[Col. 0979D] [Figure: [Music] 3Kb]

Sic canendo senties, quomodo non obstante deuteri [Col. 0980B] [Figure: [Symbol] 1Kb] tritique / soni absonia, consonanter regione subquarta imponatur vocis organalis levatio, sed rursus eadem absonia impediente tetrardum sonum non transit positio. Sumamus et secundam transpositionem, quae a sono [Figure: [Symbol] 1Kb] incipit, et in eumdem finit.
[Figure: [Music] 3Kb]

Sic canendo senties, quomodo et in levatione et positione sono [Figure: [Symbol] 1Kb] deutero responsum organale deficiat, [Col. 0980C] ideoque ultra [Figure: [Symbol] 1Kb] tetrardum non descendat.

Sumamus et tertiam transpositionem, quae a sono / trito incipit et finitur: [Figure: [Music] 2Kb]

Haec transpositio, dum potissimum sono vadat [Figure: [Symbol] 1Kb] deutero, responsum organale apte non recipit. Sumamus et quartam transpositionem, quae a sono [Figure: [Symbol] 1Kb] tetrardo inchoat, et in eumdem finitur.
[Col. 0980D] [Figure: [Music] 2Kb]

Sic canendo senties, quomodo a [Figure: [Symbol] 1Kb] tetrardo sono [Col. 0981A] vox organalis incipiat, et in eo finiatur, nec infra ipsum possit progredi, trito / videlicet obstante sono, qui, ut jam saepe dictum est, ad deuterum exstat inconsonus.

Superficies quaedam artis musicae pro ornatu ecclesiasticorum carminum utcunque in his designata sit. Quae certe non minus venerabilem sui speculationem et interius gerit. Cur namque aliqua tam dulci ad invicem commistione consentiant, alii vero soni sibi misceri nolentes insuaviter discrepent, profundioris divinaeque est rationis, et in aliquibus inter abditissima naturae latentis. Constant plurima super hac ratione scripta veterum, in quorum labores et in hac parte nos Dominus intrare concessit, ubi probatissimis argumentis astruitur, quod ejusdem moderationis [Col. 0981B] ratio, quae concinentias temperat vocum, mortalium naturas modificet, quodque iisdem numerorum partibus, quibus sibi collati inaequales soni concordant, et vitae cum corporibus et compugnantiae elementorum, totusque mundus concordia aeterna coierit.



CAPUT XIX. Quod in aliquibus rationis hujus profunditas minus sit penetrabilis.

Fictum est ab antiquis, Aristeum Eurydicem nympham Orphei conjugem adamasse, quemque dum illa se sequentem fugeret a serpente exstincta sit. Orpheum, cujus nomen Oreophone, id est, optima vox, sonat, in cantore perito seu dulcisono cantu intelligimus, cujus Eurydicen, id est, profundam dijudicationem, [Col. 0981C] si quis vir bonus, quod Aristeus interpretatur, amando sequitur, ne penitus teneri possit, quasi per serpentem divina intercipitur prudentia. Sed dum rursus per Orpheum, id est, per optimum cantilenae sonum, a secretis suis ac si ab inferis evocatur, imaginarie perducitur usque in auras hujus vitae, dumque videri videtur, amittitur. Scilicet quia inter caetera, quae adhuc ex parte et in aenigmate cernimus, haec etiam disciplina haud ad plenum habet rationem in hac vita penetrabilem. Si quidem dijudicare [Col. 0982A] possumus, sitne rata factura meli, dignoscere qualitates sonorum atque modorum, et reliqua hujus artis. Item possumus musicorum sonorum spatia vel vocum symphonias ad numerorum rationem adducere, consonantiae atque discrepantiae quasdam rationes reddere. Quomodo vero tantam cum animis nostris musica commutationem et societatem habeat, etsi scimus, quadam nos similitudine cum illa compactos, edicere ad liquidum non valemus, nec solum dijudicare melos possumus ex propria naturalitate sonorum, sed etiam rerum. Nam affectus rerum, quae canuntur, oportet ut imitetur cantionis affectus, ut in tranquillis rebus tranquillae sint neumae, laetisonae in jucundis, moerentes in tristibus, quae dure sunt dicta vel facta, duris neumis exprimi, subitis, clamosis, [Col. 0982B] incitatis, et ad caeteras qualitates eventuum et affectuum deformatis. Item ut in unum terminentur particulae neumarum atque verborum. In talibus cum judicatio nostra esse possit, plura sunt tamen, quae nos sub causis occultioribus lateant.

Sunt interdum res, quae et hoc tono, et illo tono aeque congruenter recipiuntur, ut cantari possint: sunt interdum res, quae minime suum sensum aeque huic et illi tono attribuant, ita ut si transponantur aut priorem dulcedinem non servent, aut ad sensum indecentes fiant. Dicuntur ferae et aves modis quibusdam delectari magis quam aliis; sed quare aut quomodo haec aliave sint, non facile investigatur. Igitur quae in hac arte Deo donante sapimus, utamur eis tantum in Dei laudibus, et ea, quae laboriosa veterum [Col. 0982C] indagatione nobis inventa sunt, assumamus in jubilando, celebrando, canendo, quae in prioribus generationibus non sunt agnita filiis hominum, sed nunc revelata sunt sanctis ejus.

Pandit multa musicae artis miracula praestantissimus auctor Boetius, magisterio numerorum enucleatim cuncta comprobans. Cujus, si Deus annuerit, sequens opusculum aliquod continebit excerptum. Hujusce oratiunculae ponamus hic finem.




[Col. 0981]
INCIPIUNT SCHOLIA ENCHIRIADIS
[Col. 0981]


DE ARTE MUSICA.

[Col. 0981D] Discipulus. Musica quid est?

Magister. Bene modulandi scientia.

M. Melos suavi sono moderari. Sed haec quantum

D. Bene modulari quid est?

ad artem. Caeterum non bene modulari video, si quis in vanis suavitate artis abutitur; quemadmodum nec ipse, qui, ubi oportet, arte uti non novit: quamvis quilibet devoto tantum corde Domino dulce canit.

D. Ita puto.

[Col. 0982D] M. Recte putas, non nisi bono usu dulcia mela bene fieri: nec rursum sacris melis bene uti, si sine disciplina injucundius proferantur. Quocirca cum ecclesiasticis canticis haec disciplina vel maxime necessaria sit, ne incuria vel imperitia deturpentur, videamus, quibus rebus opus sit ad bene modulandi facultatem.

D. Video plura esse, quae cantorem observare oporteat; quae si non noverit, peritus esse non poerit. [Col. 0983A] Sed tuum est, haec certius exponere.

M. Alia sunt, quae sibi sonorum proprietas postulat; alia, quae numerositatis poscit ratio: alia, quibus extrinsecus occurrentibus disciplina canendi sese apte conformat.

D. Hi soni qui sunt?

M. Sonos hic phthongos dicimus, id est, voculas in canore concordes, quae sunt harmoniae elementa. Etenim sicut loquela litteris, ita constat phthongis harmonia.

D. Quae sunt, quae sibi sonorum proprietas poscit!

M. Ne quid in eis vitiata naturali qualitate absonum fiat.

D. Quomodo fit haec absonia in phthongis?

M. Si aut ignavius pronuntientur, aut acutius, [Col. 0983B] quam oportet. Primo namque hoc vitio in humanis vocibus et sonorum qualitas, et tota laeditur cantilena. Quod fit, ubi, quod canitur, aut segni remissione gravescit, aut non rite in sursum cogitur. Quod vitium in quibuslibet musicis instrumentis nequit fieri; eo quod, disposito semel phthongorum ordine, vox sua sonis singulis manet. Alia fit dissonantia, quando sonus a sono falso metitur, id est, alius pro alio. Tertia dissonantia fit, quando sonus non respondet sono, quoto loco oportet. Et haec duo vitia ex eadem quidem causa nascuntur; sed in hoc differunt, quod illud in eadem fit neuma, hoc vero in praecinendo et respondendo.

D. Haec duo vitia quomodo eveniant, expone.

M. Quatuor sonitibus competenter sibi diversis [Col. 0983C] dum constet harmonia, quisque in suo tantum ordine propriam retinet qualitatem, nec in sua sede alteri dat locum: quorum seriem puto jam notam tenes.

D. Tuae potius insinuationi omnia committo: eos sonos te canente audiam.

M. Ecce canam: [Figure: 3Kb]

Sic se in iusum habent.

[Col. 0983D] Sic se in sursum habent.

Indita sunt eis antiquitus nomina, Primo, id est, gravissimo, Protos vel archoos: Secundo Deuteros, qui tono distat a Proto: Tertio Tritos, qui semitonio distat a Deutero: Quarto Tetrardos, qui rursus a Trito tono distinguitur. Signis quoque hujusmodi notantur, Primo est nota F dasian, inclinum S. ad caput, ita [Figure: [Symbol] 1Kb] . Secundo c. versum ad caput, ita [Figure: [Symbol] 1Kb] . Tertio iota simplex et inclinum, ita /. Quarto c. supinum ad caput, ita [Figure: [Symbol] 1Kb] .

D. Quomodo his quatuor tantum harmonia, ac non potius sonorum constat multitudine?

[Col. 0984A] M. Videlicet innumerabiles sunt cantilenarum soni. Sed quaternis et quaternis ejusdem conditionis in levando et deponendo sese consequentibus sonorum pluralitas accrescit; id quoque me canente proba: [Figure: [Symbols] 1Kb] .

Sic ergo in omni concordi sonorum serie per haec veluti tetrachorda et in sursum cantilena, et in iusum vadit, et quaternae socialiter sibi diversae voculae tamdiu competente sibi successione cohaerent, donec vel nimium attenuatae deficiant, vel gravatione conticescant. Praeterea soni singuli ex praedictis quatuor suis tetrachordis praesident suis item pentachordis. Tetrachordis scilicet, dum per unumquemque eorum quaterni in ordine deponuntur ita: [Col. 0984B] [Figure: 4Kb]

[Col. 0984C] Pentachordis autem: dum uno ad superiorem partem addito, idem fit primus, qui et extremus ita: [Col. 0984D] [Figure: 4Kb]

Quod itaque sono archoo [Figure: [Symbol] 1Kb] incipit ac finitur, Pentachordum primum vocamus, et constat duobus tonis, semitonio et tono. Quod sono [Figure: [Symbol] 1Kb] deutero, pentachordum secundum; et constat tribus tonis et semitonio. Quod sono / trito, pentachordum tertium; et constat semitonio atque tribus tonis. Quod sono tetrardo, pentachordum quartum; et constat tono ac semitonio, et duobus tonis.

D. Quid vero semitonium?

[Col. 0985A] M. Semitonia vel limmata dicimus non plena sonorum spatia: quae tamen suo loco posita et suam sonis proprietatem tribuunt, et in concordiae suavitate cantilenam continent; non suo autem loco posita, dissentire faciunt mela. Nam sciendum, in sonorum serie tunc naturalem ordinari qualitatem, dum naturali ad invicem spatio metiuntur. At si falso metiatur sonus a sono, in aliam mox qualitatem migrat, ceptumque transvertit ordinem. Et haec ex supradictis duobus vitiis prior dissonantia est.

D. Lucida, quaeso, exemplificatione aperias, qualiter hujusmodi absonia sese habeat?

M. Tentabo, prout possum, tu attentus adsis. Sonus deuterus [Figure: [Symbol] 1Kb] cum semper intervallo semitonii subjugatur trito /; tritus vero a superiore sui parte [Col. 0985B] [Figure: [Symbol] 1Kb] tetrardo, deuterus [Figure: [Symbol] 1Kb] vero ab inferiore parte sui habeat [Figure: [Symbol] 1Kb] (protum) ita: [Figure: [Symbols] 1Kb] notabis in quolibet tetrachordo hos duos phthongos [Figure: [Symbol] 1Kb] tetrardum et [Figure: [Symbol] 1Kb] protum. Si enim ascendendo in sursum proxime post [Figure: [Symbol] 1Kb] protum sonum metiatur tritus, veluti post [Figure: [Symbol] 1Kb] deuterum, haec una erit absonia. Item si descendendo in jusum proxime post [Figure: [Symbol] 1Kb] tetrardum sonum metiatur [Figure: [Symbol] 1Kb] deuterus, veluti post / tritum, haec altera erit absonia.

D. Qualiter?

M. Dic recensendo in sursum pentachordum a [Figure: [Symbol] 1Kb] tetrardo, ut eisdem descendas gradibus.
[Col. 0985C] [Figure: 2Kb]

D. Dixi.

M. Idem et ergo dicam: mox subjungens aliud, ubi aliquid a priori ordine transmutetur, videlicet loco tertio, quasi post deuterum, metiendo tritum, ita [Col. 0985D] [Figure: 4Kb] Num quidnam sentis, haec gemina pentachorda ad invicem non consentire?

[Col. 0986A] D. Sentio plane, et deprehendo, non redire pentachordum secundum ordinem, quo coeptum est.

M. Ita est: a tetrardo [Figure: [Symbol] 1Kb] enim incipiens, in [Figure: [Symbol] 1Kb] archoon devenit, quia in priori latere non pervenit ad mensuram deuteri [Figure: [Symbol] 1Kb] ; sed breviori intervallo sonus / tritus loco deuteri mensuratur, quod linea non paginula interjecta designat. Dic etiam pentachordum a [Figure: [Symbol] 1Kb] proto [Col. 0986B] [Figure: 2Kb]

D. Dixi.

M. Dicam et ego hoc idem; dehinc paululum ab hoc ordine declinans in sequenti latere [Figure: [Symbol] 1Kb] deuterum sonum [Figure: [Symbol] 1Kb] tetrardo quasi trito / subjungam ita: [Col. 0986C] [Figure: 4Kb]

Sensisti, et hic pentachordum ab ordine declinasse, nec reverti, ut cepit?

D. Sensi utique.

M. Vides ne [Figure: [Symbol] 1Kb] proto sono inchoatum [Figure: [Symbol] 1Kb] tetrardo finiri?

D. Prorsus video.

M. Attente etiam, quomodo, si utrumque latus per haec non plena intervalla laesero, rursus ad sonum, a quo coepit, redeat? Sit pentachordum tetrardi [Col. 0986D] [Figure: 4Kb]

Hoccine sensui tuo patuit?

D. Patet prorsus et describendo oculis, et sonando auribus, in neutro latere ordinem perstitisse.

M. Limmata ergo haec non plena spatia vocari solent, et per ea interdum idem modus a modo [Col. 0987A] transfertur, vel per eadem restituitur. Sicut in cantibus satis observari poterit.

D. Num pro vitiis ea reputabimus?

M. Vitia nimirum sunt. Sed sicut barbarismi et soloecismi metris plerumque figuraliter intermiscentur, ita limmata interdum de industria cantibus inseruntur. Sed adhuc alia videamus. Tertia enim fit absonia primae contraria: utpote si in priore latere a deutero [Figure: [Symbol] 1Kb] veluti a proto [Figure: [Symbol] 1Kb] alius metiatur deuter abusivo spatio, id est, justo longiore. Sit itaque rursus pentachordum tetrardi, cui haec vitii species subjungatur.
[Col. 0987B] [Figure: 4Kb]

D. Deprehendo et absoniam istam.

M. Vide et quartam absoniae formam in hoc genere, quae est contraria secundae, id est, si in sequenti latere / a trito quasi a tetrardo [Figure: [Symbol] 1Kb] tritus alius metiatur. Sit pentachordum a [Figure: [Symbol] 1Kb] proto: [Col. 0987C] [Figure: 4Kb]

D. Et id dinosco, quia pro eo, quod a / trito sono deuterus [Figure: [Symbol] 1Kb] metiretur, abusive tritus a / trito, quasi a [Figure: [Symbol] 1Kb] tetrardo longiori, quam oportuit, spatio metiatur.

M. Quod si etiam tale pentachordum subjungamus, [Col. 0987D] quod his vitiis utroque laedatur latere, hujus modi absonia erit. Sit pentachordum tetrardi: [Figure: 4Kb]

D. Absonum certe, nec suave quid resonas.

[Col. 0988A] M. Hoc ergo intellecto, qualiter sonus a sono falso metitur, videamus, quomodo et hoc eveniat ut si, quotis locis oportet, soni ad sonos non respondeant, concordantia ad invicem mela non resonent.

D. Et id utique posco.

M. Huc, inquam, ades, ac vide, quomodo in tetrachordis vel pentachordis quaternae varietatis ordo disponitur, ut quotus ab alio quolibet constet sonus, liquido contempleris. Nam sicut in coloribus, si sint quaterni et quaterni locati ex ordine, in lineaque dispositi, verbi gratia, rubeus, viridis, gilbus, niger, necesse est, ut quisque color tribus aliis interpositis per quintana loca reperiatur: ita et in sonis evenit, ut dum sese nova semper iteratione consequuntur, cuique in utramque partem quintis locis a suo compare [Col. 0988B] respondeatur.

D. Quomodo, inquis, compares, qui acumine et gravitate dispares sunt?

M. Acumine quidem sunt et gravitate differentes, quadam tamen sibi sunt naturali socialitate concordes, Deinde sonus quisque, quem in hoc aut illo latere secundum habet, in alio latere habet quartum: quem tertium in hoc latere, eumdem tertium in alio. Sed haec dixerim juxta quod in continuatione tetrachordorum quaternae varietatis ordo disponitur.

D. Ad dignoscendum autem, quis sonus ille vel ille sit, velim cognoscere in singulis suae proprietatem qualitatis.

[Col. 0988C] M. Jure id poscis. Etenim luculenta prius sonorum proprietatis qualitate, minus erratur in caeteris. Sed haec posse dignoscere, facile exercitatione obtinebitur. Ergo sume aliquid canere, quod in sonum, verbi gratia, [Figure: [Symbol] 1Kb] archum finiat. Aliud mox subjungendum, quod ab eodem sono incipiat, vel a suo compare superiore sive inferiore; sive inchoet a sono [Figure: [Symbol] 1Kb] tetrardo, aut a sono [Figure: [Symbol] 1Kb] deutero. Igitur nisi id, quod subjungendum est, et sono [Figure: [Symbol] 1Kb] archoo incipit, aut aequale ponas cum finali sono praecedentis meli, eodem dumtaxat archoo [Figure: [Symbol] 1Kb] aut quinto loco superius, seu quinto loco inferius. Id autem quod a sono [Figure: [Symbol] 1Kb] tetrardo inchoat, aut secundo loco inferius, aut tertio loco superius. Porro id quod a sono / trito inchoat, aut tertio loco inferius, aut tertio loco [Col. 0988D] superius. At vero illud quod a sono [Figure: [Symbol] 1Kb] deutero incipit, aut secundo superius, aut quarto loco inferius, ad subjectam sonorum descriptionem; minime id, quod subsequitur, concordare potest cum eo, quod praecedit.
[Figure: 1Kb]

Et in omnibus sonis idem evenit, ut scilicet in uno concordiae corpore convenire nequeat, quod subinfertur, quodque praecinitur, si supra vel infra mutuo copulentur, qua finem hujus et initium illius mensura propria metitur. Quapropter ubi oportet, ut haec concordia observetur, necesse est, finientes et incipientes soni naturali ad invicem ordine metiantur, ubi vero id negligitur, vel opus non est observari, in semetipsis quidem, quae canuntur. sonis [Col. 0989A] concordibus ire possunt: sibimet vero subjuncta concordabiliter ad invicem uniri non possunt, sed cantoris peritiae esse debet ad sciendum, ubi aliud post aliud concorditer subjungi conveniat, vel ubi necesse non sit. Et de hac quoque discrepantia satis dictum. Sciendum tamen, quod prima concordatio haec est, quae fit praefato modo ad meli ductum. Altera est concordatio paulo minor, dum vel elationis difficultatem mitigare volentes, vel submissiorem gravitatem erigere, aut in sursum aut in jusum quintana transpositione subjungimus. Est et tertia concordatio, quae fit octava regione sonorum, id est, dum in novam vocem vel acutiorem melos mutamus. Atque his collationibus cantionum quaedam unanimitas servari potest, aliter autem non potest, [Col. 0989B] nisi forte ex integro melum quodlibet in modum alium transponendo mutetur. Si melum quodlibet in eadem sonorum serie unius aut duorum seu trium sonorum spatio acutius aut gravius transposueris, simul etiam tropi modus in aliam speciem migrat.

D. Da exemplum hujus migrationis.

M. Quomodo si tetrachorda vel pentachorda quina in ordine cecinero hoc modo: [Col. 0989C] [Figure: [Figura] 4Kb]

Quemadmodum, inquam, ita canendo proti modi [Col. 0989D] pentachordum uno spatio acutius factum in deuteri pentachordum mutatur, a deutero in tritum transit, a trito in tetrardum, a tetrardo rursus redit in protum: ita quidquid uno vel duobus seu tribus tonis ex integro altius graviusque transposueris, simul in modum alium transmutabitur.

Exempli gratia, usitata neuma regularis ad primum tonum haec est: [Figure: 1Kb]

Ergo hujus neumae regularis si totam constitutionem uno spatio altiorem fecero, mox ex proto tono deuterus fiet. Similiter a deutero transposita, in tritum modum deveniet. Rursus a trito tono si uno levetur spatio, tetrardus succedit. Adhuc unius spatii acumen si acceperit, protus denuo nascitur. Quid si descriptiunculis quoque haec eadem exemplificarentur, [Col. 0990A] nonne apertiora quaeque fierent, veluti posita sub aspectum?

D. Ita nimirum est.

M. Quinas ergo descriptiunculas linealiter disponamus, quae gradatim sibi cohaerentes hujusmodi tonorum transpositiones exprimant hoc modo: [Col. 0990B] [Figure: 7Kb]

[Col. 0990D] Prima descriptiuncula proti modi [Figure: [Symbol] 1Kb] , secunda deuteri [Figure: [Symbol] 1Kb] , tertia triti / quarta retrardi [Figure: [Symbol] 1Kb] ; quinta rursus ejusdem quae prima. Atque ad hunc modum, ut dictum est, quodcumque melum transposueris, in aliam modi speciem mox vertetur. Et si major sit tropi mutatio, major quoque tropus erit, in quemcumque fuerit transmutatus.

Tropi autem vel modi sunt, quos abusive tonos dicunt. Quorum singulorum differentiam numerumque puto jam didiceris.

D. Atqui didici.

M. Dic mela quaelibet ad primum modum, ad secundum quoque et reliquos.

D. Ecce modus primus. Ecce secundus. En tertius. En etiam quartus.

M. Dic nunc, quomodo quadam diversitate ab [Col. 0991A] invicem differre auribus judicantur, quae sit causa diversitatis?

D. Diversi quidem ab invicem discernibili quadam suae proprietatis specie sentiuntur. Sed qua ex causa eveniat, miror.

M. Ut hoc aliquantulum patere incipiat, da tetrachordum, vel certe pentachordum primum.

D. [Figure: [Symbol] 1Kb] Ecce cecini.

[Figure: [Symbol] 1Kb] M. Huc adhibe proti, quos volueris, / modos, et videbis omnia, quae ad [Figure: [Symbol] 1Kb] protum modum canuntur, sono proto [Figure: [Symbol] 1Kb] finiri.

D. Sic equidem video.

M. Da nunc aliud pentachordum, quod sit uno spatio altius, incipiens a sono [Figure: [Symbol] 1Kb] deutero, et in eo [Col. 0991B] consistens.

D. Et hoc ita canitur:

M. Cane et mela modi deuteri, et confer [Figure: [Symbol] 1Kb] cum sono [Figure: [Symbol] 1Kb] deutero, si in ipso forte [Figure: [Symbol] 1Kb] finiantur. [Figure: [Symbol] 1Kb]

D. Faciunt utique. /

M. Da nunc tertium pentachordum, bino [Figure: [Symbol] 1Kb] altius spatio, quod scilicet a sono trito / incipiat, et in idipsum deponatur.

D. Et hoc hujusmodi est. /

M. Huc adhibe tritos modos, et trito sono [Figure: [Symbol] 1Kb] / terminari invenies. [Figure: [Symbol] 1Kb]

D. Ita certe. [Figure: [Symbol] 1Kb]

M. Da nunc altius spatiis tribus, id est / a sono [Figure: [Symbol] 1Kb] tetrardo pentachordum quartum.

[Col. 0991C] D. Id hoc modo fit: [Figure: [Symbol] 1Kb]

M. Vide nunc tetrardos modos, an eos sentias / in tetrardo sono [Figure: [Symbol] 1Kb] consistere. [Figure: [Symbol] 1Kb]

D. Sentio verissime. [Figure: [Symbol] 1Kb]

M. Da nunc pentachordum quintum, et [Figure: [Symbol] 1Kb] rursus novo tetrachordo idem sonorum ordo modorumque revertitur.

D. [Figure: [Symbol] 1Kb] Et hoc certe mirandum.

[Figure: [Symbol] 1Kb] M. Virtus ergo sonorum quaeque mela [Figure: [Symbol] 1Kb] modificat. Quapropter nota nunc tibi in [Figure: [Symbol] 1Kb] quatuor illis phthongis vim varietatis [Figure: [Symbol] 1Kb] mirabilem et suam cuique faciem, qua singuli ad invicem diversitate differant, et secundum se modorum faciant differentias.

D. Haec quidem utcumque videre me videor. Miror [Col. 0991D] autem, cum octo computari soleant, tu his sonis non magis quam quatuor procreari dixeris.

M. Octo constat modos nos solere computare, ita tamen, ut bini modi, id est, major cum minore a singulis in tetrachordo sonitibus moderentur, et ob hoc uni deputentur modo, qui eodem reguntur sono, scilicet [Figure: [Symbol] 1Kb] archoo vel proto, autentus protus et plagis:[Figure: [Symbol] 1Kb] deutero deuterus autentus et plagis: / trito autentus tritus et plagis: [Figure: [Symbol] 1Kb] tetrardo tetrardus autentus et plagis. Sane autentum dicimus auctoralem, [Col. 0992A] plagin subjugalem seu lateralem. Sic igitur singuli et suae proprietatis qualitate sunt dinoscibiles, et suis quique tetrachordis et pentachordis praesident, et, ut dictum est, tonos modosve discernunt.

D. Ergone solius soni finalis virtus quemlibet modum efficit, ut ob id tropus vel modus illius aut illius soni dicendus sit, quod in eo finis meli constiterit?

M. Praecipue quidem videtur vis cujuslibet tropi ob id in quolibet finali sono consistere, quod in eo tropus finiendo constiterit; additur hoc tamen, quod sonus idem finalis et sociales sui frequentiores in commatum vel colorum fine versantur. Sociales autem suos quisque sonus non solum quintis habet regionibus, sed et quartis locis alios sibi quaerit [Col. 0992B] compares, qui tertiae symphoniae locus est. Itaque in particulis, quae membra sunt cantionis, pene semper cola vel commata has in levando aut in deponendo sonorum socialitates petunt, et in eas vel arsis quaerit attingere, vel thesis. Exemplorum satis legitima mela adferunt, quae ne longius quaeramus, aspice quam in manibus tenemus neumam regularem, vel particulam, quam duo commata perficiunt.
[Figure: 1Kb]

Ac vide, quomodo in quartos sonos utriusque commatis positio vergat, et particula a quo sono initium levat, in eumdem in fine deponat. Cola autem dicimus majores particulas, duo seu tria vel [Col. 0992C] plura commata continentes, quae etiam opportunas quasdam sui distinctiones praebent. Porro commata, sibi in levationibus ac positionibus cohaerentia, colon peragunt; tamen est interdum, ubi indifferenter colon sive comma dici potest.

D. Quid inter se majores minoresve toni differunt, eodem quidem sono finiti, eodem gubernati?

M. Quae super his dicenda sunt, commodius dicemus, si prius proprias sonorum notulas describamus. Decem et octo namque sonis notas ponimus, id est, tetrachordis quatuor, et dimidio tetrachordo. Primum quidem, quod est humilius, grave tetrachordum nuncupamus, secundum finale, tertium superius, quartum excellens. Sane illas voculas, [Col. 0992D] quas finales vocamus, eis notulis designamus, quas supra descripsimus, ita [Figure: [Symbols] 1Kb] ; graves autem eisdem fere, sed retro spectantibus figuris, ita [Figure: [Symbols] 2Kb] ; Superiores gyratis in jusum finalibus, ita [Figure: [Symbols] 2Kb] ; Excellentes gyratis in jusum gravibus, ita [Figure: [Symbols] 2Kb] . Tritus sonus excipitur, qui in gravibus habet N inclinum N; in superioribus N versum et inclinum [Figure: [Symbol] 1Kb] ; in excellentibus iota transfixum X. Residuas binas voces jacentibus notis exprimimus [Figure: [Symbols] 1Kb] qui in ordine disponantur ita: [Col. 0991] [Figure: 1Kb]

[Col. 0991D] D. Unde possum dinoscere, qui sint finales, qui superiores, vel illius aut illius ordinis?

M. Omne musicum ad aliquid esse constat: nam [Col. 0992D] nec sonus musicus esse potest sine adjunctione alterius soni, ad quem naturali spatio musicum sonat. Sicut ergo ad aliquid per se non intelligitur, ita [Col. 0993A] cum aliquot soni absolute numerantur, nec superiores jure possunt, nec finales dici, seu alterius cujusque ordinis. Sed cum necesse sit, ut, quidquid rite canitur, altius graviusque in uno ipsorum quatuor finiatur, in quolibet eorum finiendum est, ipse cum caeteris sui tetrachordi sonitibus finalis obtinet nomen. Et hinc alia tetrachorda sumunt ordinem. Ab eodem etiam sono, ut sit major tonus aut minor, mensuram accipit. Cum enim inferiorem quemque tonum non quinto loco valeamus altiorem ponere, et superiorem quinto loco graviorem, ut supra monstratum est, profecto non secundum id superior dicitur aut inferior, quod altius aut inferius alter canatur ab altero; sed secundum id, quo sese utrique toni ad sonum finalem habent; habent autem hoc [Col. 0993B] modo. A finali sono aequalis potestas est minori tono in superiora atque inferiora, id est, in utroque latere pertingendi usque ad sonos quintos. Non quod semper id eveniat, sed quod haec spatii ejus sit potestas. Jam vero si ad superiorem partem quintum sonum systemate transierit, majori tono deputari solet. Major autem systematis duplum habet spatium in superioribus, id est usque in nonum sonum.

D. Systema quid est?

M. In colis vel commatibus diastemata dicimus, systemata in particulis perfectioribus, seu tota periodo. Nam diastema est spatium quodlibet sonorum, quo particula complectitur, id est quo acuta et gravior vox includitur: systema totius spatium meli. Item systemata sunt species tetrachordorum, [Col. 0993C] pentachordorum, octochordorum, quae modis singulis suas dant species [(696) 1Kb] .

D. Quare unum tetrachordum sub finalibus sonis constituitur, super finales duo?

M. Quia sive altiore sive submissiore voce canatur quodlibet simplex ac legitimum melos, nonnisi ad quintum sonum a finali suo deponitur, nec nisi in nonum usque ascendit.

Et hactenus de discrepantiarum generibus devitandis superius dicta terminata sunt: nunc deinde quae pro exornatione melodiae donante Deo dicenda sunt, prosequemur. Ac inprimis videndum, ut numerose quodlibet melum promatur.

D. Quid est numerose canere?

M. Ut attendatur, ubi productioribus, ubi brevioribus [Col. 0993D] morulis utendum sit. Quatenus uti quae syllabae breves, quae sunt longae, attenditur; ita qui soni producti quique correpti esse debeant, ut ea, quae diu, ad ea, quae non diu, legitime concurrant; et veluti metricis pedibus cantilena plaudatur. Age canamus exercitii usu; plaudam pedes ego in praecinendo, tu sequendo imitabere.
[1Kb] [Figure: 2Kb]

Ego sum via veritas et vita Alleluia Alleluia.

[Col. 0994A] Solae in tribus membris ultimae longae, reliquae breves sunt. Sic itaque numerose est canere, longis brevibusque sonis ratas morulas metiri, nec per loca protrahere vel contrahere magis quam oportet, sed infra scandendi legem vocem continere, ut possit melum ea finiri mora, qua cepit. Verum si aliquotiens causa variationis mutare moram velle, id est, circa initium aut finem protensiorem vel incitatiorem cursum facere, duplo id feceris, id est, ut productam moram in duplo correptiore seu correptam immutes, duplo longiore.

D. Puto, tentare horum quaeque expedit, et in usum vertere.

M. Recte putas: ob hoc sumamus melum quod vis canere, nunc correptius, nunc productius; ita ut morulae, [Col. 0994B] quae nunc sunt productae correptis suis, nunc item fiant pro correptis ad eas, quae fuerint productiores se. Canamus modo: prima fit mora correptior, subjungatur producta, tunc correpta iterum.
[1Kb] [Figure: [Symbols] 2Kb]

Ego sum via veritas et vita Alleluia Alleluia [(697) 1Kb] .

Haec igitur numerositatis ratio doctam semper cantionem decet, et hac maxima sui dignitate ornatur, sive tractim sive cursim canatur, sive ab uno seu a pluribus. Fit quoque, ut dum numerose canendo alius alio nec plus nec minus protrahit aut contrahit, quasi ex uno ore vox multitudinis audiatur. Item in [Col. 0994C] alternando seu respondendo per eamdem numerositatem non minus morae concordia servanda est, quam sonorum.

D. Quomodo per moras oportet, ut cantiones concordent?

M. Concordabilis cantionum copulatio, qualiter per propriam quorumque sonorum sedem eveniat, supra monstratum est; morarum vero concordia fit, si id, quod subjungendum est, aut aequali mora respondeat, seu pro competenti causa duplo longiore mora, aut duplo breviore.

D. Constat peritae cantioni accidere omnia, quae praedicta sunt. Prosequere, si qua adhuc bonae modulationi necessaria sunt.

[Col. 0994D] M. Observandam quoque dico distinctionum rationem, id est, ut scias, quid cohaerere conveniat, quid disjungi. Videndum etiam, quae mora illi aut illi melo conveniat. Nam hoc quidem melum celerius cantari convenit, illud vero morosius pronuntiatum fit suavius. Quod mox dinosci valet ex ipsa factura meli, utrum sit levibus gravibusve neumis composita. Ergo moram, quae cuique melo conveniat, aptam exhibebis duntaxat secundum temporis ac loci et causae cujuslibet extrinsecus occurrentis rationem: ipsam etiam altitudinem ad congruentiam morae cum apertis [Col. 0995A] et suavibus neumis. Atque hujusmodi observationibus honestam beneque moratam musicam moderabis. [Col. 0996A] Praeterea congrua symphoniarum commistio maximam suavitatem cantilenis adjiciet.


[Col. 0995] Finit pars prima.



INCIPIT SECUNDA PARS DE SYMPHONIIS.
[Col. 0995]

[Col. 0995A] D. Symphonia quid est?

M. Dulcis quarumdam vocum commixtio; quarum tres sunt simplices, Diapason, et Diapente, ac Diatessaron. Tres sunt compositae Disdiapason, Diapason et Diapente, Diapason ac Diatessaron.

[Col. 0995B] D. Quae est Diapason symphonia?

M. Quae sex sonis interpositis per octavo loca canitur.

D. Quae est Diapente, quaeque Diatessaron?

M. Diapente per quinta loca fit, Diatessaron per quarta, sicut in pentachordis et tetrachordis extrema sibi conveniunt.

D. Unde dicitur Diapason?

M. Diapason Graece, Latine interpretatur ex omnibus, eo quod octo solas chordas antiqua cithara continebat.

D. Quare Diapente vel Diatessaron vocatur?

M. Diapente dicitur ex quinque, eo quod quinas voces continet. Diatessaron interpretatur ex quatuor, quia quaternas complectitur voces.

[Col. 0996A] D. Quomodo canitur diapason?

M. Ubi talis vel in jusum vel in sursum vox a voce transmutatur, ut altior graviorque non tam consonae quam aequisonae sint, hoc adsensu concordantes, Diapason concinunt. Tanquam si ab H deponatur in A, [Col. 0996B] vel ab H levetur in P, ad subjectam descriptionem: [Figure: 2Kb]

Sive enim alia post aliam per octava loca sumatur, sive in unum binis aequisonis vocibus canatur, fit hac ratione cantio Diapason simplicis. At vero tres in unum trinis descriptis canamus vocibus, et fit hoc modo cantio Diapason duplicis. Si quoque dempta voce media per quindecima loca canatur, nihilominus Disdiapason erit. Canamus omnia ad supra scriptum modum:

De Diapason ac Disdiapason.
[Col. 0995] [Figure: [Table] 8Kb]

[Col. 0995B] Haec igitur symphonia, quia facilior et apertior est, maxima et prima appellatur.


DE DIAPENTE.

Sequitur symphonia Diapente. Ea autem est, ubi [Col. 0996B] per quintanas regiones vel alia post aliam sumitur, vel in unum ambae ducuntur ad infrascriptum modum.
[Col. 0995] [Figure: [Table] 5Kb]

[Col. 0997A] Hoc ergo modo est simpliciter Diapente pangere. Prima vero compositio fit Diapente, si vox organalis ita per Diapason geminetur, ut sit media Principalis, veluti quinta inter primam et octavam. Principalem [Col. 0998A] enim vocem absolutam cantionem dico, organalem vero, quae huic subjungitur, symphoniae ratione. Canamus ad infrascriptum modum: [Col. 0997] [Figure: [Table] 7Kb]

[Col. 0097A] Altera ejus est compositio, si vox, quam principalem diximus, ita per Diapason geminetur, ut sit [Col. 0998A] media organalis veluti octava inter quartam ac undecimam. Canamus ad infra scriptum modum: [Col. 0997] [Figure: [Table] 8Kb]

[Col. 0997A] Tertia est Diapente compositio, si vox organalis ad inferiora per Diapason geminetur, ut sit celsissima principalis, veluti duodecima adversus octavam et primam. Haec quoque consonantia et per duodecima loca, dempta voce media, concordat. Item quarta est Diapente compositio, si vox principalis ad superiora per Diapason geminetur, ut sit gravissima organalis [Col. 0998A] veluti I contra quintam et duodecimam. Haec similiter et media voce dempta concordiam habet.

Item quinta est Diapente compositio, si ambabus vocibus per Diapason geminatis quaterna vocum diversitate canatur, ut videlicet ad quintam et duodecimam organum prima et octava respondeant. Canantur omnia ad infrascriptum modum.
[Col. 0997] [Figure: [Table] 10Kb]

[Col. 0999A] Sexta est Diapente compositio, si sit vox celsissima organalis, veluti quindecima ad duodecimam atque [Col. 1000A] quintam, ad infra scriptum modum.
[Col. 0999] [Figure: [Table] 8Kb]

[Col. 0999B] Potest etiam vel altera vel utraque voce per Disdiapason triplicata, multiplici specie eadem symphonia variari.

De Diatessaron symphonia.

Sequitur Diatessaron symphonia. Ea est, ubi quaternis locis in unum pangitur. Sed sciendum, quia [Col. 1000B] non ita simpliciter, ut in caeteris, quae majores sunt; sed et alia quadam naturali lege organum exinde derivatur, unde et post dicetur. Verumtamen modesta morositate edita, quod suum est maxime proprium, et concordi diligentia procurata, honestissima erit cantionis suavitas.
[Col. 0999] [Figure: [Table] 4Kb]

[Col. 0999C] Componitur quoque Diatessaron symphonia eisdem modis, quibus et Diapente. Prima enim ejus compositio est, si vox organalis ita per Diapason geminetur, [Col. 1000C] ut sit media principalis, veluti quarta, inter primam et octavam, ad infra scriptum modum.
[Col. 0999] [Figure: [Table] 7Kb]

[Col. 0999D] Altera est ejus compositio, si e contrario vox prinpalis ita per Diapason geminetur, ut sit media organalis, [Col. 1000D] veluti octava inter quartam et undecimam.
[Col. 0999] [Figure: [Table] 7Kb]

[Col. 1001A] Tertia est Diatessaron compositio, si vox organalis ad inferiora per Diapason geminetur, ut sit celsissima principalis, veluti undecima adversus octavam et primam.

Item quarta est Diatessaron compositio, si vox principalis ad superiora per Diapason geminetur, ut [Col. 1002A] sit gravissima organalis, veluti prima contra quartam et undecimam. Item quinta est Diatessaron compositio, si ambae voces, et principalis videlicet atque organalis, per Diapason geminentur, ut ad quartam et undecimam organum prima et octava respondeat.
[Col. 1001] [Figure: [Table] 7Kb]

[Col. 1001B] Sexta est Diatessaron compositio, si sit vox celsissima organalis, velut decima quinta ad undecimam [Col. 1002B] atque quartam. Canatur ad infra scriptum modum.
[Col. 1001] [Figure: [Table] 6Kb]

[Col. 1001C] Et notandum, quod sive principali sive organali sive utraque voce per Diapason geminata, semper altioris vocis locum vox puerilis supplere potest.

D. Quid differt rogo inter primam Diapente compositionem, et Diatessaron secundam, cum hic et ibi aequali interstitio extremae voces a medio disjungantur? Similiter quid inter compositionem Diapente secundam, et Diatessaron primam?

M. Si quaeris, cur in prima Diapente compositione sit potius vox media principalis, quam organalis, in secunda vero Diatessaron compositione sit potius vox media organalis quam principalis, cum hic et ibi iisdem intervallis vox media sese habeat ad extremas: et rursus in secundo Diapente composito quare dicatur vox media organalis, in primo [Col. 1001D] autem Diatessaron composito vox media principalis; scias, hanc quidem esse rationem, quod in [Col. 1002C] Diatessaron symphonia non ita simpliciter et absolute, sicut in Diapente vocem principalem organalis vox comitatur, verum sua quadam naturali lege certis locis subsistit, nec ulterius valet consonanter procedere, sicut et descriptionibus supradictis ostenditur, quomodo infra sonum [Figure: [Symbol] 1Kb] tetrardum non descendat. Verum sciendum, in praedictis compositionibus et alia quadam proprietate diatessaron ac diapente differre; siquidem dum quintis et octavis locis semper sit troporum vel tonorum reversio, necesse est, ut dum vox inferior ad superiorem vocem eodem tropi modo Diapente respondet, utrique rursus voci ab octava sua eodem tropo respondeatur. Fitque ut organali voce per diapason geminata, et principali voce media vox organalis inferior quintis [Col. 1002D] locis a media separetur, et superior quartis; quod est compositum diapente primum: principali autem [Col. 1003A] voce per diapason geminata et organali media, vox principalis inferior quartis locis a voce media distinguatur, et superior quintis, quod est compositum Diapente secundum. Econtrario vero in diatessaron dum vox inferior ad superiorem vocem quartis locis non eodem respondeat tropo, necesse est, ut principali et organali voci non eodem, sed singulis a sua octava suo tropo respondeatur. Fitque, ut organali voce per diapason geminata, et voce principali media, vox organalis inferior quartis locis distet a media, et quintis superior; quod est compositum diatessaron primum. Principali autem voce per Diapason geminata, et voce organali media, vox principalis inferior quintis locis a voce media disjungatur, et superior quartis; quod est compositum [Col. 1003B] diatessaron secundum, quae omnia supradictae descriptiones ostendunt.

D. Sed quid adhuc? quia disserebas, quod Diapente quidem symphonia eosdem tropos concinit, diatessaron vero non eosdem, ideoque in praedictis utrarumque symphoniarum compositionibus vox media quamvis simili ad extremas interstitio separata, dum non et hic et ibi ejusdem sit tropi, hic quidem sit principalis, ibi sit organalis. Quaero, quid sit inter principalem atque organalem vocem diapente symphoniae, cum tropi non sint dissimiles?

M. Hoc nunc quoque dictum recole; namque organali voce in Diapente geminata, si voci mediae videlicet principali, simile intervallum esset ad extremas, [Col. 1003C] nihil interesse videretur inter principalem vocem et organalem. Nunc vero cum vox organalis quinto loco ad vocem principalem extet inferior, sed per diapason quarto loco superior, sicut versa vice in diatessaron vox organalis ad vocem principalem quarto loco extat inferior, sed per diapason quinto loco superior: similiter principali voce per diapason geminata, cum non sint eadem ad extremas voces voci mediae intervalla; patenter poteris intelligere, qualiter virtus diapason symphoniae, quae utrasque voces multiplicat, etiam quae principales, quaeque sint organales, per certa intervalla disponat.

D. Quare in Diatessaron symphonia vox organalis sic absolute convenire cum voce principali non [Col. 1003D] potest, sicut in symphoniis aliis?

M. Quoniam, ut dictum est, per quartanas regiones non iidem tropi reperiuntur, diversorumque troporum modi per totum ire simul ire nequeunt, ideo in diatessaron symphonia non per totum vox principalis voxque organalis quartana regione consentiunt.

D. Vellem quoque dinoscere, quomodo per quartana loca troporum sit genus dissimile?

M. Facile id senties; sive enim uno tono altius transponatur, seu quarto loco inferius, modus diversi tropi aperto auditu fit discernibilis. Canatur ad infra scriptum modum:
[Col. 1004A] [Figure: 4Kb]

D. Discerno plane, tonum autentum protum in [Col. 1004B] autentum deuterum hanc transpositione transire. At vero dabis nunc rationem, quare per alias regiones voces ita consonae, per alias vero vel discrepantes sint, vel non adeo consentientes.

M. Equidem pertentare licet, quas Dominus concesserit rationes, quo causas dulciter convenientium vocum atque discrepantium, naturam quoque diversorum troporum aliquantulum deprehendamus, et quare transponendo in alias species migrent, vel in suas denuo revertantur. Etenim sicut absolute computando simplex est series numerandi, et facilitate sui etiam pueris patens, ut I. II. III. IIII. et caetera: aliud vero alii inaequaliter collatum in varias inaequalitatis species cadit; ita phthongi in musica, cujus mater est Arithmetica, id est numeralis scientia, [Col. 1004C] facili quidem ordine recensentur. Ad aliquid autem prolati non modo suavium dant concinentiarum species, sed et earundem concinentiarum suavissimas rationes.

D. Quomodo ex Arithmetica matre gignitur harmonia, et an eadem harmonia, quae et Musica?

M. Harmonia putatur concordabilis inaequalium vocum commixtio. Musica ipsius concordationis ratio. Quae sicut per omnia numerorum rationi conjuncta est, atque caeterae Mathesis disciplinae, ita per numeros oportet ut intelligatur.

D. Quae sunt Mathesis disciplinae?

M. Arithmetica, Geometrica, Musica, Astronomia.

D. Quid est Mathesis?

[Col. 1004D] M. Doctrinalis scientia.

D. Quare doctrinalis scientia?

M. Quia abstractas considerat quantitates.

D. Quae sunt abstractae quantitates?

M. Quae sine materia, id est, admixtione corporali, solo intellectu tractantur. In quantitatibus vero multitudines, magnitudines, paucitates, parvitates, formae, aequalitates, habitudines, et caetera, quae, ut Boetii verbis loquar, ipsa quidem natura incorporea sunt, et immutabiles substantiae, ratione vigentia, participatione vero corporis permutantur, et tactu variabilis rei in convertibilem inconstantiam transeunt. Porro hae quantitates aliter in Arithmetica, aliter in Geometrica, aliter in Astronomia considerantur. [Col. 1005A] Hae enim quatuor disciplinae non sunt humanae inventionis artes, sed divinorum operum aliquantae investigationes, et in creatura mundi intelligenda mirabilissimis rationibus ingenuas mentes ducunt, ita ut sint inexcusabiles, qui per haec cognoscentes Deum, et sempiternam ejus Divinitatem, non sicut Deum glorificaverunt, et gratias egerunt.

D. Arithmetica quid est?

M. Disciplina quantitatis numerabilis secundum se.

D. Quid est Musica?

M. Disciplina rationalis consentanearum vocum atque discrepantium juxta numeros, qui ad aliquid sunt his, qui inveniuntur in sonis.

D. Quid est Geometrica?

[Col. 1005B] M. Disciplina magnitudinis immobilis, atque formarum.

D. Astronomia quid est!

M. Disciplina magnitudinis mobilis, quae cursus coelestium siderum, quae figuras contemplatur omnes, et habitudines stellarum circa se et circa terram indagabili ratione percurrit.

D. Quomodo per numerabilem scientiam tres caeterae constant?

M. Quia omnia, quae per has disciplinas comprehenduntur, numerorum constant ratione formata, nec sine numeris possunt vel intelligi aut pronuntiari. Qui enim insinuari potest, quid sit triangulus vel quadrangulus, et caetera, quae Geometrica sunt, nisi prius sciatur, quid sint tria vel quatuor?

[Col. 1005C] D. Nullo modo.

M. Quid in Astronomica ratione sine numero sciri valet? unde ortus occasusque, tarditates, velocitates errantium siderum noscimus? unde aetatem lunae, et multiplices variationes ejus agnoscimus, quotam partem signiferi sol aut luna teneat, vel alia quaelibet ex planetis? Nonne sicut omnia certis numeri legibus aguntur, ita sine numero incognita sunt?

D. Etiam.

M. Quae causa in Musica facit, ut octavis locis aequisonae sint voces, quintis et quartis consonae? Itemque per quindecimas regiones aequisonanter [Col. 1006A] respondeant, per duodecimas et undecimas consonanter? Quae sunt vero mensurae istae, quae voces vocibus sic apte conjungunt, ut si paulo acutior aut laxior vox cum voce fuerit, ad invicem concordare non possit?

D. Mirum certe, quae sint hujusmodi commensurabilitates vocum, quibus et symphoniae tam suavisonae sibi assentiunt, et soni reliqui tam competenter sibi in ordine copulantur. Sed tuum est, quae proposuisti, exponere.

M. Dico, quoniam ideo per octava loca, id est, in diapason aequisonantia est, quia dupla habitudine voces hae conferuntur, ut VI. ad XII. ut XII. ad XXIIII. Similiter in quindecimis locis aequisonantia est, quod disdiapason dicitur, quia in quadrupla constat proportione, [Col. 1006B] ut VI. ad XXIIII. Ideo in quintis regionibus sibi consonanter respondent, quod est Diapente, quia sunt in ratione sesquialtera. Sesquialterum autem est, ubi minus partes duas continet, et majus tres, ut VI. adversus VIIII. ut octo contra XII. Ideo quartanae voces consonae sunt, quod est diatessaron, quia in epitrita sunt ratione. Epitritum vel sesquitertium est autem, ubi minus habet tres partes, et majus quatuor, ut sunt VI. contra VIII. ut VIIII. contra XII. ideo duodecima collatione concordant, quia ad diapason diapente respondet, id est, sesquialterum ad duplum. ut XVIII. contra XII. et VI. ut VIII. contra XII. et XXIIII. Vel quia per loca duodecima fiunt triplae, ut XVIII. contra VI. ut XXIIII. contra VIII. Ideo et undecima regione consonabiles [Col. 1006C] sunt, quoniam ad diapason resonat diatessaron, id est, epitritum ad duplum, ut XVI. contra XII. et VI. ut VIIII. contra XII. et XXIIII. Item voces, quae praefatas symphonias complent, utpote diatessaron quatuor, quinque peragunt diapente, hac habitudine concordant, quia diatessaron et diapente ad invicem connectuntur, videlicet epogdoo, id est, sesquioctavo: nam semper differentia sesquialteri et sesquitertii epogdous est. Qua enim proportione sunt VIII. ad VIIII. fiunt XVI. ad XVIII. fiunt XXXII. ad XXXVI. et sic in infinitum.

Horum descriptio, quae dicuntur.
[Col. 1005] [Figure: 7Kb]

[Col. 1005D] Praeterea perfectiores sunt symphoniae in diapason ac disdiapason, quam in diatessaron et diapente, quia hae sunt multiplicis inaequalitatis, illae superparticulares. [Col. 1006D] Perfectior est autem multiplex inaequalitas superparticulari inaequalitate. Voces vero praedictarum proportionum, id est duplae, triplae, quadruplae [Col. 1007A] sesquialterae, sesquitertiae, sesquioctavae, constat idcirco consonas vel aequisonas, quia nimirum hi relativi numeri soli in omnibus disciplinis commensurati sunt et connumerati, et ob hoc symphoniis et reliquis musicis vocibus deputantur, imo voces modulatae his numeris procreantur. Sentis igitur, nonnisi arithmeticis rationibus posse musicam explicari?

D. Sentio plane Arithmeticam musicae cognitioni necessariam.

M. Necessaria prorsus, cum ad numerorum exemplar musica penitus deformata sit. Etenim si nervum a nervo aequae grossitudinis, sive fistulam a fistula, duplo feceris longiorem, ut XII. ad VI. ut XXIIII. ad XII. diapason ad invicem resonant. Si nervum aut [Col. 1007B] fistulam aequae concavitatis tertia minoris parte longiorem feceris, ut VIII. ad VI. ut XVI. ad XII. seu quarta parte majoris facias breviorem, ut VIIII. ad XII. ut XVIII. ad XXIIII. erit quidem diatessaron consonantia VIII. ad VI. et XVI. ad XII. Ac similiter VIIII. ad XII. XVIII. ad XXIIII. Porro VIIII. ad VI. et VIII. ad XII. similiterque XVIII. ad XII et XVI. ad XXIIII. diapente erit. Atque hoc fit modo, ut sicut in duplo sesquialter ac sesquitertius continetur, utpote inter VI. et XII. continentur XVI. et XVIII. alternatim videlicet, ut qui minori numero sesquialter est, veluti VIIII. ad VI. et XVIII. ad XII. fiat subsesquitertius majori, ut VIIII. ad XII. et XVIII. ad XXIIII. Ac rursus qui ad minorem sesquitertius est, ut VIII. ad VI. ut XVI. ad XII. sit ad majorem subsesquialter, [Col. 1007C] ut VIII. ad XII. ut XVI. ad XXIIII. Ita inter duos sonos diapason ad invicem resonantes, quarto semper et quinto loco symphonias natura disposuit, ut quae huic lateri quarto loco diatessaron est, sit quinto loco alteri lateri diapente; et quae ad illud quarto loco resonat diatessaron, huic diapente resonet. Porro ut sesquioctava proportione VIIII. superant VIII. ut XVIII. XVI. ut XXXVI. XXXII, ita si fistula [Col. 1008A] major aut fidicula parte octava minorem supergreditur, ad invicem resonant tonum. Igitur quidquid in modulatione suave est, numerus operatur per ratas dimensiones vocum: quidquid rhythmi delectabile praestant sive in modulationibus, seu in quibuslibet rhythmicis motibus, totum numerus efficit. Et voces quidem celeriter transeunt, numeri autem, qui corporea vocum et motuum materia decolorantur, manent. Quapropter, ut ait sanctus Augustinus, ratio, quae in rhythmis, qui latine dicuntur numeri, sive in ipsa modulatione, intellexit numeros regnare, totumque perficere, inspexit diligentissime, reperiebatque divinos et sempiternos. Deinde ratio eadem coelum terramque conlustrans, sensit nihil aliud, quam pulchritudinem sibi placere, et in pulchritudine [Col. 1008B] figuras, in figuris dimensiones, in dimensionibus numeros. Haec quoque distincta et disposita in disciplinam redegit, appellavitque Geometricam. Motus eum coeli multum movebat, et ad se considerandum diligenter admonebat, etiam ibi per constantissimas temporum vices, per astrorum ratos definitosque cursus, per intervallorum spatia moderata intellexit nihil aliud, quam illam dimensionem, numerosque dominari. Quae similiter diffiniendo ac secernendo in ordinem nectens, Astrologiam genuit. Hoc itaque modo in matheseos disciplinis occurrunt omnia numerosa, et immortalium numerorum, qui cogitando atque volvendo intuentur, hi qui sentiuntur, umbrae potius et imagines sunt. Quis ergo rationem numerorum mutabilem dixerit, aut artem [Col. 1008C] quamlibet non per hanc constare?

D. Sufficienter nunc videtur insinuatum, non musicam solum, sed et alias tres disciplinas magisterio constare numerorum. Sed quaeso plenius incipias de numerorum natura tractare, repetasque singula, quae praemissa sunt, quo utcunque ad intuenda musicae rationis penetralia numerorum ducatu perveniam.


[Col. 1007] Finit pars secunda.



INCIPIT TERTIA [PARS].

[Col. 1007D] Disc. Rogo, imprimis edicas, quid sit quantitas?

M. Quantitatem dicimus et in numeris, et in mobilibus. Nam quantitas numerabilis proprie dicitur multitudo, quae unitatibus congregatur. Quantitas specialis, quae in mobilibus fit, dicitur magnitudo, quae in unitates dividitur. Nam multitudo infinita pluralitate succrescit, magnitudo infinita partitione minuitur. Hoc est, multitudo ad unum ex pluralitatibus tendens augetur spatio; magnitudo ab uno in pluralitatem tendens unitatum spatiis minuitur: utpote lapis, arbor, quo minore dividitur numero, divisionum spatia majora fiunt; quo autem in plura partiuntur, eo ipsa minuuntur spatia: ut verbi gratia de viginti quatuor dimidium duodecim, pars tertia octo, pars quarta sex: item de duodecim medietas [Col. 1008D] sex, pars tertia quatuor, pars quarta tria. Utrarumque ergo similitudine quantitatum arithmetica ex sese musicam fundit, et miro modo per utrarumque contrarias passiones melodas voces suavi concordatione disponit. Quod enim vox ad vocem aut duplo crescit aut triplo aut quadruplo, quod sonat diapason, diapason ac diapente, bisque diapason, naturam servat numeralis quantitatis. Quod vero vel dimidio majoris superat, vel parte tertia, vel quarta, vel octava, quod sonat diapente, diates saron et tonum, continuae habet quantitatis imaginem. Cum ergo vocum varietates in quantitate consistant hoc modo, secundum contrarias bifariae quantitatis naturas dulci ad invicem commixtione assentiunt.
[Col. 1009A] [Figure: 3Kb]

Quae si jam liqueant, restantia prosequamur.

D. Liquet quidem, quod hoc genus ideo numerali deputatur quantitati, quia numerorum ordine ipsae auctiones crescunt. Hoc autem idcirco continuae quantitati convenit, quia numerorum aeque ordine diminutionibus decrescit. Nam sicut illud duplo superat, [Col. 1009B] ita istud simpli dimidio vincit; sicut illud triplo vel quadruplo majus fit, ita istud e regione tertia vel quarta fit parte propensius. Restat, ut quomodo et quo ordine per has bifarias quantitates sonorum disponatur concordia, prosequaris.

M. Ad haec donante Domino explicanda, pauca, ut proposuimus, de numerorum natura praemittamus. Diximus, quantitatis duas esse species, multitudinem et magnitudinem. Rursus multitudinis vel magnitudinis alia sunt immobilia, alia mobilia; alia sunt per se, ut populus, chorus, mons, mille, duo millia, tria millia; alia per se ipsa non constant, sed ad aliud referuntur, ut duplum, triplum, quadruplum. Sed de immobilibus tractat Geometrica; mobilem vero quantitatem Astronomica speculatur. Illam itaque, [Col. 1009C] quae per se est, speculatur arithmetica; eam vero, quae ad aliquid est, quia per eam divinitus harmonica moderatur suavitas, contemplemur. Omnis numerus, et quodcunque secundum numerum dicitur, aut per se est, aut cum relatione aliqua dicitur. Per se numerus est, qui sine relatione dicitur, ut I. II. III. IIII. et caetera. Porro quodcunque relative dicitur, aut aequale est, aut inaequale. Et aequale quidem est, quod ad aliquid comparatum neque minore summa infra est, neque majore transgreditur, ut denarius denario, vel ternarius ternario, vel cubitus cubito, vel pes pedi, et his similia. Hanc autem partem relate ad aliquid quantitatis, id est, aequalitatem, constat naturaliter indivisam. Nullus enim dicere potest, quod aequalitatis hoc quidem tale est, illud vero hujusmodi.

[Col. 1009D] D. Certum est; quae ibi enim esse alia species potest, ubi unum tale est, quale et aliud?

M. At inaequalis relationis quae sint divisiones, videto. Primum quidem secatur in majus atque minus; deinde majoris quinque sunt species. Est enim una, quae vocatur multiplex, alia superparticularis, tertia superpartiens, quarta multiplex superparticularis, quinta multiplex superpatiens. His vero quinque partibus majoris inaequalitatis oppositae sunt singulatim aliae quinque partes minoris, ita ut iisdem nominibus nuncupentur, sola subpraepositione distinctae. Dicitur enim submultiplex, subsuperparticularis, subsuperpartiens, multiplex subsuperparticularis, multiplex subsuperpartiens. Has nunc utriusque [Col. 1010A] inaequalitatis species, quae sint singulae, videamus.



De multiplici inaequalitate.

Multiplex est inaequalitas, ubi major numerus habet in se minorem bis aut ter aut quater aut multipliciter: ut duo ad unum dum comparata fuerint, duplex est; tria ad unum triplex; quatuor ad unum quadruplex, et deinceps. Comitatur submultiplex, qui scilicet infra multiplicem continetur bis, aut ter, aut quater, aut multipliciter. Verbi gratia, unum a duobus continetur bis, et vocatur subduplus; a tribus ter, et vocatur subtriplus; a quatuor quater, et vocatur subquadruplus; et reliqua ad id genus; unde, ut cognoscis, paulo nobis superius sermo fuit.

D. Recognosco equidem hanc inaequalitatem de illo esse quantitatis genere, cujus majorem partem [Col. 1010B] posse in infinitum crescere supra dictum est.



De superparticulari.

M. Attende et aliam inaequalitatem de illo quantitatis genere, cujus e contrario majorem partem constat in infinitum decrescere. Haec est enim, quae superparticularis vocatur, in qua numerus ad numerum comparatus habet in se totum minorem, et ejus aliquam partem. Qui si minoris habeat medietatem, vocatur sesquialter; si partem tertiam, vocatur sesquitertius; si quartam, vocatur sesquiquartus: et si quintam, vocatur sesquiquintus: atque ita in infinitum superparticularium forma progrediente nomina in infinitum ducentur. Minores vero, qui comitantur et habentur toti, et eorum aliqua pars, unus subsesquialter dicitur, alter subsesquitertius, alius subsesquiquartus, [Col. 1010C] alius subsesquiquintus, atque secundum majorum normam multitudinemque progreditur. Hocque genus satis nunc a superiore differre dignoscis.

D. Dignosco utique, quia non sicut in primo genere tota sui quantitate majorem numerum metitur minor: sed unaqualibet parte, vel dimidia, sicut duo, tria, sicut VI. VIIII. sicut XII. XVIII. seu tertia, sicut VI. VIII. sicut VIIII. XII. sicut XII. XVI. vel quarta, sicut IIII. V. sicut VIII. X. sicut XII. XV. Sed major est ad minorem suum pars media quam tertia, tertia quam quarta, quarta quam quinta, et sic in infinitum pars a majore numero denominata ipsa decrescit.



De superpartiente.

M. Attende et tertiam inaequalitatis formam, quae superpartiens appellatur, quae fit, ubi numerus ad [Col. 1010D] alium comparatus inferiorem numerum totum in se continet, et super hoc alteras partes ejus, duas, aut tres, aut quatuor, aut quinque, aut quotlibet alias; ut verbi gratia, III. continentur a V. cum aliis duobus, et vocatur superbipartiens. IIII. continentur a VII. cum tribus partibus suis, et vocatur supertripartiens. V. continentur a VIIII. cum quatuor partibus suis, et vocatur superquadripartiens: et sic deinceps. Minor vero, qui a majore concluditur, subsuperpartiens appellatur. Et de hac quoque inaequalitatis forma, si videtur, ista sufficiant.

D. Puto sufficere.



De mutiplici superparticulari.

M. Post tres simplices habitudines sequuntur [Col. 1011A] duae, quae ex superioribus componuntur, quarum prior multiplex superparticularis dicitur, quae ex utrisque consistit, ut II. ad V. et III. ad VII. et IIII. ad VIIII. et V. ad XI. quod enim comparatum numerum plus quam semel habet, multiplicis est, quod minorem in habenda parte transcendit, superparticularis. Dicitur autem, qui duplicem habuerit alium numerum, et ejus mediam partem, duplex sesquialter; qui tertiam, duplex sesquitertius, qui quartam, duplex sesquiquartus; et deinceps. Si ter habuerit, et ejus mediam partem, vel tertiam, vel quartam, dicitur triplus sesquialter, triplus sesquitertius, triplus sesquiquartus, et deinceps. Et de hac etiam inaequalitate satis sit.

D. Utique satis.



De multiplici superpartiente.
[Col. 1011B]

M. Quinta est inaequalitas, quae multiplex superpartiens appellatur. Ea fit, quotiens numerus ad numerum comparatus habet in se alium numerum totum plusquam semel, et ejus duas vel tres vel quotlibet plures particulas, secundum numeri superpartientis figuram, vocabunturque hi secundum proprias partes duplus superbipartiens, ut VIII. ad III. comparati; continent enim bis ternos cum duabus partibus suis: similiter XVI. ad VII. collati. Item duplus supertripartiens, duplus superquadripartiens; ac rursus triplus superbipartiens, et triplus supertripartiens, triplus superquadripartiens.

Igitur quidquid in mundo impariter confertur ad aliquid, quaecunque quantitas inaequaliter comparata [Col. 1011C] quantitati, secundum unamquamlibet harum inaequalitatum sese habet in invicem. Et multiplicem quidem inaequalitatem constat, ut dictum est, ad numeralem pertinere quantitatem; quantitas vero in spatiis quatuor reliquis imparitatibus deputatur. Item voces musicae, id est, concordi suavitate convenientes, mixtim secundum multiplex superparticulare genus exprimuntur: discrepantes autem voces reliquas imitantur imparitates. Imparitatum vero hujusmodi dum sit innumerabilis et infinita confusio, discrepantiarum quoque infinitas sequitur inaequalitatem infinite confusam; solae, inquam, duae, quod imprimis diximus, ad musicam pertinent, tres reliquae secernuntur.

D. Quo ergo modo hae solae musicae adjacent?

[Col. 1011D] M. Quia omnis phthongorum convenientia secundum hos numeros formatur: quia aut multiplices sunt, aut superparticulares. Quaeque vero voces inconsonae secundum reliquas inaequalitates fiunt.

D. Qua ratione voces consonae vel inconsonae hos aut illos numeros imitantur?

M. Quoniam eo pacto diversi soni sibi consentiunt, et secundum eas imparitates differunt.

D. In quo fit haec differentia?

M. In acumine et gravitate, in elatione ac submissione.

D. Quomodo secundum praefatos numeros inter se differunt, et differendo consentiunt?

M. Omnes phthongi, id est, voculae sibi convenientes, [Col. 1012A] aut duplo ab invicem distant, aut triplo, aut quadruplo intervallo, quae species sunt multiplicis imparitatis: sive sesquialtero, sive sesquitertio, sive sesquioctavo; quae species sunt superparticularis imparitatis. Intervallum vero est non silentii inter phthongos, sed spatii, quo alterum alteri praestat.

D. Qui phthongi duplo distant?

M. Quiqui semper per octavas regiones, quod Diapason dicitur.

D. Qui distant triplo?

M. Quiqui semper per duodecimas regiones, quod dicitur Diapason et diapente.

D. Qui distant quadruplo?

M. Quiqui semper per quindecimas regiones, [Col. 1012B] quod disdiapason dicitur.

D. Qui phthongi sunt sescupli?

M. Quiqui semper per quintana loca sunt distantes; quod dicitur Diapente.

D. Qui sunt sesquitertii?

M. Qui quartana distant regione, quod diatessaron appellatur.

D. Qui phthongi sesquioctavum habent intervallum?

M. Unusquisque in alterutrum, ut chorda ad chordam, quod dicitur tonus. His quoque distantiis et semitonium additur, quod est non plenum toni intervallum. His ergo distantiarum temperamentis concordabilem sonorum diversitatem divinitas ordinavit, his harmonica suavitas moderatur. Quidquid [Col. 1012C] ultra aut infra sonat, quam harum proportionum mensurae poscunt, cadit in quaslibet reliquarum inaequalitatum formas, fitque dissonum, et cantilenae inconveniens.

D. Unde cognoscuntur phthongi musicorum praedictas habere mensuras, nec sub oculis nec sub tactu positi?

M. Primum ex eo cognoscitur, quod hae solae habitudines, id est, multiplices et superparticulares connumeratae ad invicem sunt et commensuratae suaque commensuralitate quodammodo cognatae. Nec sunt aliqua in mundo in mobilibus, in potentiis, quae sibi concorditer copulantur, si non ea haec germana proportionum habitudo connectat. Hae quoque solae sunt proportiones, quibus per diversos pedes [Col. 1012D] metra concorditer currunt. Intantum enim jugabilis earum natura valet, ut ipsae contrariae quatuor elementorum potentiae harum proportionum socientur consortio; sicut in Timaeo et aliis philosophis revelatur. Hinc et illud est:

Tu numeris elementa ligas, ut frigora flammis,
Arida conveniant liquidis.

Quapropter nec soni musici in unum modulamen tam dulce coirent, si non eos per congrua et consona intervalla praefata proportionum commensuralitas sociaret.

D. Quid est commensurale vel connumerale?

M. Ubi majoris minorisque communis quaedam mensura est, utpote II. ad IIII. II. ad VI. II. ad VIII. [Col. 1013A] Nonne binarius quaternarium bis metitur, senarium ter, octonarium quater?

D. Etiam.

M. Ad hunc ergo modum in multiplicibus quotienslibet simplum duxeris, totiens idem simplum majorem summam metitur: ut tria duplicata dant senarium, triplicata novenarium, quadruplicata duodenarium, et deinceps. Quid vero in superparticularibus, ut sunt IIII. ad VI? nonne binarius minorem bis metitur, majorem ter, quod sescuplare est? Item VI. ad VIII. binarius minorem ter metitur, majorem quater, quod epitritum est. Item VIII. ad X. binarius minorem quater metitur, majorem quinquies, quod sesquiquartum est. Sic itaque in infinitum, quota parte major praecedit numerus, tota parte utrique [Col. 1013B] ad invicem metiuntur: veluti VIII. octava sui parte praeitur a novenario, id est, unitate, et eadem unitas, qua ad invicem differunt, utrosque metitur. Jamque intelligis, ut hae inaequalitates, communi qualibet dimensione tam augmentationem capiant, quam solutionem.

D. Intelligo quidem, quare istae commensurales vel connumerales dicantur. Sed insinua, qualiter caeteris inaequalitatibus eadem connumeratio vel commensuratio desit.

M. Et hoc, ut postulas, contemplemur. Pone III. ad V. quae est superbipartiens comparatio, ac vide, quota parte ternarii quinarius praecedat.

D. Non invenio, quomodo dicam, tota vel tota parte praecedere.

[Col. 1013C] M. Non certe invenitur. Non enim in hujusmodi genere vel quantitate minoris major pars metitur, ut in multiplicibus: aut una qualibet parte, quae sit utrorumque differentia, ut in superparticularibus. Cum enim in sesquialtera proportione, ut sunt IIII. ad VI. binarius, qui eorum differentia est, utrosque metiatur, in sesquitertia quoque proportione, ut sunt VI. ad VIII. binarius qui eorum est differentia, utrosque metiatur: in superpatiente proportione, ut sunt III. ad V. binarius, qui differentia est, neutrum metitur. Idem fit et in multiplici superparticulari, ut sunt II. ad V. qui est duplus sesquialter: ut sunt II. ad VII. qui est triplex sesquialter: ut sunt III. ad X. qui est triplex sesquitertius. Idem fit et in multiplici superpartiente: ut sunt III. ad VIII. qui [Col. 1013D] est duplus superbipartiens: ut sunt III. ad XI. qui est triplus superbipartiens: ut sunt IIII. ad XI. qui est duplus supertripartiens. Vides igitur, ut hujusmodi proportiones nec simpla quantitate, nec suis differentiis metiuntur, nec partibus, quibus differunt, augmentantur, nec in eas resolvuntur: atque idcirco incommensurati et inconnumerati jure nominantur. Porro autem sicut oculis torta ac recta discernimus, et quaelibet visui subjacentia, ut cum praefatis natura nostra partibus compacta constet, voces commensurabilibus intervallis convenientes auditum oblectant; caeterae sunt dissonae. Sed visne ampliora de hac commensuralitate cognoscere?

D. Tuum est, de hoc judicare.

[Col. 1014A] M. Diximus, qualiter multiplices sua ipsorum quantitas, superparticulares qualiter sua metiatur differentia; nunc ipsi multiplices cum superparticularibus quam habeant cognationem, videamus. Pone ratum multiplicis ordinem, ac simul superparticularis ordo texatur: sive sint principales, quorum est unitas differentia; qui radices sunt multiplicium ac superparticularium numerorum: sive sint majores ab hac complicatione derivati. Principales sunt I. II. III. IIII. Quaternarius enim numerus omnes symphonias perfecte absolvit. Duo enim ad unum duplum est, quod est diapason: tria ad unum triplum, quod est diapason ac diapente: quatuor ad unum quadruplum, quod est disdiapason: tria ad duo sesquialterum, quod est diapente: quatuor ad tria [Col. 1014B] sesquitertium, quod est diatessaron. Derivales sunt VI. XII. XVIII. XXIIII. et deinceps. Nam XII. ad VI. duplum, XVIII. triplum, XXIIII. quadruplum. Triplum autem ad duplum sesquialterum, quadruplum ad triplum sesquitertium. Similiter quincuplum ad quadruplum sesquiquartum: sescuplum ad quincuplum sesquiquintum: septuplum ad sescuplum sesquisextum: et sic in infinitum. Superparticulares cum multiplicibus comitantur, ut non immerito ex utrisque simul musica procreari dicatur.

D. Apparet proculdubio et connumeratio et cognatio hujusmodi numerorum.

M. Quia ergo patuit, qualiter multiplices in ordine digesti ad seipsos superparticulares sint: ita etiam tibi pateat, qualiter superparticularibus ex [Col. 1014C] sesquialteris et sesquitertiis multiplices dupli vel quadrupli componantur. Ut enim a senario incipiamus: ad VI. numerum adcrescat sesquialter, et fit VIIII. Ad novem accrescat sesquitertius, et fit XII. Duodenarius itaque ad senarium duplus, sesquialtero et sesquitertio completur. Item XII. numero adcrescat sesquialter, et fit XVIII. XVIII. numero adcrescat sesquitertius, et fit XXIIII. At XXIIII. ad duodenarium duplus, sesquialtero et sesquitertio completur. Et alternatim VI. numero accedat sesquitertius, qui est VIII. Sesquitertio accedat sesquialter, qui est XII. Duodecim itaque ad senarium duplus, sesquitertio et sesquialtero completur. Similiter XII. numero accedat sesquitertius, qui est XVIII. sesquitertio accedat sesquialter, qui est XXIIII. Viginti [Col. 1014D] quatuor itaque ad XII. duplus, sesquitertio et sesquialtero completur. Et sic deinceps semper unum duplum sesquialtero et sesquitertio incremento perficitur. Porro sesquialter ac sesquitertius ita communi epogdoi mensura connectuntur, ut sesquialtero epogdoum auferas, sesquitertius fiat, sesquitertio rursus additus restituat sescuplarem. Constat igitur, convenientes sibi sonos ex convenientibus sibi numeris concordiam sumere.

D. Id manifesta panditur ratione.

M. Attende vero, quia convenientes sunt non uniquilibet ad seipsos, sed sicut verbi gratia XXIIII. numerus constat ad XII. duplus, ad VIII. triplus, ad VI. quadruplus; ad XVI. sesquialter, ad XVIII. epitritus, [Col. 1015A] ad XLVIII. subduplus, ad XXXII. subepitritus, ad XXXVI. subsescuplaris: ita quilibet phthongus ad alium quidem diapason sonat, ad alium diapason et diapente, ad alium disdiapason, ad alium diapente, ad alium diatessaron, ad alium subdiapason, ad alium subdiatessaron, ad alium subdiapente; quod non fieret, nisi ad rationem multiplicis et superparticularis habitudinis sua essent commensuralitate cognati, unde sciatur, secundum quam proportionem quaelibet formetur symphonia.

D. Cum satis monstratum sit, quod commensuralitatis ratio musicas voces adinvicem associet, unde tamen sciri valet, cui proportioni quaeque symphonia deputanda sit? Ex quo enim cognoscitur, diapason duplae habitudini deputanda, diapente sescupiae, [Col. 1015B] diatessaron epitritae, diapente ac diapason triplae, disdiapason quadruplae?

M. Est prima hujus rei probatio, quod quemadmodum semper unum duplum sesquialtero et sesquitrito completur, ut modo dictum est, ita unum diapason, quod octo voculas continet, duae minores symphoniae, id est, diapente atque diatessaron complent. Sive enim a graviore, sive ab acutiore parte, vel quartam voculam metiaris, a quarta metiaris quintam, vel quinta metiatur cum quarta, ita completur semper duabus symphoniis una.
[Figure: [Symbols] 2Kb]

Quod non fieret, si essent vel aliae quae complerent, [Col. 1015C] vel aliae quae complerentur. De his quoque Boetius, inter omnes, inquit, quas retulimus, consonantias habendum judicium est, et in aure, et in ratione, quam harum meliorem oporteat arbitrari. Eo namque modo auris afficitur sonis, vel oculus aspectu, quo animi judicium numero, vel continua quantitate. Proposito enim numero vel linea, nihil est facilius, quam ejus duplum oculo vel animo intueri: veluti XII. contra VI. Item post dupli judicium sequitur dimidii, post dimidium tripli, post triplum partis tertiae; atque ideo quoniam facilior est dupli descriptio, illi consonantiae merito deputatur, quae facilior est, quamque sensus apertior comprehendit. Ea ergo est prima, suavisque consonantia, quae octava fit regione, et diapason dicitur: post duplum inquam exstat, [Col. 1015D] quod vincit medietate subdupli, id est, sescuplum; veluti VIIII. contra VI. et illud, quod bina superat quantitate, hoc est, triplum, veluti XVIII. contra VI. Ergo cum hae duae proportiones proximae post duplum, contraria licet divisione, sequantur, recte illis symphoniae ascribuntur, quas aure sentimus post diapason esse secundas, id est, diapente, itemque diapason et diapente. Dum minimum vero consonantes sint soni, quia diatessaron spatium tenent, ei proportioni hanc rite concinentiam damus, ubi major numerus tertia minoris parte transcendit, quae est epitrita; veluti VIII. contra VI. Quia maxime vero distant soni, qui disdiapason concinentiam resonant, ei merito proportioni assignamus, quae quadrupla [Col. 1016A] intervalli dimensione discedit: veluti XXIIII. contra VI. Ac stat deinceps concinentiarum modus, qui neque ultra quadruplum possit extendi, neque infra partem tertiam coarctari. Sicque hunc ordinem consonantiae sumpserunt, quem dant in numeris multiplicatis augmenta, et e regione superparticularitatis detrimenta. Datur quoque et aliud idoneae probationis argumentum, quod non auditu modo, sed et visu fidem praedictae astruat rationi.

Fidiculae sive fistulae, si aequalis grossitudinis fuerint, et major minorem in sua longitudine bis habuerit, diapason, ut supra dictum est, ad invicem consonabunt: si ter habuerit, diapason et diapente respondent: si quater habuerit, disdiapason consonantiam facient. Si major dimidia minoris parte super [Col. 1016B] habuerit, diapente fit consonantia. Si tertia minoris parte praecelluerit, diatessaron erit. Si octava minoris parte supergreditur, tomo concordant.

D. Quare non plures multiplicitatis species ad musicam pertineant, quam tres: non plures superparticularitatis, quam tres, patet jam uberi assertione probatum: non solum ut ex connumeratis vel commensuratis numeris musica gignatur: sed etiam quibus quaeque symphoniae connumeratorum numerorum speciebus adjaceant. Mirum vero, quid causae sit, quod non nisi tres multiplicitatis, nec nisi tres superparticularitatis formae ad musicam admittantur, sed sola dupla, tripla, et quadrupla habitudo, sola sesquialtera et sesquitertia cum sesquioctava consonantias modulentur?

[Col. 1016C] M. Ideo ultra disdiapason, id est, ultra quadruplum non extenditur, quia hunc modum sonis natura tribuit: ut si per singula septenarium in diapason vocum discrimina singulae disdiapason consonantiae disponantur, jam ultra progredi duplae symphoniae non possint. Ideo vero infra partem tertiam, hoc est, infra epitritum intervalla non coarctantur, quoniam cum minor sit pars tertia quam dimidia, quarta quam tertia, quinta quam quarta, sexta quam quinta, et deinceps; cumque sesquialterum, quod medietatis est intervallum, tres tonos capiat cum semitonio, epitritum vero, quod partis tertiae intervallum est, duos tonos cum semitonio capiat; evenit, ut minora deinceps intervalla nec duorum tonorum ac semitonii possint esse capacia, nec cum duobus [Col. 1016D] tonis sive uno ac dimidio commensurabilia. Solum sesquioctavum intervallum, quia tonum metitur, admittitur.

D. Quare tota mensura in hanc solam proportionem cadit?

M. Quia haec proportio solius sesquialteri ac sesquitertii comparatione procreatur.

D. Quomodo ex comparatis sesquialteris ac sesquitertiis nascitur?

M. Nonne facile intelligitur, ut numerus verbi gratia senarius sui medietate in suum crescat sesquialterum, id est, novenarium? sui parte tertia in suum concrescat epitritum, id est, octonarium? Sed novenarius sicut sesquialter est senario, ita sesquioctavus [Col. 1017A] est epitrito. Item duodenarius sui medietate suum metitur sesquialterum, qui est octavus decimus; sui tertia parte suum metitur epitritum, qui est sextus decimus. Sed XVIII. numerus sicut ad duodecimum sesquialter est, sic ad epitritum sesquioctavus efficitur.

D. Intelligo.

M. Quapropter simul intellige, quod inter sonum et sonum nec minus nec majus toni integri poterit esse intervallum, quam quod semel fuerat sesquialteri ac sesquitertii differentia permensum. Igitur solis sesquioctavis intervallis cum sesquialteris ac sesquitertiis commensuralitas est: quorum scilicet intervalla toni cum semitonio, ut dictum est, commensurabiliter complent. Sola rursus sesquialtera ac [Col. 1017B] sesquitertia intervalla cum duplis et quadruplis commensurata sunt, quibus similiter eorum intervalla complentur. Sesquiquartis vero ac sesquiquintis et reliquis decrescentibus intervallis nec cum duplo, nec cum triplo, nec cum quadruplo, nec cum sescuplo quidquam commensurationis est, et idcirco propter musicam seponuntur. Quodsi etiam chordarum et fistularum dimensionibus praefatarum proportionum, quae ad musicam admittuntur, cognatam commensurabilitatem comprobare libet, facies chordam ad chordam, seu fistulam ad fistulam sescuplo majorem; sescuplari appones epitritam, et sic effecisti duplam. Nam quae ad secundam epitrita est, duplo exstat ad primam longior. Rursus conversim chordam ad chordam, fistulam ad fistulam metiaris epitritam, [Col. 1017C] epitritae appones sesquialteram, et dupla effecta est. Has pones in ordine, veluti VI. VIII. VIIII. XII. inveniesque inter duas medias epogdoum rite dimensum, id est, longiorem chordam aut fistulam octava minoris parte praecellere. Item alio modo. Metieris fistulam ad fistulam duplo longiorem. Ad brevem fistulam metieris epitritam, ad longam fistulam metieris subepitritam, ponesque in ordine subduplam epitritam, subepitritam duplam.
[Figure: [Table] 2Kb]

Sicque inter duas medias epogdous naturaliter cadit. Cujus intervallo utraque fit ulteriori suo lateri [Col. 1017D] sescuplaris, utraque proximiori sibi lateri epitrita. Et amplius, si epitritam et sescuplam duplamque duplices, simul aliud diapason spatium eodem quo prius ordine effecisti.

D. Quo pacto caeterae superparticulares habitudines cum duplo et quadruplo commensuralitatem non habent?

M. Ut et hoc tibi patefiat, a duodenario, quo minimo numero potest exemplificari, incipiam. Is numerus enim XXIIII. numerum sui quantitate metitur, parte sui dimidia, XVIII. parte sui tertia, XVI. parte sui quarta XV. Sed XVIII. numerus, qui est ad XII. sesquialter, fit ad XXIIII. epitrita ratione commensurabilis. Porro XVI. numerus, qui est ad XII. epitritus, [Col. 1018A] fit ad XXIIII. sescupla ratione commensuratus. XV. vero numerus, qui est ad XII. sesquiquartus, cum XXIIII. commensuratus non est, sed supertripartiente figura inconsonus. Item XXIIII. numerus sui quantitate XLVIII. metitur, parte sui dimidia XXXVI. numerum, parte sui tertia XXXII. numerum, parte sui quarta XXX. numerum. Sed XXXVI. numerus, qui est ad XXIIII. sescuplaris, fit ad XLVIII. epitrita ratione commensurabilis. Porro XXXII. numerus, qui est ad XXIIII. epitritus, fit ad XLVIII. sescupla ratione commensuratus. XXX. vero numerus, qui est ad XXIIII. sesquiquartus, commensurari cum XLVIII. non potest. Vides ergo, quia mox ut intra sesquitertium intervalla coarctari incipiunt, connumerationem superparticulares cum duplis non habent, et idcirco [Col. 1018B] nec consonam commistionem.

D. Qua ratione evenit, ut in sonorum serie per quarta loca voces sint epitritae, per quinta sesquialterae, per octava duplae, et aliae suis locis?

M. Cum constet, vel epitrito vel sesquialtero vel duobus epitritis medio epogdoo intervallum duplum compleri, epogdois rursus ipsa epitritorum intervalla complentur. Siquidem duae mediae in diapason intervallo voculae, id est, quarta et quinta, dum singulae ad aliud latus diatessaron, ad aliud resonent diapente, utraeque ad suum latus epitrito distant. Sed utrumque rursus epitritum ea ratione epogdoi stipant, ut in quatuor scindantur voculas intervalla tria: ut scilicet singula duo intervalla singulos capiant epogdoos, id est, tonos, tertium compleatur [Col. 1018C] limmate, quod est semitonium. Sic contingit, ut quartis locis voces sesquitertiae, quintis inveniantur sesquialterae, octavos locos sortiantur duplae, quindecimos bis duplae capiant, duodecimos triplae.

D. Quaeso qua ratione vel ordine in sonorum serie toni cum semitoniis contexantur?

M. Id apertius contueri poteris, si prius, quae arithmetica medietas, quae geometrica, quaeque harmonica sit, pandam.

D. Pande rogo.

M. Post proportiones proportionalitates considerantur. Nam proportio est duorum terminorum habitudo, proportionalitas vero non minus quam trium. Ergo proportionalitas aut arithmetica medietate conjungitur, aut geometrica, aut harmonica. Medietatem [Col. 1018D] autem dicimus, ubi duae extremitates duorum vel minus limitis nexu in concordiam vinciuntur. Limites autem seu terminos dicimus numerorum summas. Igitur arithmetica medietas est, ubi aequales erunt distantiae inter terminos, sed non sunt ejusdem proportionis ipsi termini, sicut cernis. I. II. III.

D. Cerno equidem, I. ad II. duplum, II. ad III. sesquialterum.

M. Item geometrica medietas est, in qua non aequales differentiae, sed aequales proportiones considerantur, uti vides I. II. IIII.

D. Video utique sicut ad I. II. duplum, sic ad II. IIII.

[Col. 1019A] M. At harmonica medietas est, in qua nec eaedem proportiones quaeruntur, nec eaedem differentiae, sed sicut ab invicem sunt extremi limites, ita eorumdem limitum differentiae, sicut cernis III. IIII. VI.

D. Cerno scilicet et extremos limites, eorumque differentias duplo distantes.

M. Haec itaque praemitti oportuit ad videndum, secundum quam medietatem sese habeant tonorum mensurae; dum singulae enim medietates singulis sint propriae, tamen ex omnibus musica videtur intexta. Namque geometrica medietas omnes ad invicem duplorum terminos nectit, ut sicut ad VI. sunt XII. sic ad XII. sint XXIIII. Et rursus sicut ad XII. XXIIII. sic ad XXIIII. sint XLVIII. Haec deinde duplorum intervalla duobus dum compleantur terminis, [Col. 1019B] alius ex his arithmetica, alius medietate harmonica duas sibi extremitates copulat. Quo enim numero VIIII. praecellit VI. limitem, eo praecellitur a XII. limile. Quoque item numero XVIII. limes praecellit XII. limitem, eo praecellitur a XXIIII. limite, arithmetica duntaxat medietate. Rursus quota parte VI. limes VIII. praecellit, tota parte sui a XII. praecellitur. Vides enim, quia tertia parte VI. numeri major est numerus VIII. et tertia parte sui major est ab VIII. numerus XII. Similiter se habet XII. ad XVI. et XVI. rursus ad XXIIII. harmonica videlicet medietate.

D. Etiam video, quia dum quota parte VI. numeri differt VIII. tota parte sui XII. ab VIII. differt, evenit, ut in ea proportione differentiae sint, qua ipsi ad invicem extremi sunt termini. Ut enim VI. ad XII. [Col. 1019C] ita II. ad IIII. Inter VI. enim et VIII. binarius differentia est, inter VIII. vero et XII. quaternarius.

M. Recte prorsus intelligis. At nunc attende, qualiter ipsi toni, qui praedictorum terminorum intervalla complent, non arithmetica medietate, velut dies ad dies aequis ad invicem partibus minuuntur et crescunt: nec ad harmonicam medietatem dissimilium proportionum sunt, sed geometrica permensi medietate epitrita et [(698) 1Kb] sesquialtera intervalla complent. Sicut enim secundus sesquioctavus est ad priorem se, sic exstat tertius ad secundum. Sicut ad LXIIII. sesquioctavus est numerus LXXII. sic ad LXXII. sesquioctavus est numerus LXXXI.

D. Cognosco quidem nunc, qualiter horum numerorum modo toni metiantur a tonis. Sed dic, qua [Col. 1019D] causa hos numeros pro exemplo elegeris.

M. Quoniam id minori numero monstrari non potuit, quam octonario octies ducto. Is autem est LXIIII. hic enim quia secundus est octuplus, sesquioctavos duos ex se producit. Nam octava LXIIII. numeri eidem addita LXXII. numerum reddit. Porro octava pars LXXII. eidem addita reddit LXXXI. Et ita fiunt sesquioctavi duo, LXIIII. LXXII. LXXXI. Verum quoniam propositum fuit, plenius explicare, qualiter et in epitrito intervallo duo toni cum semitonio, nec non in tota sonorum serie cum tonis semitonia [Col. 1020A] disponantur, deberet quartus limes apponi, qui esset epitritus ad primum. Inter quem ac tertium limitem semitonium collocaretur. Sed cum LXIIII. numerus non possit in tria aequa partiri, epitritus ei non adjungitur. Ducatur ergo per tria, et mox ei epitritus accedit. Ter itaque LXIIII. quem numerum reddunt?

D. CXCII.

M. Etiam. Ab hoc ergo numero principium sumamus, ad ea, quae cepimus, explicanda. Dabis itaque mihi duplum ejusdem.

D. Bis CXCII. fiunt CCCLXXXIIII.

M. Utique: habes ecce duos hos numeros in duplici intervallo CXCII. CCCLXXXIIII. Hoc nunc duplum intervallum duobus oportet epitritis impleamus. [Col. 1020B] Da ergo CXCII. numeri epitritum.

D. CXCII. numeri pars tertia, id est, LXIIII. eidem addita CCLVI. reddit. Qui numerus cum sit ad subduplum terminum epitritus, exstat ad duplum sesquialter.

M. Da ejusdem CXCII. numerum sescuplarem.

D. CXCII. pars dimidia, id est XCVI. eidem addita CCLXXXVIIII. perficiunt. Qui numerus cum sit ad subduplum terminum sescuplaris, exstat epitritus ad duplum.

M. Ita profecto est. Sint nunc in ordine dispositi quatuor hi termini CXCII. CCLVI. CCLXXXVII. CCCLXXXIIII. Cum sit igitur inter primum ac secundum terminum intervallum epitritum, similiter inter tertium quartumque intervallum epitritum: ipsa [Col. 1020C] nunc epitritorum intervalla tonis ac semitoniis compleamus. Sumam octavam partem CXCII. numeri, quae est XXIIII. et fit per hanc toni additionem CCXVI. numerus, secundus tonus. Sumam CCXVI. numeri partem octavam, quae est XXVII. et fit per hanc toni additionem CCXLIII. numerus, sonus tertius. Sumere non possum CCXLIII. numeri partem octavam, quia inter hunc et quartum terminum, qui est CCLVI. quique est epitritus ad primum, tredecim tantum unitates inveniuntur, quae distantia est in semitonii ratione. Et finita est diatessaron modulatio duobus tonis ac semitonio supputata. Rursus quoniam sescuplus est epogdoa ratione major, tollam de sono quarto, id est, CCLVI. numero octavam suam, quae est XXXII. et fit per hujus toni adjectionem [Col. 1020D] CCLXXXVIII. numerus, sonus quintus. De sono quinto auferam octavam suam, quae est XXXVI. et fit per hujusmodi adjectionem CCCXXIIII. numerus, sonus sextus. De sono sexto auferam octavam suam, quae est XL. et semis, fitque per hanc toni adjectionem CCCLXIIII. numerus, sonus septimus. A sono autem septimo adversus CCCLXXXIIII. et semis numerum, qui octavus est sonus, restant in semitonii ratione XVIII. unitates, et finita est modulatio diapente tribus tonis ac semitonio supputata.

Horum descriptio.
[Figure: [Table] 9Kb]

[Col. 1021A] Atsi mensionum quoque probationem desideras, facies chordam ad chordam, sive fistulam ad fistulam epitrito majorem, quae quarto loco ponenda sit. Facies et sequialtero longiorem, quae loco quinto locetur. Facies duplo longiorem, quam octavam pones. Item primae chordae seu fistulae octavam partem sumens appones secundae. Octavam secundae sumens appones tertiae; octavam tertiae sumere non poteris ad emetiendam quartam, quae jam mensuram accepit a prima, contra quam scilicet facta est epitrita. Similiter non opus est, quintam iterato metiri per quartam, quia dum sit sescuplaris primae, sesquioctava efficitur epitritae. Quintae rursus octavam tollens metieris sextam, sextae octavam tollens metieris septimam. Per septimam octavam metiri [Col. 1021B] non poteris, quia dum octava contra quintam facta sit epitrita, septimae et octavae distantia semitonium erit. Atque hoc intervallorum modo voces diversae suavi junctura conveniunt.

D. Mirum certe, non posse aliter voces concordare, nisi nunc intra epitritum, nunc intra sesquialterum spatium semitoniorum intervalla coarctentur; ita ut nec ad medietatem praecedentis toni perveniant.

M. Vere mira et deifica hoc evenit ratione. Sed ut ad liquidum cuncta dignoscas, tentemus et monochordi divisionem per easdem regulas sumere. Hoc ergo prius cognito, quod productiores chordae seu fistulae sonos graviores edunt, et eo acutiores quo fuerint breviores; ut contrario modo medietas [Col. 1021C] duplum sonet, quarta pars quadruplum. Sit ergo chorda intensa, veluti ab a. in z. tollam hujus dimidium spatii, veluti ab h. in z. et pulsa medietas diapason resonat ad totum. Tollam medietatem dimidii, veluti ab h. in p. et resonat disdiapason. Item in utroque diapason spatio minores symphoniae disponantur, id est, ab a. z. in a. h. et rursus ab h. z. in h. p. Tollam quartam partem a z. spatii, et respondet d. z. diatessaron. Tollam tertiam partem a. z. et respondet e. z. diapente. Similiter in h. p. spatio sublata quarta parte diatessaron sonat; sublata parte tertia diapente erit.

Nunc diatessaron et diapente spatia epogdois [Col. 1022A] disponamus. Enim vero nona parte demta a. z. spatii, erit b. z. tonus. Demta nona parte b. z. spatii, erit c. z. tonus, et d. z. semitonium. Cum vero diatessaron et diapente differentia sit tonus, erit quoque d. z. ad e. z. tonus, demta nona parte e. z. spatii, erit f. z. tonus; demta nona parte f. z. spatii, erit g. z. tonus, et h. z. semitonium, et finitum est diapason intervallum. Eodem modo in alia diapason, id est, ab h. z. in h. p. spatium per diatessaron et diapente intervalla tonos cum semitoniis ordinabis diaconici modulaminis ratione.
[Col. 1022B] [Figure: [Table] 4Kb]

D. Cum sint quatuor tetrachordorum species sibimet succedentes, quomodo possunt singulae eadem tonorum ac semitoniorum positione constare?

M. Minime possunt. Nam cum unum sit tetrachordum, quod per duos tonos et semitonium constat, quod proximum et uno tono fit altius, evenit constare tono, semitonio, atque tono. Quod huic tertio loco sequitur, et semitonio altius est, constat necessario semitonio atque duobus tonis. Deinde [Col. 1022C] quod quarta vice succedit, et uno tono a priore distat, contingit esse sonorum trium. Rursus quod quinto loco fuerit, primo ordine redeunte duorum tonorum erit atque semitonii.

D. Numquidnam hae singulae positiones singulis tetrachordorum speciebus sunt propriae?

M. Sunt certe. Idcirco namque per quinta loca eadem redit cantionis qualitas, quia positionis ejusdem ordo circumagitur.

D. Qua ergo ratione semitonium inter quos sonos cadit?

M. Superiori formam da triti, inferiori formam deuteri, reliquis vero, prout quis a semitonio tonus [Col. 1023A] abfuerit. Nam a quo sono tonus unus ad superiorem partem usque ad semitonium fuerit, ad inferiorem vero partem duo toni, erit is sonus, quem vocamus archoum vel protum. Qui vero ad superiorem partem tonos duos habuerit, ad inferiorem partem tonum unum, fit ille, quem tetrardum nominamus. Jamque facile inter tetrachorda discernis, quia quod duobus tonis ac semitonio in sursum disponitur, constat his sonis, tetrardo, proto, deutero, trito. Quod disponitur tono, semitonio atque tono, constat sono proto, deutoro, trito, tetrardo. Quod disponitur semitonio atque duobus tonis, constat deutero, trito, tetrardo, proto. Quod disponitur tribus tonis, constat trito, tetrardo, proto, deutero. Idque ut manifestius fiat, sit hoc modo singulorum descriptio.
[Col. 1023B] [Figure: 4Kb]

[Col. 1023C] In hac igitur quatuor tetrachordorum descriptione cum interjectis paginulis tonorum distantiae designentur, interpositae vero sonis lineae semitoniis eos differre pronuntient, in aperto est proprietas singulorum.

D. Utique in promptu patens. Sed unum tetrachordum quare fit tonorum trium?

M. Sed et hoc ex praedictis datur intelligi. Cum etenim tetrachorda duo unum diapason compleant, singula vero tetrachorda binis tonis ac semitonio [Col. 1023D] compleantur, medius vero tonus integer duo dividat [Col. 1023] [Col. 1024A] tetrachorda, evenit, ut quarti tetrachordi species, quando jam diatessaron excessit spatium, id est, duos tonos cum semitonio, tribus tonis integris compleatur. Quod etiam praesenti descriptione manifeste apparet.

D. Id jam patenter intelligo et descriptione et ratione, et, ut video, ipsa semitonii transpositio fit troporum mutatio.

M. Haud equidem dubie. Nam hinc sua cuique phthongo discernibilis qualitas et tetrachordis et pentachordis suae sunt species, et, ut fatebris, troporum omnium formae, ipsumque idem semitonium, quodammodo cor atque animus efficitur cantilenae. In tantum ergo semitonii vis valet ad phthongorum speciem deformandam, ut, si infra duos eosdem [Col. 1024B] phthongos sesquitertio differentes diversum semitonii ordinem ponas, ipsi simul in diversam transeant formam. Exempli gratia: feceris chordam ad chordam longiorem epitrito, quae scilicet ad invicem diatessaron resonent. Haec consonantia cum alios duos inter se tonos contineat, sumatur a graviore parte, id est, a longiore chorda sive fistula, et inter primam ac secundam tonus ponatur; similiter inter secundam ac tertiam. Tertiam vero a quarto semitonio disjungamus, eritque tetrachordum his sonis dispositum, tetrardo, proto, deutero, trito. Rursum si ab acutiore parte incipiatur, primamque ac secundam tonus discernat similiter secundam ac tertiam; inter tertiam vero et quartam semitonii mensura sit, alia tunc tetrachordi species erit, sicut tonorum [Col. 1024C] positione, ita etiam sonorum proprietate, fitque primus, qui est acutior, protus, deinde tetrardus, tunc tritus, quarto loco deuterus; ut haec descriptio monet: [Figure: 2Kb]

Praeterea sciendum est, quia tritus sonus et deuterus discernibilem inter se habent suae proprietatis qualitatem, quibus solis videlicet semitonium differentia est, reliquis vero tono distantibus sonis non adeo per se fit discreta proprietas, sed magis colligitur ex ordine; ex circumstantia quippe facile dinosci valet quotus ille vel ille sit. Inde est, quod pro artis introductione ipsa graeca phthongorum vocabula modulatur in usque tertios levantes ac deponentes, quo videlicet sonorum proprietas dinoscatur ex ordine ad [Col. 1024D] hunc modum.
[Figure: 6Kb]

[Col. 1025A] D. Ubertim omnia constant exposita, vel quibus causis vel quot modis positiones tetrachordorum varientur: vel quomodo singulis positionum varietatibus modorum sive troporum species generentur. Locus tamen adhuc inquisitioni vacat. Dixisti siquidem, idcirco per quintas regiones eumdem tropi modum redire, quoniam idem positionis ordo revertitur.

M. Dixi plane et propter sesquialteram habitudinem per quintas regiones consonare symphoniam, et ejusdem modi tropum ob ejusdem ordinis positionem reverti. Atque idcirco dum in alieno loco quid sumitur, aut tropi qualitatem retinens discrepat ab eo quod praecedit, dum sui ordinis positionem non invenit; aut alieno cedens ordini tropi qualitatem [Col. 1025B] transpositione convertit. Sed quod inquirere potueris, pande.

D. Quaero equidem, cum non aliud videatur ejusdem tropi modus, quam in eodem melo tonorum cum semitoniis idem ordo; cumque ejusdem ordinis positio per octavas non redeat regiones, quare voces octava regione distantes eodem tropo concordent?

M. Verum quidem est, quod quemadmodum quintae, ita nonae sit regionis potius quam octavae, in eadem sonorum constitutione eamdem positionem referre: ut sicut primus ac secundus tono distinguitur ita tonus sit inter [(699) 1Kb] nonum ac decimum sonum: sicut inter secundum ac tertium, ita inter [(700) 1Kb] decimum atque undecimum, semitonium [Col. 1025C] autem sicut tertium et quartum, ita [(701) 1Kb] undecimum [Col. 1026A] dividit atque duodecimum. Sed sciendum; quod in hac maxima symphonia vox, quae ad vocem superior graviorque octavis locis accesserit, non sequitur sui loci ordinem, sed ejus, cui consonanter responderit. Nec enim consonantiam praestaret, si vel tonus in semitonium, vel semitonium e regione offenderet in tonum.

D. Quomodo toni in semitonia offenderent?

M. Si phthongos octava regione distantes, illos semitonium distingueret, hos tonus, exempli gratia, si dum sit tonus inter primum ac secundum contra octavum atque nonum sonum, sit tonus inter secundum ac tertium contra nonum atque decimum, sit vero semitonium inter tertium et quartum sonum, tonus e contrario inter decimum atque undecimum; [Col. 1026B] tonus item inter quartum et quintum, e contrario semitonium inter undecimum atque duodecimum sonum: Sic profecto semitoniis contra tonos dissentientibus nec inter quartum sonum atque undecimum, nec inter quintum atque duodecimum vel dupli habitudo esse posset, vel consonantia aut tropus idem. Nunc vero cum sit tonus inter octavum et nonum sonum contra primum ac secundum, tonus inter nonum ac decimum contra secundum ac tertium, semitonium vero inter decimum et undecimum, quomodo inter tertium et quartum: per hujusmodi tonorum et semitoniorum e regione concordiam dupla proportio et symphoniam servat, tropique retinet modum.


[Col. 1026C] Scholica Enchiriadis finit [(702) 1Kb] .




[Col. 1025]
INCIPIT COMMEMORATIO BREVIS DE TONIS ET PSALMIS MODULANDIS.
[Col. 1025]

Debitum servitutis nostrae, qui ad ministerium laudationis deputamur, non solum integrum debet esse et plenum, sed decenti quoque convenientia jucundum, atque suave. Et ideo peritos nos esse convenit officii nostri, ut scienter et ornate confiteamur Nomini sancto ejus, et gloriemur in carminibus suis: quatenus et Deo nostro jucunda sit decoraque laudatio, et audientes in operum Dei laudem et reverentiam exardescant. Quamvis enim Deo magis placeat, qui corde, quam qui voce canit; utrumque tamen ex ipso est, et dupliciter prodest, si utrumque fiat, si scilicet et animo apud Deum dulciter canitur, et homines canoris dulcedo sancto affectu commovet. Licet quoque multorum devotio Deo valde placet, qui in psalmodia nec ipsa verba rite effari queant; nequaquam tamen integrae est ille devotionis, qui, quod exhibere debet, quam optime et quam reverentissime id possit, Deo non exhibet.

Citharoedae et tibicines, et reliqui musicorum vasa ferentes, vel etiam cantores et cantrices saeculares omni student conatu, quod canitur sive citharizatur, ad delectandos audientes artis ratione temperare. Nos vero, qui meruimus verba majestatis in os sumere, nosne sine arte et negligenter proferimus cantica sanctitatis, ac non magis artis decorem in sacris assumimus, quo illi abutuntur in nugis? Quapropter parvam hinc notitiam exercitis vestris ex me destinatam suscipite, ut ex parvorum scientia fiatis capaciores majorum.

[Col. 1027] Itaque in octo tonos, quos ita nominamus, melodiam dividimus, quorum differentias et proprietates ecclesiasticum cantorem, nisi ingenii tartidate obstante, culpabile est ignorare. Ex quibus quatuor sunt principales, alii vero quatuor singulis principalibus ex latere subjunguntur.

Primus itaque tonus principalis apud cantores autentus protus, id est, auctoralis primus vocatur: cui subjungitur, qui plagis protus, id est, lateralis vel obliquus primus dicitur. Secundus tonus principalis autentus deuterus, id est, auctoralis secundus nominatur; cum quo incedit plagis deuterus, id est, lateralis secundus.

Tertius principalis autentus tritus, id est, auctoralis tertius, et cum eo plagis tritus, hoc est, lateralis tertius. Quartus principalis autentus tetrardus, cujus subjugalis est plagis tetrardus, id est, lateralis quartus. Secundum horum octo tonorum proprietates singulis suis modulationibus ad responsoria nostrates utuntur, suis item ad majores antiphonas, quae scilicet in Introitu ad Missas canuntur, sive in fine celebrationis ad Communionem. Porro illos modos, per quos psalmi ad antiphonas modulantur, in hoc opusculo habeo utcunque edicere, reliquis prioribus ob prolixitatem vitatis. Quos ad evidentiorem intellectum aut sonorum signis aut per sonorum chordas singulas subtus annotare curavi.

Assumatur itaque primi toni neuma regularis, quae ita se apud nos habet: [Figure: [Symbols] 2Kb]

Sequitur modulatio psalmi, quae ascendit usque deuterum tetrachordi superioris in sex consistens sonis [Figure: 3Kb]


TONUS SECUNDUS SUBJUGALIS PRIMI.
[Figure: [Symbols] 2Kb]

Sequitur modulatio psalmi, quae in tetrardum terminalem elevatur, et descendit in tetrardum gravium nixa sonis quinque. [Figure: 3Kb]


TONUS TERTIUS, ID EST, AUCTORALIS SECUNDUS.
[Figure: [Symbols] 2Kb]

Sequitur modulatio psalmi elevata in tetrardum superiorem in septem complexa sonis.
[Figure: 3Kb]

SEQUITUR TONUS QUARTUS, SUBJUGALIS TERTII.
[Figure: [Symbols] 2Kb]

Sequitur modulatio psalmi erecta in deuterum superiorem: [Figure: 4Kb]


SEQUITUR TONUS QUINTUS, ID EST, AUCTORALIS TERTIUS.
[Figure: [Symbols] 2Kb]

Sequitur modulatio psalmi, quae erigitur usque in tetrardum superiorem, sex conclusa sonis: [Figure: 4Kb]


TONUS SEXTUS SUBJUGALIS QUINTI
[Figure: [Symbols] 2Kb]

Sequitur modulatio psalmi, sonis consistens quatuor
[Figure: 2Kb]

SEQUITUR TONUS SEPTIMUS, ID EST, AUCTORALIS QUARTUS.
[Figure: [Symbols] 2Kb]

Sequitur modulatio psalmi elevata usque in deuterum excellentem.
[Figure: 3Kb]

Joseph fili David noli timere accipere. Sub throno


SEQUITUR TONUS OCTAVUS, QUI EST SUBJUGALIS SEPTIM
[Figure: [Symbols] 1Kb]

Sequitur modulatio psalmi pertingens ad quartum tetrachordi superioris.
[Figure: 3Kb]

Per viscera misericordiae Dei nostri.

Hae sunt modulationes, quas ad antiphonas, accipimus octo tonorum, qui ordinem acceperunt ab ordine sonorum sursum numeratorum. Quas tamen modulationes, ubi morosiori cantu est opus, utpote ad cantica Evangeliorum, cum ad hoc vacat, secundum quod superius expressum est, assumere solemus. Porro ad cursum canendum iisdem quidem, sed expeditioribus melodiis utimur; quas nihilominus in hac subjecta notatione significare curav. Noane vero non sunt verba aliquid significantia, sed syllabae ad investigandam melodiam aptae. [1Kb] [Figure: [Symbols] 9Kb]

    I. TONUS. Beai immaculati in via, qui ambulant in lege Domini.
    II. TONUS. Beai qui scrutantur testimonia ejus, in toto corde exquirunt eum.
    III. TONUS. Non enim qui operantur iniquitatem, in viis ejus ambulaverunt.
    IIII. TONUS. Tu mandasti, mandata tua custodiri ni mis.
    V. TONUS. Utinam dirigantur viae meae, ad custodiendas justificationes tuas.
    VI. TONUS. Tunc non confundar, dum perspicio in omnia mandata tua.
    VII. TONUS. Conitebor tibi Domine in directione cordis, quod didici judicia tua. [Col. 1031]
    VIII. TONUS. Justificationes tuas custodiam non me derelinquas usquequaque.


Extra has quoque ad plerosque de supradictis tonis et aliae psalmorum modulationes aptantur; utpote ad antiphonas istas: Benedicta tu in mulieribus: et Ex Aegypto vocavi filium meum, et reliquas his similes, quae per duos diversos modos alternatim valent inter choros cantari, ut suo modo unus chorus suum versum pronuntiet, et alter alio modo respondeat.
[Figure: [Symbols] 2Kb]

Benedicta tu in mulieribus, et benedictus fructus ventris tui
[Figure: [Schema] 1Kb] [1Kb] [Figure: [Schema] 3Kb]

Benedictus Dominus Deus Ifrahel, quia visitavit et fecit redemtionem plebis fuae. Et erexit cornu salutis nobis in domo David pueri fui

Item tono sexto hoc quoque modo psalmi ad antiphonas modulantur:
[1Kb] [Figure: [Schema] 5Kb]

Notum fecit Dominus alleluia. Cantate Domino canticum no vum, quia mirabilia fecit Dominus.Salvabit sibi dexteram ejus, et brachium sanctum ejus. Notum fecit Dominus salutare suum, ante conspectum gentium revelavit justitiam suam. et rel.

Sunt etiam propriae ad quasdam antiphonas modulationes suae, sicut in hac secundi toni antiphona:
[1Kb] [Figure: [Schema] 7Kb]

Anima mea exultabit in Domino delectabitur in salutari suo. Judica Domine nocentes me expugna impugnantes me. Adprehende arma et scutum et exurge in adjutorium mihi. Effunde frameam et conclude adversus eos qui me persequuntur, dic animae meae, salus tua ego sum. et caetera.


Item ad tonum novissimum:
[1Kb] [Figure: [Schema] 3Kb]

In templo Domini omnes dicent gloriam. Afferte Domino filii Dei afferte Domino filios arietum.


Similiter ad Antiphonas.
[1Kb] [Figure: [Schema] 3Kb]

Nos qui vivimus, benedicimus Dominum. Martyres Domini Dominum benedicite in aeternum. Et alia hujusmodi, siqua sunt.

Praeterea gro diversitate antiphonarum, quae psalmis adjunguntur, per omnes pene octo tonorum melodias finis versuum variatur, quarum diversitatum in primo tono hae formae sunt


PRIMUS TONUS.
[1Kb] [Figure: [Schema] 4Kb]

    Gloria. seculorum a men. Ecce nomen Domini.
    II. Seculorum amen. Euge serve bone.
    III. Seculorum amen. Apertis thesauris suis.
    IIII. TONUS. Seculorum amen. Sol et luna.


Similiter et medietates seu distinctiones in versibus pro diversa dispositione verborum diverse habent. Exempli causa.


PRIMUS MODUS
[1Kb] [Figure: [Schema] 4Kb]

Eructavit cor meum verbum bonum, dico ego. Propterea benedixit te Deus in aeternum. Accingere. Myrra et gutta et casia a vestimentis tuis a gradibus.


SECUNDUS MODUS.
[1Kb] [Figure: [Schema] 4Kb]

Lingua mea calamus scribae velociter. Speciem tuam et pulchritudinem tuam intende. Dilexisti justitiam et odisti iniquitatem. Propterea.


TERTIUS MODUS.
[Col. 1033] [1Kb] [Figure: [Schema] 2Kb]

Speciosus forma prae filiis hominum diffusa. Sedes tua Deus in saeculum saeculi.


QUARTUS MODUS.
[1Kb] [Figure: [Schema] 2Kb]

Propter veritatem et mansuetudinem et justitiam et dedisti. Sagittae tuae acutae potentissimae populi.


QUINTUS MODUS.

Nam et testimonia tua meditatio mea est, et consil.


SEXTUS MODUS.

Gloria. saeculorum amen.


I MODUS.
[1Kb] [Figure: [Schema] 5Kb]

Dies diei eructat verbum, et nox nocti indicat scientiam. Desiderabilia super aurum et lapidem pretiosum multum, et dulciora. Si mei non fuerint dominati, tunc immaculatus ero, et e mundabor. Et erunt, ut complaceant eloquia oris mei, et meditatio.


II MODUS.
[1Kb] [Figure: [Schema] 3Kb]

Coeli enarrant gloriam Dei et opera. Nam et servus tuus custodiet ea, in custodiendo. Fiant dies ejus pauci, et episcopatum.


III MODUS.
[1Kb] [Figure: [Schema] 3Kb]

Magna est gloria ejus in salutari tuo, gloriam. Invenietur manus tua omnibus inimicis suis, dextera.


IV MODUS.
[1Kb] [Figure: [Schema] 4Kb]

Non sunt loquelae neque sermones, quorum non audientur verba. Quoniam alieni insurgunt in me, et fortes quaesierunt animam meam, et non proposuerunt Deum.


V MODUS.
[1Kb] [Figure: [Schema] 3Kb]

Lex Domini irreprehensibilis convertens animas testimonium. Justitiae Domini rectae laetificantes corda, praeceptum Domini.


VI MODUS.
[1Kb] [Figure: [Schema] 2Kb]

Domine, in virtute laetabitur rex, et super. Deus Deus meus respice in me.

Sunt praeterea multa, quae conferri magis quam scribi oportet, quae scilicet in principiis vel distinctionibus et membris versuum pro accentuum aut euphoniae ratione observanda sunt. Accentuum duntaxat, ut melo dorio canens dicat.
[1Kb] [Figure: [Schema] 6Kb]

Si reddidi retribuentibus mihi mala, decidam merito, vel inferiore: Et propter hanc in altum regredere Domine judica, vel ita potius: Diligam te Domine virtus mea, Dominus firmam. Item: Salvum me fac Domine, quoniam defecit sanctus, quoniam diminutae.

Quamvis superdoctus quisque supervacue admonetur.

Item pro euphoniae causa, ut ubi in distinguendo vocales coeunt, hiatus quantum valet vitetur, ut.
[1Kb] [Figure: [Schema] 7Kb]

Ego autem sum vermis et non homo, opprobrium hominum. Exsurge, Domine, in ira tua, et exaltare. Exsurge, Domine Deus meus, in praecepto, quod mandasti et synagoga. Corripuit me justus in misericordia, et increpavit me, oleum autem

[Col. 1035] Pro euphonia quoque, sive colis:
[1Kb] [Figure: [Schema] 6Kb]

Et propter hanc in altum regredere, Domine, judica populos. Arcum suum tetendit et paravit eum, et in ipso paravit vasa mortis sagittas suas. Lacum aperuit et ef fo dit eum, et incidit in foveam. Confitemini Domino secundum justitiam ejus, et psallam nomini Domini.

Similiter in tertio, vel et in quarto, et in caeteris eadem attendantur. Tonus sextus imitatur primum, et secundum novissimus.
[1Kb] [Figure: [Schema] 8Kb]

Gloria seculorum amen.

Tu Bethlehem terra Juda. Saeculorum amen.

Quando natus est. Deus judicium tuum Regi da, et justitiam tuam filio regis. Suscipiant montes pacem populo tuo, et colles justitiam. In sua justitia judicabit pauperes hujus populi, et salvos faciet filios pauperum.


II MODUS.
[1Kb] [Figure: [Schema] 10Kb]

Et humiliavit calumniatorem, et permanebit cum sole et ante lunam, in saeculum saeculi. Et descendit sicut pluvia in vellus, et sicut stillicidia stillantia super terram. Et vivet et dabitur ei de auro Arabiae, et adorabunt de ipso semper, tota die benedicent. Benedictus Dominus Deus Israel, qui facit mirabili a solus magna, et benedictum nomen majestatis ejus in aeternum in saeculum saeculi: Hic accipiet benedictionem a Domino et misericordiam a Deo.


III MODUS.
[1Kb] [Figure: [Schema] 4Kb]

Coram illo procident aethyopes et inimici. Reges Tharsis et insulae munera offerent reges Arabum. Parcet pauperi et inopi et animas pauperum.


IV TONUS.
[1Kb] [Figure: [Schema] 6Kb]

Gloria seculorum amen. Innuebant patri ejus. Seculorum amen. Vigilate animo. Seculorum amen. Hymnum dicite. Seculorum amen. Omnes autem vos fratres estis. Seculorum amen. Laudabo Deum meum.


I MODUS.
[1Kb] [Figure: [Schema] 4Kb]

Dies diei eructat verbum, et nox nocti. Desiderium super aurum et lapidem pretiosum multum. Si mei non fuerint dominati, tunc immacu la tus ero, et emundabor.


II MODUS.
[1Kb] [Figure: [Schema] 3Kb]

Coeli enarrant gloriam Dei, et opera manuum. Nam et servus tuus custodiet ea, in custodiendo illa.


III MODUS.
[1Kb] [Figure: [Schema] 3Kb]

Magna est gloria ejus in salutari tuo, gloriam et magnum. Inveniatur manus tua omnibus inimicis tuis, dextera tua.


[Col. 1037] IIII MODUS.
[1Kb] [Figure: [Schema] 5Kb]

Non sunt loquelae neque sermones, quorum non audiantur. Hic accipiet benedictionem a Domino, et misericordiam a Deo. Quoniam alieni insurrexerunt adversum me, et fortes quaesierunt animam meam, et non proposuerunt.


V MODUS.
[1Kb] [Figure: [Schema] 2Kb]

Justitiae Domini rectae laetificantes corda, praeceptum Domini.


VI MODUS.
[Figure: [Schema] 2Kb]

Deus Deus meus respice me, quare me dereliquisti.


QUINTUS TONUS.
[1Kb] [Figure: [Schema] 23Kb]

Gloria. seculorum amen. Solvite templum hoc. Seculorum amen. Vox clamantis. Psalmus: Confitebor tibi, Domine, in toto corde meo, quoniam audisti verba oris mei. Adorabo ad templum sanctum tuum, et confitebor nomini tuo. Super misericordia tua et veritate tua, quoniam. In quacunque die invocavero te exaudi me, multiplicabis. Confitebor tibi, Domine, omnes reges terrae, quoniam. Quoniam magna est gloria Domini, quoniam. Si ambulabis in medio tribulationis vivificabis me, et super iram inimicorum meorum extendes manum tuam, et salvum me fecit. Domine, retribue pro me, Domine, misericordia tua in seculum, et opera manuum. Dominus regnavit, exultet terra, laetentur. Nubes et caligo in circuitu ejus, justitia et judicium. Ignis ante ipsum praecedet, et inflammavit. Illuxerunt fulgura ejus orbi terrae, vidit. Montes sicut cera fluxerunt a facie Domini, a facie. Annuntiaverunt coeli justitiam ejus, et viderunt omnes. Confundantur omnes, qui adorant sculptilia, et qui gloriantur. Adorate eum omnes angeli ejus, audivit. Quoniam tu es Deus altissimus super omnem terram, nimis. Qui diligitis Dominum, odite malum, custodit Dom. Lux orta est justo, et rectis corde laetitia, laetamini.


DE TONO SEPTIMO.
[1Kb] [Figure: [Schema] 7Kb]

Gloria seculorum amen. Orabat Judas. Seculorum amen. Orante sancta Lucia. Benedictus Dominus Deus Israel, quia visitavit et fecit redemptionem plebis suae. Et e re xit cornu salutis nobis,in domo David pueri sui. Sicut locutus est per os sanctorum. Gloria seculorum amen. Venite post me.


DE TONO OCTAVO.
[1Kb] [Figure: [Schema] 4Kb]

Seculorum amen. Omnes gentes per gyrum. Hodie scie tis. Seculorum amen. Propitius esto peccatis nostris.

[Col. 1039] Haec itaque propter tardiores fratres exempli causa congesta sunt, abundantiore fortasse copia, quam decuerit. Non frustra tamen, si quis haec curat, nec supervacuae diligentiae objurgat. Hoc vero admonendum, quia quaedam non ejusdem toni antiphonae indiscretam initiorum similitudinem habent, ut in sequentiis, cui melo quaeque aptanda sit, videatur; et maxime cujusque cantus attendatur finis, in quo cujusque toni proprietas evidentius claret, verbi causa.
[1Kb] [Figure: [Schema] 5Kb]

A bimatu et infra occidit multos pueros Herodes propter Dominum. Ambulabunt mecum in al bis, quoniam digni sunt, et non delebo nomina eorum de libro vitae.

Hae quidem antiphonae simili principio ordiuntur, sed mox in processu discrepant, et una secundi, altera quarti toni melo deputanda apparet. Similiter in multis. Sunt etiam, ad quas canendi sunt psalmi juxta principalis melodiam, cum subjugalis habeant finem: aut juxta subjugalem modulentur, et in principalem desinant. Sunt, qui non in finalem sonum terminantur, sed in graviorem, qui sub se est. Repetit autem neuma finalis illum, in quo legitime cantus consistit, et finit, ut:
[1Kb] [Figure: [Schema] 4Kb]

Scimus quoniam diligentibus Deum omnia cooperantur in bonum his, qui secundum propositum vocati sunt sancti.

Sunt quaedam notae, ad quas psalmi proprio modo non aptantur, quae conferendo magis insinuari possunt. De caetero ante omnia sollicitius observandum, ut aequalitate diligenti cantilena promatur; qua utique si careat, praecipuo suo privatur jure, et legitima perfectione fraudatur. Sine hac quippe chorus concentu confunditur dissono, nec cum aliis concorditer quilibet cantare potest, nec solus docte. Aequitate plane pulchritudinem omnem nec minus quae auditu, quam quae visu percipitur, Deus auctor constare instituit, quia in mensura et pondere, in numero cuncta disposuit.

Inaequalitas ergo cantionis cantica sacra non vitiet, non per momenta neuma quaelibet aut sonus indecenter protendatur aut contrahatur, non per incuriam in uno cantu, verbi gratia, responsorii vel caeterorum, segnius quam prius protrahi incipiatur. Item brevia quaeque impeditiosiora non sint, quam conveniat brevibus. Verum omnia longa aequaliter longa, brevium sit par brevitas, exceptis distinctionibus, quae simili cautela in cantu observandae sunt. Omnia, quae diu, ad ea, quae non diu, legitimis inter se morulis numerose concurrant, et cantus quilibet totus eodem celeritatis tenore a fine usque ad finem peragatur. Hac tamen ratione servata, dum in cantu qui raptim canitur, circa finem, aut aliquando circa initium longiori mora melos protendendum est, aut cantus, qui morose canitur, modis celerioribus finiendus; ut pro modo brevitatis prolixitas prolongetur, et secundum moras longitudinis momenta formentur brevia, ut nec majore, nec minore, sed semper unum alterum duplo superet: dum canente quolibet respondetur ab alio unum morosius, servent utrique modum, nec unus altero impeditiosius aut celerius canat. Hac pariter diligentia custodita, ut voces in unum amborum coeant, nec qui succinit, humilius vel celsius respondeat, quam ille qui praecinit, sed quantum fieri valet, haec dissonantia caveatur. Sive ejusdem sint modi voces ambae, seu alia pro convenientia aut necessitate mutanda, sint tamen, prout servari potest, ambae aequisonae. Modum autem eumdem vocis dico, donec in alteram transeat, et in novam mutetur.

Praeterea quemadmodum psalmi, vel alia quaelibet melodia ad rationem causae vel temporis, pro paucitate vero seu multitudine cantorum celsius vel humilius canendi sunt; nec enim indifferenti altitudinis modo cantum cujusque temporis modulari oportet, verbi gratia, matutina laetitia elatiore canore celebranda, quam nocturna synaxis; at nocturna quidem vigilanter, sed temperate. Psalmi, qui continuatim cum suis antiphonis dicuntur ad vesperam duntaxat quinque aut quatuor, ad nocturnas sex vel tres, illi etiam qui ad matutinas deputati sunt, aut aequali elatione omnes imponendi, aut certe a primo ad extremum melodia gradatim debet et moderate in altum excrescere. Cantica quoque Evangelii altius et morosius caeteris, sicut inquam psalmis dicendis in efferendo et in submittendo ratio dictat modum, ita nihilominus quam producte vel correpte dici oportet. Verum sive morosius, sive celerius dicantur, hoc attendi semper debet, ut honestis et plenis neumis congruo celeritatis pronuntientur modo, ut nec nimiae productionis taedeat, nec eos irreverenti festinantia os ignobiliter canens ebulliat.

In pronuntiatione psalmorum cum antiphonis semper principia versuum protendantur, una scilicet longa syllaba, longa autem pro modo correptionis, quatenus chorus omnis pariter capere initia versuum possit, et concorditer perducere. Similiter versuum finis una vel duabus productis eadem longitudine syllabis, ut nec praeripiatur versus sequens praecedente nondum terminato, nec rursus intercapedo major sit inter versum et versum, quam finalium syllabarum legitima longitudo.

Repetitio antiphonarum, quae in fine versuum inter cantandum fit, eadem qua psalmus celeritate [Col. 1041] percurrat: porro finito psalmo legitima productione producatur duplo duntaxat longius: excepto dum cantica evangelica sic morose psalluntur, ut non longiori, sed eadem morositate, antiphonam subsequi oporteat.

Haec qualiacunque de psalmorum melodiis et aequitate canendi, prout potui, de diversis collecta descripsi, non praejudicans illis, qui easdem modulationes licet aliter, non minus tamen bene, et fortasse melius habent. Quae canendi aequitas rhythmus Graece, Latine dicitur numerus: quod certe omne melos more metri diligenter mensurandum sit. Hanc magistri scholarum studiose inculcare discentibus debent, et ab initio infantes eadem aequalitatis sive numerositatis disciplina informare, inter cantandum aliqua pedum manuumve, vel qualibet alia percussione numerum instruere; ut a primaevo usu aequalium et inaequalium distantia calle eos (f. pateat, eos) laudis Dei disciplinam nosse, et cum supplici devotione scienter Deo obsequi.

Probe notandum est sequens (quod in ms. immediate annectitur commemorationi brevi) schema octo tonorum ecclesiasticorum notis musicae enchiridialis (quas ab Hucbaldo hactenus intelleximus adhibitas) expressum. His notae superpositae sunt, quales fuerunt incertae et vagae antequam Guido Aretinus lineas quibus hodieque utimur adderet, ad certam singulis notis sedem ac tonum determinandam: quod in hoc schemate praestant notae Hucbaldi, seu musicae enchiridialis; suppositae, quae fixum certumque designant tonum, secus ac notulae illae superpositae, a quibus cantus usus vocabatur, eo quod longiori usu demum accurata disceretur modulatio; ut palam fecimus in opere de Cantu et Musica, lib. II. p. II, c. 1 et 2. Ubi notarum musicarum formam et rationem ante et post Guidonem dedimus. Amplius autem ex ipsis Guidonis Aretini operibus postea referendis manifesta res erit.
[Figure: [Schema] 16Kb]

MIRA VIDES LECTOR JUNIORIS VERBA CATONIS. HAS COLE VIRTUTES, SALVA SIT ALMA FIDES.




[Col. 1041]
HUCBALDI MONACHI ECLOGA DE LAUDIBUS CALVITII.
(Apud C. Barthium, Adversar. tom. I, lib. LX.)
[Col. 1041]


Incipit ecloga domini Hucbaldi monachi Elnonensis ord. S. Benedicti ad Carolum Calvum imperatorem.


Carmina convicii cerritus, carpere calvos
Conatus, cecinit: celebrentur carmine calvi
Conspicuo clari; carmen cognoscite cuncti.



PROOEMIUM.---Camenae invitantur ad laudem calvorum.
[Col. 1042]

Carmina clarisonae calvis cantate Camenae.
[Col. 1043A] Comere condigno conabor carmine calvos,
Contra cirrosi crines confundere colli.
Cantica concelebrent callentes clara Camenae:
Collaudent calvos, collatrent crimine claros
Carpere conantes calvos, crispante cachinno.
Conscendat coeli calvorum causa cacumen;
Conticeant cuncti concreto crine comati.
Cerrito calvos calventes carmine cunctos
Consona conjunctim cantentur carmina calvis.



CAP. I.---Quod calvities in praesagio futurorum quibusque provenire videatur.


[(703) 1Kb] Carmina clarisonae calvis cantate Camenae.
Cum crescit capitis cervicis calva corona,
Confortem cleri consignat confore calvum
Capturum claram, Christo cedente, coronam.
[Col. 1043B] Ceu crines capitis convellens crimina cordis,
Corde Creatorem conspectat corpore coelum,
Coelicolas cives cupiens contingere cultu.
Crimina cum curis contemnat cuncta caducis
Coeli conscensum, concentum coelicolarum
Concupiens cupide, collaudat cuncta creantem.



CAP. II.---Calvos cantores, abbates, doctores, etiam et episcopos esse atque sacerdotes.


Carmina clarisonae calvis cantate Camenae.
Conjubilant calvi claro clamore canori.
Continuantque choros castas cantare choreas.
Conformes capiti concordi corpore cuncti,
Complacitas cleri contendunt condere caulas.
Correpto cornu coelestia classica clangent;
Conficiunt clarum Christi cognomine chrisma,
[Col. 1043C] Consociant cuneo conspersos chrismate coetus.
Concordes cautae celebrant convivia coenae
Consaturant Christi convivas carne, cruore.



CAP. III.---Quod calvi reges sint et imperatores, consules quoque, legislatores et judices.


Carmina clarisonae calvis cantate Camenae.
Conregnant calvi, conscendunt culmina clari,
Conspicui, compti, chrysea cervice corona
Clementes censu cedunt consulta clientum.
Concinnose, cave, condemnant crimina calvi:
Censorem calvum censuram condere constat;
Cordacem calvum, cordatum crede cavendum.
Calventem caecus caecari corpore credit:
Calvitium calvi caecatus carpere cessa.
Cessa calvastrum, cessa, corrodere cessa.



CAP. IV.---Quod calvi sint duces exercitus, ipsi etiam bellatores, docti atque robusti.
[Col. 1043D]

Carmina clarisonae calvis cantate Camenae,
Conducunt calvi cuneos certamine claros.
Compugnant calvi cristati casside coni:
Contorquent, crispant celeres cum caede catervas;
Comprendunt cirros, contundunt calce comatos,
Cuspide confodiunt; capulo conscissa corusco.
Colla cadunt, celebrant calvi clamore celeusma
Commotus certare catus certamine calvus,
[Col. 1044A] Conculcat, caedit: crinitos cedere cogit.
Captivos captat, captos cervice coarctat.



CAP. V.---Laus calvorum in experientia artis medicinae, tam pharmaciae quam chirurgiae.


Carmina clarisonae calvis cantate Camenae.
Comperies calvos columen conferre cerebro:
Comperies calvos capitis curare catarrhos;
Comperies calvos caecas curare cavernas.
Chronica cum cancro ceditque cacexia calvo.
Cardia cor carpens cassatur, colica cessat.
Contrectans chalybem, conscissa carne, coercet.
Corruptum capitis, cocta cervice, cruorem.
Cur complura cano, clandestina cuncta caduci
Corpore confutat, collapsaque corpora curat.



CAP. VI.---Invectio increpantis adversus cavillatorem calvos conviciantem.
[Col. 1044B]

Carmina clarisonae calvis cantate Camenae.
Cum calvis, cirrose, cave certare Creanti,
Conviciumque creaturae condicere cessa.
Condita cunctipotens causarum cuncta Creator
Constituit, curamque cavens conferre creatis
Coetum curavit clarum consurgere calvi.
Concedit culmen cui cedere cuncta coegit.
Cerritus cur collatrat clamore canino?
Condiderat calvum collapsa cucurbita coeno:
Conticeat citius coenosa calumnia cujus.



CAP. VII.---Item adversus eumdem, et laus calvorum de humilitate, charitate et castitate.


Carmina clarisonae calvis cantate Camenae.
Complex carnificum corium convellere calvo
[Col. 1044C] Cur censes? Cordis convellit crimina calvus.
Cur censes capiti cineres conspergere calvos?
Cognoscit calvus cineri concrescere corpus.
Cur censes calido carnes carbone cremari?
Corda cremant calvi Christi concocta calore.
Cur censes castum castrari corpore calvum?
Cordetenus cunctis castratur concio culpis.
Carmine carnificans calvum, compesce cavillum.



CAP. VIII.---Exprobratio carminis ejus et paradigma de Eliseo propheta et pueris illi insultantibus.


Carmina clarisonae calvis cantate Camenae.
Carminibus caveo claris conjungere caeca,
Calcentur coeno calcando culmina calce;
Coenosus coenosa canens concludito cannam.
Censetur certe censorum codice cautum
[Col. 1044D] Clarisonum calvum cui conscia consecuturo
Commotum catulum circumlatrante cachinno,
Clamantes: conscende citus, conscendito, calve;
Condemnasse cacos confestim crimine claren
Convicii corrosa cadunt cum corpora carptim.



CAP. IX.---De egregio calvo Paulo apostolo, quod a Christo vocatus, caecatus sit raptus in tertium coelum.


Carmina clarisonae calvis cantate camenae.
Carmina calvorum cumulentur carmine calvi
[Col. 1045A] Conspicui, cujus crudelis cautio caedis
Constiterat Christi cultores carnificare.
Conjubilent circumfulgente charismata calvo
Caecato cuncti: Christi clamore citatus
Corruerat cito, ceu confossus cuspide, conto,
Confestimque capit conscensum culmine coeli,
Clarivido cernens conspectu Cunctipotentem,
Confore cor cujus claret coeleste catinum.



CAP. X.---Quod factus sit ex persecutore praedicator, et quod comam nutrire, et turpem vetarit proferre sermonem.


Carmina clarisonae calvis cantate Camenae.
Conglomerate choros, calvos cantate choreis.
Censuram celebrem calvum compsisse colendum
Comperimus; coeli consul, consulta canendi
[Col. 1045B] Crimina confutat, coenosi cuncta coercet
Colloquii, cunctis communia commoda censet:
Confindit cirros, collegia civice condit.
Conciliando, consponsorum Christicolarum
Corda ciet, capiti corpus conjungere certans;
Cesset cerritus celebres contemnere calvos.



CAP. XII.---Alloquitur Camenas poeta de cavillatore insinuante eum calvi regis judicio caecatum.


Carmina clarisonae calvis cantate Camenae.
Crudelem calvos casso conamine cunctos
[Col. 1046A] Carpere conantem compescite crimine captum;
Convicii commentantem commenta caduci
Concito convictum claustris concludite caecis.
Calvaster censor caecari crimine captum
Censet; caece canis, cessa contemnere calvum:
Conquinisce, canis, confingens crimina calvis,
Conquinisce, canis, collatrans crimine calvos,
Conquinisce, canis, cessans corrodere calvos.



CAP. XII.---Epitoma laudis calvorum a corporis situ et pulchritudine, et quod calvus microcosmus sit.


Carmina clarisonae calvis cantate Camenae.
Concilium clarum calvorum cogere coetum:
Cum cernis calvum, coeli comprendito cinctum.
Calvitii culmen coeli cognoscite centrum,
[Col. 1046B] Circuitum cosmi commendant caetera calvi.
Calvos consocia, candentes congere calvos.
Cynthia cessabit chryseos conferre colores:
Cornua contenebrans, cedet concrescere calvis;
Collucent calvi, calvorum cassida candet,
Conrutilans coeli ceu copia clara coruscat.


Clausula carminis.


Carmina clarisonae calvis cantate Camenae.
Conveniet claras claustris componere cannas:
Completur claris carmen cantabile calvis.


[Col. 1045] (Explicit carmen Hucbaldi monachi ad Carolum de laude Calvorum.)




[Col. 1045]
ADNOTATIONES.

Multa mendosa in hoc carmine restitutione opus habent, siquidem nugari quispiam velit. In prooemio lege:

Collatrent crimine claro.
Cap. 1. Legendum censeo:

Corde creatorem conspectat cordeque coelum
Cap. 3:

Cessa calvastrum cessa corrodere casse.
Cap. 4:

Compugnant calvis cristati casside coni.
Videlicet hostem communem terrificando. Cap. 5, scribe:

Corruptum capitis coxa, cervice, cruorem.
Cap. 7, lego:

Cordetenus cunctis castratur Cocio culpis.

Cocio hariolator apud Plautum et alios, huic monacho designat prophetam. Et sane fateri cogimur hominem non paucae lectionis fuisse. Imitatur enim clare et exprimit Virgilium, Persium, Terentium, Plautum, Lucretium et nonnullos alios optimos scriptores, in tanta angustia compedum, ingenii tamen radios non plane opprimens.

Haec scripseram cum ex Bohemia chartam scriptam ejusdem hujus auctoris accepi, atque ecce aliquot paris pretii versibus auctiorem; quae scilicet votum pro Caesare Carolo Calvo referat alibi non expressum, quod adeo pertinere ad reliqua existimo, ut ipsam causam enarrare censeam qua motus auctor scripserit.


Carmine claro cave calvos calvare, Camena,
Crispa cadat contra caudata calumnia cirre
Calvorum charites cantate carmine claro.
Conticeant cum clangenti concite canore.
Conciderint coeli cum Christi culmina cultu
Caesareae cepides, cauti cata cista Catonis
Concludant cleri captantia carmina culpas.
Carmina calvorum comptrix conclude, Camena.
Carole cum calvis, Caesar clarissime, canta,
Crucifero Christo clari conamina cleri.
Clausa Camena capit cum Caesare congrua curam.
[Col. 1047] Compta corona cave; cum Caesare condita calvo
Charoleos comunt celebrantia carmina calvos.
Christe, caput calvum cum compto contueare,
Crux cujus cunctis condonat crimina calvis.

Atque hoc auctario mactus sit lector, ne frustra tantum taedium tantumque chartae nos et sese insumpsisse atque devorasse dicere possit.




[Col. 1047]
HUCBALDI MONACHI EPISTOLA METRICA AD CAROLUM CALVUM IMPERATOREM. Mittit ei Milonis magistri sui carmina de laude parcitatis [(704) 3Kb] .
(Apud Marten., Thes. Anecd., tom. I, col. 45.)


CAROLO imperatori Augusto HUCBALDUS.
[Col. 1047A]
Aurea lux mundi, Francorum gloria regni,
   Inclyte Caesar, ave, spes et honor patriae.
A proavis nomen retinens, pariter quoque numen,
   Charus Christicolis Carolus es populis.
Cui Deus imperio mundum quem condidit almo,
   Imperii sedem praebuit ipse piam.
Hinc quia nobiliter regni moderaris habenas,
   Affectant cuncti flectere colla tibi.
Subque tuo totus concurrit foedere cosmus
   Te rectore sibi jura petens fieri.
Quin etiam tanti congaudens principis omen,
   Orbis Roma caput subdidit ipsa caput.
Plura, sed ut paucis concludit pagina verbis
   [Col. 1047B] Cujus amore cales, ejus honore potes.
Praeterea quoniam commissi jura decenter
   Disponis regni tu quoque lege Dei:
Interius dum praefulget sapientia sensus.
   Exteriusque domus praenitet ex opibus.
[Col. 1048A] Cum Salomone potens, prudenti pectore pollens,
   Terram laude reples, mente superna tenes.
Et quia praecelsae rimaris dicta sophiae,
   Huicque frequens animus gaudet adesse tuus:
Suscipe magna quidem, parvo sed pondere, dona
   Quae tibi aggregat hic pariter.
Quo rudis et priscae legis congesta nitescunt
   Famina, quae biblo scripsit in hoc modico
Milo poeta tuus, noster didascalus idem,
   Ingenium cujus hoc bene prodit opus:
Carmine qui quondam Vitam descripsit Amandi,
   Praesulis eximii, detulit atque tibi.
Hunc quoque conscriptum vestro sub honore libellum,
   Dum cuperet votum percelebrare suum,
Occidit humanae persolvens debita vitae,
   [Col. 1048B] Carpens aethralem sic super astra viam.
Sed prius algentes quam vita relinqueret artus,
   Jusserat ista mihi pignora chara dari.
Hinc aestu coepi, sed mox angoris aduri,
   Frontis in hoc libro quid facerem titulo;
[Col. 1049A] Non reputans illum fas demere nomine claro,
   Cum foret insignis principis Ausonici.
Haec dubiam stabilis fixit tamen anchora mentem,
   Ne fleret titulum pagina muta suum:
Quin vice defuncti supplex sua munia complens,
   Ipse darem faustus Caesaris haec manibus.
En opus, en coeptum tanto sub nomine carmen,
   Examen vestrum spectat adesse pium.
Huc ades Augusti clementia, semper in omnes
   Quae virtute vales, et bonitate viges.
Sobrietatis habes laudes hic, bella, tropaea,
   [Col. 1050A] Ingenio vigili carmina scripta brevi.
Quae si forte tuo donentur nempe favore,
   Ad decus Ecclesiae fers pia dona sacrae.
Hic via, vita, salus, divis hic inclyta gazis
   Dona Dei rutilant, quae super astra vocant.
Quo te decursum post hoc feliciter aevum
   Regna beata tenens collocet Omnipotens.
Haec igitur salebro sint quamvis carmina versu
   Obscuro, ne temnas, rex pie, sed relegas.
Caesar, vive potens, felix, sine fine valeto,
   Hucbaldique memor sis, rogo, posco, precor.




[Col. 1049]
EPITAPHIUM MILONIS MONACHI S. AMANDI ELNONENSIS HUCBALDI MAGISTRI, AUCTORE HUCBALDO.
(Apud Fabricium, Biblioth. med. et inf. Lat.)


Milo, poeta, sophus cubat hoc sub marmore clausus,
Carmine dulciloquus, qui librum Sobrietatis
Edidit, et, sanctum pulchre depinxit Amandum
Floribus exornans, metro prosaque venustans,
Tanti pontificis palmam, caput [al. capit] atque coronam.




[Col. 1049]
HUCBALDI EPITAPHIUM DUPLEX.
(Histoire littéraire de la France, tom. VI.)



I.
[Col. 1049B]

   Dormit in hac tumba simplex sine felle columba,
Doctor, flos et honos tam cleri quam monachorum,
Hucbaldus, famam cujus per climata mundi
Edita sanctorum modulamina gestaque clamant.
Hic Cyrici membra pretiosa, reperta Nivernis,
Nostris invexit oris, scripsitque triumphum.



II.


   Praecluis orator, sudans opobalsama cosmo,
Archas mellifluus rhetor super aethera notus,
En Hucbalde Pater, salve per saecla verenter.
[Col. 1050B] Tu lampas monachis, tu flos et doxa peritis:
Te plebs aeternum lugens sibi deflet ademptum.
Vige juge, sophista, vale, theophile chare.
Ediderat stylo examussim certamen honesto
Matris Julitae, Cyrici prolisque venustae,
Ceu doctor celeber gnavus per cuncta magister.
Laudetur, vigeat, quod quaeso, legatur, ametur.
Haec quisquis legis, Requiem dic det Deus illi
Palmam cum superis gestet super astra choreis,
Gloria pauper haec peregit metra clienter,




ANNO DOMINI DCCCCXXX.
STEPHANUS PAPA VII al. VIII.




[Col. 1049]
NOTITIA HISTORICA
(Apud Mansi, Conciliorum collect., tom. XVIII, col. 381.)

[Col. 1049C] Stephanus, patria Germanus, opera Othonis regis, posthabito cardinalium suffragio, electus est a Romanis anno Christi Redemptoris 939, tempore Constantini VIII et Romani, imperatorum Orientalium. [Col. 1050C] Hic a tyrannis, quorum odium propter su electionem in se concitavit, crebris ictibus sacrilegis facie deformatus fuit. Albericus enim, qui his temporibus principatum in Urbe gerebat, existimabat [Col. 1051A] non posse se dominium Orbis securum possidere, si non gentilis aliquis ipsi bene notus Romanae urbis pontificatum teneret. Qua occasione in eumdem Stephanum parum aequus existens, eum manibus impiorum tantopere lancinari, et in facie deturpari permisit. Et quanquam haec stigmata propter justitiam a Satanae ministris inflicta non dedecori sed ornamento essent, tamen ipse a publico hominum congressu hac de causa ut plurimum abstinuit. Hoc facto excitatus est animus Othonis ad vindicandum scelus Romanorum, et ad cohibendam vim illam tyrannicam, quam hactenus in promotione pontificum usurparant; quando autem illud perfcerit, infra suo loco dicetur.

[Col. 1052A] Francorum proceribus adversus Ludovicum regem rebellantibus, eumque recipere detrectantibus, per Damasum quemdam legationis munere fungentem nuntiavit, ut regem suum recipiant: quod si facere nolint, excomunicationis sententiam se incursuros noverint. In Italia bellum inter Hugonem et Albericum, antehac semel per Odonem Cluniacensem abbatem compositum, fracta pace recruduit: qua occasione Odo a Stephano iterum Romam vocatus, pace nondum composita, ibidem ex hac vita decessit. Paulo post etiam Stephanus papa defunctus est, cum, ut habent Vaticani indices, annos tres, menses quatuor, et dies quinque sedisset.




[Col. 1051]
STEPHANI PAPAE VII EPISTOLAE ET PRIVILEGIA.



I. [(705) 1Kb] STEPHANI VII BULLA PRO MONASTERIO S. VINCENTII VULTURNENSIS. (Anno 930.) Monasterio sancti Vincentii Vulturnensis, ejusque abbati Raimbaldo omnia jura et bona confirmat.
[Muratori., rer. ital. Script. I, II, 422.]
[Col. 1051B]

STEPHANUS episcopus, servus servorum Dei, RAIMBALDO viro venerabili abbati monasterii Christi martyris Vincentii, quod situm est in partibus Samniae territorio Beneventano super fontem Vulturni fluminis, et per te cunctis successoribus tuis in eodem venerabili monasterio regulariter promovendis in perpetuum.

[Col. 1051C] Pia sollicitudine curam agentes sacrarum Dei Ecclesiarum, utpote pro salute ovium a Deo nobis commissarum, et maxime Deo famulantium monachorum, satagimus ut divinae contemplationi insistentibus opem ferre possimus, ut cum eis et divinae remunerationis gratiam consequamur. Petentibus igitur vobis, ut monasterium beati Vincentii martyris Christi cum omnibus sibi pertinentibus, cellis, capellis, castellis, et terris, sub jurisdictione sanctae Romanae Ecclesiae nostri privilegii auctoritate muniremus, concedimus illud vobis, vestrisque legitimis successoribus abbatibus detinendum, ut nullius alterius Ecclesiae ditionibus submittatur, sed cum omnibus sibi pertinentibus cellis, sive monasteriis, monasterium utique beati Petri juxta fluvium, Sabbati [Col. 1051D] territorio Beneventano, monasterium Domini Salvatoris in Alise, cellam Sanctae Mariae in duas basilicas, cellam sanctae Mariae juxta fluvium Trinium, cellam sanctae Mariae in Castanieto, cellam sanctae Mariae in Palene, cellam sanctae Mariae in Apinianici, cellam sancti Petri in Vipera, cellam [Col. 1052B] sancti Vincentii in Taccu cum omnibus monasteriis et cellis, sub apostolicae sedis protectione permaneant. Praeterea quaecunque a regibus, ducibus, principibus, vel reliquis fidelibus, ad idem monasterium collata sunt, vel in posterum conferri contigerit, et quae praedecessorum nostrorum privilegiis confirmata vestris praedecessoribus constat, firma vobis, vestrisque successoribus, et illibata permaneant. Decernimus quoque, ut nulli omnino hominum liceat praedictum monasterium temere perturbare, aut ejus possessiones auferre, vel ablatas retinere, minuere, vel contrariis vexationibus fatigare; sed omnia integra conserventur, eorum, pro quorum sustentatione et gubernatione concessa sunt, usibus omnimode profutura. Obeunte vero ejus loci abbate, [Col. 1052C] vel suorum successorum, nullus ibi qualibet astutia seu violentia praeponatur, nisi quem fratres communi consensu, vel saniori consilio elegerint secundum timorem Dei, et beati Benedicti regulam a Romano pontifice consecrandum. Chrisma, oleum sanctum, consecrationes altarium, sive basilicarum, ordinationes monachorum, sive clericorum monasterio pertinentium, a quo malueritis accipietis catholico episcopo. Interdicimus etiam ne quis episcoporum ex eodem monasterio abbatem vel monachum ad suam synodum audeat provocare aut excommunicare; nec ibi cujuslibet Ecclesiae sacerdotem, praeter sedem apostolicam ditionem aliquam habere permittimus, adeo ut nisi ab abbate fuerit invitatus, nec missarum solemnia ibidem celebrare praesumat. Sacerdotes [Col. 1052D] et clerici de quacunque ecclesia, si venerint ad habitandum in congregatione fratrum, aut monachicum suscipiendi habitum, statim recipiantur, nec a quolibet prohibeatur. Nec praesumat quispiam eidem monasterio, et cellis, vel possessionibus, vel rebus ejus violenter incumbere, vel quamlibet malitiae jacturam [Col. 1053A] inferre; sed omni tempore idem locus cum pertinentiis libere et quiete sub apostolicae sedis protectione servetur. Si quis autem hujus nostri apostolici privilegii constitutionem temerare praesumpserit, nisi digne emendaverit, honoris sui dignitatem amittat, et alienus a corpore et sanguine Domini nostri Jesu Christi fiat, et cum diabolo et ejus ministris aeterno incendio damnetur. Qui autem juste et pie haec observaverit, benedictionis gratiam plenissime a Domino consequatur, et aeternae vitae particeps esse mereatur.

Scriptum per manum Stephani primicerii anno pontificatus domni Stephani summi pontificis septimi . . . . . .



II. STEPHANI VII PRIVILEGIUM PRO MONASTERIO S. MARIAE BRONIENSI. (Anno 920-931.) Fundationem abbatiae Broniensis, in comitatu Namurcensi confirmat, Romae existente, et coram petente sancto Gerardo abbate ac fundatore Broniensi.
[Apud Mansi, Concil. tom. XVIII.]
[Col. 1053B]

IN nomine sanctae et individuae Trinitatis, et sanctae Mariae semper virginis, STEPHANUS, sedis apostolicae summus episcopus, servus servorum Dei, fratribus ac filiis nostris per universum orbem terrarum in fide catholica degentibus.

Notum cupimus esse omnibus tam praesentibus quam futuris qualiter filius ac frater noster, divina annuente clementia, Gerardus abbas nobis innotuit de monasterio Broniensi, quod in melius reformavit [Col. 1053C] et restauravit in honore sanctae Dei Genitricis semper virginis Mariae, sanctorumque apostolorum Petri et Pauli, et sancti Joannis Baptistae.

Post vero multorum sanctorum pignora, congregavit ibi corpus etiam sancti Eugenii martyris, archiepiscopi Toletanae sedis, discipuli, et ordinati sancti Dionysii archiepiscopi, et cum magna reverentia et honore inibi attulit: haereditatem quoque propriam tam in agris quam in mancipiis, et in omnibus jure haereditario adjacentibus, devote ac voluntarie ad praefatum dedit monasterium.

Postquam autem nobis indicavit, provolutus pedibus nostris, petiit quatenus auctoritate apostolorum Petri et Pauli malediceretur omnis qui de eorum monasterio aliquid conaretur, tam de reliquiis [Col. 1053D] sanctorum quam de vestimentis, et libris, et de territoriis auferre, atque de mancipiis, vel de aliis quibuslibet rebus quas nunc habet sibi datas, vel ultra possit Dei misericordia obtinere.

Hoc quoque magnopere expetiit, ut eodem constringantur anathemate quicunque privilegium, quod de eodem loco et monasterio jam regia magnificentia et imperialis sanxerat auctoritas, aliquatenus praesumeret infringere.

Scilicet, ut nullus episcopus, nullus comes, nullus advocatus, nullus judex publicus, nec quilibet ex judiciaria potestate in Ecclesia, aut loca, vel agros, seu reliquas possessiones memorati monasterii praesumat ingredi, aut ad causas audiendas aut precaturas [Col. 1054A] faciendas, aut freda, vel tributa, aut obsonia quaelibet exigenda, vel mansiones aut silvas vel paradas faciendas aut fidejussores tollendos, aut homines ejusdem monasterii tam ingenuos quam servos super terram ipsius commanentes injuste distringendos, nec ad ullas redhibitiones, aut illicitas occasiones requirendas nostris et futuris temporibus.

Sed liceat memorato Dei servo Gerardo suisque successoribus res praedicti monasterii cum monachis suis sub immunitatis nostrae defensione quieto ordine possidere, et ordinare, absque cujuslibet arbitri communione, nisi ipso abbate et suis monachis id rationabiliter fieri petentibus.

Hoc quoque firmari expetiit nihilominus, ut eadem [Col. 1054B] damnetur maledictione quicunque locum ipsum et loci incolas infra suos terminos hostili incendio, vel caede, aut aliqua injusta oppressione praesumpserit aliquatenus depopulari vel infringere.

Astantibus igitur episcopis et confratribus hujus sanctae Romanae sedis, et consentientibus, petitionem famuli Dei Gerhardi apostolica auctoritate firmari decrevimus.

Igitur auctoritate Patris et Filii, et Spiritus sancti et sanctae Mariae semper virginis, Dei genitricis, et omnium coelestium virtutum, et sancti Joannis Baptistae, et sanctorum apostolorum Petri et Pauli, sancti Eugenii martyris ejusdem loci patroni et provisoris, sanctorum quorum reliquiae inibi sunt, [Col. 1054C] simulque omnium sanctorum quorum nomina scripta sunt in libro vitae, excommunicamus, anathematizamus, damnamus omnes qui horum quidpiam, quae de immunitate et libertate Broniensis Ecclesiae et loci praelibata sunt, irritum fecerint, vel infregerint, nisi resipuerint, et poenituerint, et ab abbate et fratribus ejus veniam promeruerint, et de caetero emendaverint.

At vero qui observator exstiterit hujus nostrae praeceptionis et regiae sanctionis, gratiam, et misericordiam, vitamque aeternam a misericordissimo Domino Deo nostro consequi mereatur.

Ego Castorius notarius regionarius, et scriniarius sanctae Romanae Ecclesiae, corroborante apostolica auctoritate, et sancto papa Stephano suggerente, [Col. 1054D] recognovi.

Signum Domini Stephani papae gloriosi.

Data V Kal. Maii, anno ab Incarnatione Domini . . . .

Actum Romae feliciter, amen.

Ego Leo sanctae Romanae Ecclesiae archipresbyter, rogante domino nostro Stephano, subscripsi, amen.

Ego Valentianus episcopus subscripsi, amen.

Ego Agapitus episcopus ipso jubente subscripsi, amen.

Ego Emerentianus episcopus subscripsi, amen.

Ego Simphorianus episcopus subscripsi, amen.

Ego Liberius episcopus subscripsi, amen.

Ego Laurentius episcopus subscripsi, amen.

[Col. 1055A] Ego Florentius episcopus subscripsi, amen.

Ego Gregorius episcopus subscripsi, amen.

Ego Gaudentius episcopus subscripsi, amen.

Ego Clementianus subscripsi, amen.

Ego Urbanus episcopus jussu domini Stephani papae, subscripsi, amen.

Hilduinus Mediolanensium archiepiscopus subscripsit, amen.

Wido Placentinensis episcopus, subscripsit, amen.

[Col. 1056A] Petrus Cumensis episcopus subscripsit, amen.

Richuinus Stratburgensis episcopus subscripsit, amen.

Rotherus Treveris archiepiscopus subscripsit, amen.

Benedictus Metensis episcopus subscripsit, amen.

Richarius Leodicensis episcopus subscripsit, amen.

Stephanus Cameracensis episcopus subscripsit, amen.




ANNO DOMINI DCCCCXXXVI.
JOANNES PAPA XI.




[Col. 1055]
NOTITIA HISTORICA.
(Apud Cocquelines, Bullarum, privileg. Rom. pont. ampl. collect.)

Joannes undecimus Sergii III successor, ex Marotia scorto, [(706) 1Kb] Widonis Tusciae marchionis potentia pontifex constitutus est post Stephani VIII obitum. Sedit annos IV, menses X [(707) 1Kb] . Fuit autem temporibus Constantini Porphyrogeniti in Oriente, Henrici Aucupis in Occidente impp. In custodia ab Alberico fratre detentus obiit ineunte mense Januario anni 936; menses enim X supra annos IV illi tributi numero rotundo computati intelligendi sunt.




[Col. 1055]
JOANNIS PAPAE XI EPISTOLAE ET PRIVILEGIA.



I. JOANNIS XI PRIVILEGIUM PRO MONASTERIO CLUNIACENSI. (Anno 931.) Confirmat sanctum Odonem abbatem in regimine monasterii Cluniacensis necnon exemptionem ipsius monasterii ab omni dominatu. Statuitque electionem abbatis post obitum illius fore liberam et absque cujuslibet consultu faciendam. Confirmat etiam Romanum monasterium concessum Cluniacensi per Rodulphum Burgundiae regem. Dat insuper facultatem suscipiendi monasteria quae offerentur reformanda. Restituit decimas capellarum Cluniacensium ab episcopis subtractas. Confirmat pariter monetam propriam sicut Rodulphus rex Francorum concesserat. Datque licentiam recipiendi ad tempus fratres, qui pro melioratione vitae voluerint ex alienis monasteriis ad Cluniacense transmigrare. Definit porro Cluniacense monasterium sanctae sedi apostolicae ad tuendum atque fovendum pertinere: vultque in signum hujusmodi protectionis dari per quinquennium decem solidos Romae.
[Bullar. Cluniac., p. 1.]
[Col. 1055C]

[Col. 1055D] JOANNES episcopus, servus servorum Dei, ODONI [Col. 1056C] venerabili abbati monasterii Cluniacensis aedificati in honorem beatorum apostolorum Petri et Pauli, siti in pago Matisconensi, et per te eidem monasterio tuisque successoribus in perpetuum.

Convenit apostolico moderamini benevola compassione pia poscentium votis succurrere, et alacri devotione his praebere assensum; ex hoc enim potissimum praemium a conditore omnium. Deo promerebimur. Igitur quia petistis a nobis quatenus praedictum monasterium in illo statu, quo a Guillelmo duce per testamentum manere decretum est, nostra apostolica auctoritate in perpetuum constare decerneremus, sanctae Romanae, cui Deo auctore deservimus Ecclesiae, subjectum est. Inclinati precibus tuis tibi ad regendum concedimus. [Col. 1056D] Itaque sit illud monasterium cum omnibus rebus, vel quas nunc habet, vel quae deinceps ibi traditae fuerint, liberum ab omni dominatu cujuscunque regis, aut episcopi, sive comitis, aut cujuslibet ex propinquis ipsius Willelmi. Nullus [Col. 1057A] ibidem contra voluntatem monachorum praelatum eis post tuum decessum ordinare praesumat: sed habeant liberam facultatem, sine cujuslibet principis consultu, quemcunque secundum regulam sancti Benedicti voluerint sibi ordinare; nisi forte (quod absit) personam suis vitiis consentientem eligere maluerint: hoc quicunque voluerit cum zelo Dei prohibeat. Coenobium quod Romanum dicitur, et quod mater filii nostri Rodulphi regis condonavit ad praedictum Cluniacum, ita ei cum Vaningo villa subjectum sit, sicut illa per testamentum donationis decrevit. Si autem coenobium aliquod ex voluntate illorum, ad quorum dispositionem pertinere videtur, in sua ditione ad meliorandum suscipere consenseritis, nostram licentiam [Col. 1057B] ex hoc habeatis. Decimas vero, quae olim ad vestras capellas pertinuerunt, et per modernam quasi auctoritatem sive licentiam a quolibet episcopo subtractae sunt, vobis ex integro restituimus. Capellas autem, si aliquae jam factae sunt vel faciendae inibi sunt, ita manere concedimus ut vestris ecclesiis nihil ex decimis minuatur. Hoc vero quod dilectus filius noster Berno episcopus de praedictis capellis vobis concessit, ratum esse decernimus in perpetuum. Praeterea quidquid ex vineis vel culturis ad vestram pertinet religionem, partem quoque decimarum ad hospitale vestrum pertinere sancimus: similiter et de his rebus quas percepturi estis. Hoc etiam quod Leobaldus ad praedictum monasterium moriens reddidit [Col. 1057C] et dereliquit. Similiter et illud quod in Agiona, vel alicubi rebus quae ad id monasterium pertinere debent, et capellam sancti Martini, quae est in villa Maceio, nostra apostolica auctoritate vobis confirmamus et restituimus. Monetam quoque propriam, sicut filius noster Rodulphus rex Francorum concessit, ita habeatis. Et quia, sicut nimis compertum est, jam pene cuncta monasteria a suo proposito praevaricantur, concedimus ut si quis monachus ex quolibet monasterio ad vestram conversationem solo duntaxat meliorandae vitae studio transmigrare voluerit, cui videlicet suus abbas regularem sumptum ad depellendam proprietatem habendi ministrare neglexerit, suscipere vobis liceat; quousque monasterii sui conversatio [Col. 1057D] emendetur. Immunitatem vero ita vobis concedimus, sicut locis sanctis ubique reverentia debetur, ut nullus vestra mancipia aut res quaslibet sine vestro consultu distringere aut invadere ullo modo praesumat. Sane ad recognoscendum quod praedictum coenobium sanctae apostolicae sedi ad tuendum atque fovendum pertineat, dentur per quinquennium decem solidi. Si quis autem contra hanc saluberrimam nostram constitutionem resistendo venire tentaverit, aut aliquid horum corrumpere conatus fuerit; et omnia quae in hoc privilegio sancimus non observaverit, sciat se sub divini judicii obtestatione anathematis vinculo aeternaliter, [Col. 1058A] nisi resipuerit, innodatum, et a regno Dei alienandum, et cum diabolo sine fine cruciandum. Qui vero hujus nostrae saluberrimae sanctionis custos et observator exstiterit, a Christo Domino benedictionem, et a sanctis apostolis mundi judicibus absolutionem hic et in futuro consequi mereatur.

Scriptum per manum Andreae scriniarii in mense Martio, indictione quarta.



II. JOANNIS XI PRIVILEGIUM PRO EODEM MONASTERIO. (Anno 932). Ad petitionem S. Odonis et interventionem Hugonis Italiae regis confirmat monasterium Cluniacense cum omnibus rebus et possessionibus, quas habet et in posterum acquiret. Et inter caetera monasterium, quod dicitur Carus Locus in territorio Matisconensi, vult perpetuo manere subjectum Cluniacensi coenobio.
[Apud Cocquelines, Bullarum, privileg. Rom. pont. ampl. collect.
[Col. 1058B]

JOANNES episcopus, servus servorum Dei, ODONI religioso abbati venerabilis monasterii summorum apostolorum Petri et Pauli quod dicitur Cluniacum, et per te tuis successoribus qui in eodem venerabili monasterio deservient in perpetuum.

Convenit apostolico moderamini pia religione pollentibus benevola compassione succurrere et poscentium animis alacri devotione impertire assensum: tunc enim lucri potissimum praemium apud Conditorem omnium reponitur Deum, quando venerabilia [Col. 1058C] loca opportune ordinata ad meliorem fuerint sine dubio statum perducta. Igitur quia supplicavit tua religio et interventio Hugonis gloriosissimi regis dilecti filii nostri apostolatui nostro, quatenus confirmaremus nostra apostolica auctoritate praedictum monasterium sancti Petri cum omnibus rebus et possessionibus suis, quas nunc habere videtur, et quod deinceps in idem monasterium offeretur oblatumque fuerit. Imo et confirmamus eidem sancto loco aliud monasterium juris Ecclesiae Romanae, quod dicitur Carus Locus in territorio Matisconensi, ut ibi permaneat in perpetuum, eo videlicet ordine, ut nullus ecclesiastici ordinis, aut laici in ipso monasterio, aut in rebus ibidem pertinentibus aliquam molestiam inferat. Si vero aliqua [Col. 1058D] persona tam in clericali ordine, quam in laicali constituta aliquam vim in ipsis rebus intulerit, quae ibi deinceps datae sive oblatae fuerint, aut ab ejus ditione subtrahere voluerit, ipsae res revertantur ad suos donatores suosque haeredes. Attamen si cum ipsis rebus in ordine coenobii perstiterint sive tempore istius abbatis, sive suorum successorum, hoc privilegium inconvulsum permaneat, salva videlicet pensione sanctae Romanae Ecclesiae. Statuentes beati Petri principis apostolorum auctoritate, cujus nos impares meritis, divina gratia suffragante, vices gerimus, sub anathematis interdictione et divini judicii obtestatione, haec quae a nobis decreta sunt [Col. 1059A] non debere quempiam convellere in quoquam, sed potius firma stabilitate inconvulsa perpetuis permanere temporibus definimus. Si quis autem temerario ausu contra hujus nostri apostolici privilegii seriem pie a nobis promulgatam venire vel agere tentaverit, sciat se domini nostri apostolorum principis Petri anathematis vinculo innodatum, et cum diabolo et ejus atrocissimis pompis, atque cum Juda traditore Domini Dei et Salvatoris nostri Jesu Christi in aeternum ignem concremandum. Simulque et in voraginem tartareumque chaos demersus cum impiis deficiat. Qui vero pio intuitu custodes et obedientes atque observatores hujus nostrae salutiferae praeceptionis exstiterint, benedictionis gratiam et coelestis retributionis aeterna gaudia a [Col. 1059B] justo judice Domino nostro consequi mereantur.

Scriptum per manum Theodori scriniarii sanctae Romanae Ecclesiae in mense Junio, indictione quinta. Bene valete. Data VII Kalendas Januarias per manum Ursi primicerii sanctae sedis apostolicae, anno Deo propitio pontificatus domni Joannis summi pontificis et universalis undecimi papae in sacratissima beati Petri secundo, in mense Junio, indictione supra scripta quinta.



III. PRIVILEGIUM JOANNIS PAPAE XI PRO MONASTERIO VIZELIACENSI. (Anno 933).
[Apud Acher. Spicilegii tom. II, 504.]

JOANNES episcopus, servus servorum Dei, AYMONI [Col. 1059C] venerabili abbati Vizeliacensis coenobii, omnique congregationi ejusdem monasterii in perpetuum.

Quoties illa tribui a nobis optantur, quae rationi incunctanter conveniunt, animo nos debet libenti concedere, et petentium desideriis congruum impertiri suffragium. Atque ideo quia postulasti a nobis quatenus privilegium sedis apostolicae monasterio Vizeliaco, cui praeesse dignosceris, quod constat olim a Gerardo nobilissimo et christianissimo viro, necnon et Berta uxore ejus, in honore Domini et Salvatoris nostri Jesu Christi et veneratione beatissimae semper virginis Mariae genitricis ejusdem Domini nostri Jesu Christi constructum; in regno scilicet Burgundiae, in pago Avalensi, quodque a praefatis fundatoribus beato Petro apostolorum principi pia [Col. 1059D] devotione et testamenti pagina collatum est, facere deberemus: inclinati precibus tuis libenter fieri decrevimus, per quod nimirum apostolicae sedis privilegium confirmamus, atque statuimus, ut nulli regum, nulli antistitum, nulli comitum, nulli cuiquam alii liceat ipsum monasterium perturbare, vel ea quae ibi a jam dictis fundatoribus, vel ab aliis fidelibus oblata sunt, vel in futurum offerri contigerit, sub cujuslibet causae, occasionisve specie, minuere, vel auferre, sive suis usibus applicare, sed sine inquietudine in sustentatione ejusdem monasterii, et usibus abbatum et monachorum sub regula sancti Patris Benedicti ibi Deo militantium volumus ea et praecipimus possideri: ea videlicet [Col. 1060A] conditione, ut nullus successorum nostrorum pontificum in hac sancta sede, cui auctore Deo servimus, unquam vel usquam quiddam ex eisdem rebus cuiquam beneficiare, commutare, aut sub censu quolibet concedere per futura tempora patiatur, sed censum tantummodo in testamento traditionis a fundatoribus qui ex eodem monasterio hanc sanctam haeredem Romanam fecerunt Ecclesiam, etiam delegatum, unam videlicet libram argenti annis singulis successores nostri accipientes, per paternitatis suffragium eidem monasterio sollicitudine pastorali vigilanter contra omnes infestantes impendere studeant. Item constituimus, ut obeunte abbate praedicti monasterii, non alius ibi quacunque obreptionis astutia ordinetur, nisi quem consensus monachorum [Col. 1060B] secundum timorem Dei, et institutionem regulae sancti Benedicti elegerit, et hujus apostolicae sedis pontifex praeviderit ordinandum, aut suggestione monachorum consenserit ordinatum.

Hoc quoque capitulo praesenti subjungimus, ut locum avaritiae secludamus, nullum de regibus, nullum de episcopis, vel sacerdotibus, vel de quibuscunque fidelibus, per se, suppositamve personam, de ordinatione ejusdem abbatis, vel clericorum, aut presbyterorum, vel de largitione chrismatis, aut consecratione basilicae, vel de quibuscunque causis ad idem monasterium pertinentibus, audere in qualibet specie exenii loco quidquam accipere, neque eumdem abbatem pro ordinatione sua aliquid dare praesumere, ne hac occasione, ea quae [Col. 1060C] a fidelibus pio loco offeruntur consumantur. Neque episcopus civitatis ipsius parochiae nisi ab abbate ipsius monasterii invitatus, ibidem publicas missas agat, neque stationes in eodem coenobio indicat, ne servorum Dei quies quoquomodo populari conventu perturbari valeat, neque paratas, aut mansionaticos exinde praesumat exigere. Susceptionem autem fidelium et religiosorum virorum atque beneficentiam, quam jubet apostolus cunctis exhibendam pro possibilitate loci et facultatum, non modo ibidem fieri [non] denegamus, verum etiam suademus: sed et modus in numero congregationis ideo conservetur, ut nec pluralitas penuriam, nec paucitas inhabitantium destitutionem loci inducere valeat. Privilegium quoque a praedecessore nostro [Col. 1060D] piae memoriae papa Nicolao eidem monasterio collatum nostra auctoritate confirmamus, excepto duntaxat quod ipse sub nomine ancillarum Dei quae ibidem pro crebris infestationibus saeculi nunc ordinabiliter manere nequeunt, illud delegavit: nos vero aptioris utilitatis gratia sub habitu monachorum esse congruenter decernimus. Si quis vero regum, episcoporum, sacerdotum, abbatum, judicum, comitum, aut saecularium personarum, contra hanc nostrae institutionis paginam venire tentaverit, percussus apostolico anathemate, potestatis honorisve sui dignitate careat, reumque se coram divino judicio cognoscat, et nisi ea quae a se male acta sunt defleverit, a sacratissimo corpore Domini nostri Jesu-Christi [Col. 1061A] alienus fiat, atque aeterno examini districtae ultionis subjaceat. Cunctis autem eidem loco justa servantibus sit pax Domini nostri Jesu Christi, quatenus et hic fructum bonae actionis recipiant, et apud districtum judicem praemia aeternae pacis inveniant.

Scriptum per manum Andreae scriniarii sanctae Romanae Ecclesiae in mense Januario, indictione 6.

Datum vero VI Idus Januarii per manum Gregorii Deo amabilis sacellarii sanctae sedis apostolicae, anno 3, Deo propitio, pontificatus domini nostri Joannis summi pontificis et universalis papae XI, in sacratissima sede beatorum apostolorum.



IV. JOANNIS XI EPISTOLA AD CLERUM ET POPULUM AUGUSTODUNENSEM. (Anno 933.) Ecclesiae Augustodunensi asserit jus episcopum libere eligendi.
[Apud Baluz., Capitul. tom. II, p. 1495.]
[Col. 1061B]

JOANNES episcopus, servus servorum Dei, omnibus filiis sanctae Aeduensis Ecclesiae et per vos successoribus vestris in perpetuum.

Auditum est nostris apostolicis auribus et crebro intimatum frequenter Ecclesiis Galliarum contra decreta canonum in electione suorum episcoporum violentiam inferre. Quod nos, cui Ecclesiarum omnium cura commissa est quamvis indignis, visceraliter condolentes, ab universis Ecclesiis hanc insertam violentiam auctoritate Dei et beati Petri recidere [Col. 1061C] cupientes, praecipuae vobis, sanctae videlicet Aeduensi Ecclesiae, hujus nostri decreti privilegium scribere sancivimus, reges Francorum primum observatores orantes; in quo decernimus et regulariter ordinamus ut deinceps nemo regum vel principum vel aliqua persona vobis superponere vel ordinare aut successoribus vestris praesumat nisi ex filiis ipsius Ecclesiae secundum scripta canonum, quem clerus elegerit et populus proclamaverit, si in ea dignus reperiri potuerit. Quod si in ea, quod forte accidere non credimus, inventus non fuerit, unanimi eorum consilio tam cleri quam populi de aliis dignissimus expetatur. Vestrum denique honorem, quem de seniore adepti fueritis, de vestris domibus et de vestris canoniis et de communi [Col. 1061D] causa fratrum et de omni proprietate vestra in haeredibus legitimis statuendis et eligendis ex ipsa domo nostra apostolica auctoritate licentiam vobis concedimus ordinandi absque alicujus controversia impedimenti. Si quis vero magnus vel parvus contra hoc nostrum decretum et concessivam largitionem [Col. 1062A] in aliquo surgere nostramque apostolicam auctoritatem violare vel infirmare praesumpserit, sciat se anathematis vinculo sanctae Trinitatis invocatione et beati Petri apostoli potestate ac nostra auctoritate aeternaliter cum inimicis Dei et ejus contradictoribus usque ad satisfactionem profligatum ac in perpetuum damnatum. Conservatores autem hujus nostri decreti pax et gaudium et benedictio a largitore omnium bonorum Deo consequantur et vitam aeternam habere mereantur.

Scriptum per manus Theodori scriniarii sanctae Romanae Ecclesiae in mense Martii et indictione sexta. Datum . . . . . Bene valete.



V. [(708) 1Kb] JOANNIS XI PRIVILEGIUM PRO MONASTERIO S. MARIAE ET S. MARTINI PICTAVIENSI. (Anno 931-36.)
[Apud D. Bouquet, Recueil des historiens.]
[Col. 1062B]

In nomine Dei Patris, ego JOANNES papa notificamus omnibus sanctae Dei Ecclesiae fidelibus, quod frater noster FROTHERIUS episcopus, missis legatotoribus suis ad nos, [precatus est] ut scriptum privilegium monasterii sui, quod est constructum foris muros Pictavis civitate super fluvium Clini, firmare ac roborare dignaremur. Quod nos, permittente Deo, benevolentiae ejus libenter adimplevimus. Est autem istud coenobium dedicatum in honore sanctae Dei genitricis virginis Mariae, necnon et S. Martini. Volumus autem ut ab hodierna die locus ipse sit [Col. 1062C] tutus ab omni adversitate, et monachi, qui in eodem loco permanserint, alacriter et sine ulla contradictione servitium Dei adimpleant: et ut nullus homo sit qui ullum debitum ad ipsum locum requirat, nec placitum in ipso loco faciat, et nullam subjectionem requirat, nisi tantum privatis diebus unam missam familiarem, et unum psalmum per omnes horas propter congregationem S. Petri dicant. Excommunicamus autem omnes ex parte Dei omnipotentis et sancti Petri principis apostolorum, et omnium sanctorum Dei, et omnium episcoporum, et omnium successorum nostrorum, ut quicunque hunc scriptum privilegium infregerit, de corpore et sanguine Domini [al. Christi] sit maledictus in perpetuum, si ad emendationem et ad satisfactionem [Col. 1062D] non venerit. Et ut hoc privilegium libentissime a nobis factum firmiorem obtineat vigorem, manibus propriis firmavimus, et in verbo Dei viris religiosis et consulibus Romae roborari fecimus.

Signum + Joannis papae, qui hunc privilegium fieri jussit.




ANNO DOMINI DCCCCXXVIII.
SEULFUS RHEMENSIS ARCHIEPISCOPUS.




[Col. 1063]
NOTITIA HISTORICA.
(Apud Flodoardum, Historia Ecclesiae Rhemensis, lib. IV, cap. 18.)

[Col. 1063A] Herivaeo successit Seulfus, qui tunc Rhemensis urbis ministerio fungebatur archidiaconatus: vir tam ecclesiasticis quam saecularibus disciplinis sufficienter instructus, quique apud Remigium Antissiodorensem magistrum in liberalibus studium dederat artibus. Quo per consensum et jussionem Roberti regis ab Abbone Suessonico caeterisque Rhemensis provinciae praesulibus ordinato episcopo, delati sunt Odo frater quondam Herivaei archiepiscopi, et Heriveus nepos ipsius apud eumdem praesulem, quod fidelitatem quam ei promiserant minime servarent. Qua de re quia noluerunt ad reddendam venire rationem coram eodem pontifice, vel singulari certamine cum accusatoribus decernere, sublatis sibi Ecclesiae possessionibus, quas plures ex hoc retinebant episcopio, per Heribertum comitem deducti sunt ad Robertum regem, et sub custodia usque ad mortem regis Roberti, Odo quidem penes eumdem Heribertum, Herivaeus vero Parisiis detenti sunt. Fertur autem tunc ab hoc [Col. 1063B] archiepiscopo, et a consiliariis suis, Heriberto comiti depactum, de electione filii sui in hac sede pro praedictorum virorum expulsione. Hic denique praesul legatos hujus Ecclesiae Romam dirigens pro [Col. 1064A] consensu papae Joannis in ordinatione sua, pallium ab eodem sibi missum cum litteris privilegii hujus sedis suscepit.

Hic etiam synodum habuit in villa Trosleio cum episcopis Rhemensis dioeceseos, ubi adfuere nonnulli quoque comites: in qua et Isaac comes ad satisfactionem venit pro his quae prave perpetraverat adversus Ecclesiam Cameracensem, quoddam castellum Stephani praesulis ejusdem urbis dolosa comprehensum pervasione succendens. Pro quo facinore vadatus in hac synodo, centum libras argenti pacatur cum praefato episcopo, satagente Heriberto et aliis qui aderant Franciae comitibus. Hic praesul monasterium sancti Remigii cum adjacentibus ecclesiis vel domibus muro cingens, castellum ibidem instituit, domum episcopalem cameris reparans, picturis excoluit. Fecit et calicem aureum majorem cum gemmis in honore Dei genitricis pondo decem librarum. Sed et alia quaedam ecclesiae [Col. 1064B] praeparavit ornamenta. Ciborium quoque super altare sanctae Mariae argento aggressus est operire: quod opus, morte praeventus, explere nequivit. Fertur autem veneno potatus a domesticis vel familiaribus Heriberti comitis vitam finivisse.




[Col. 1063]
CONCILIUM RHEMENSE PRAESIDE SEULFO. In quo poenitentia indicta est iis qui bello Suessionico inter Robertum et Carolum reges interfuerunt anno 923 [al 924].
(Apud Labbeum, Conciliorum, tom. IX, col. 381.)

[Col. 1063C] Anno Dominicae incarnationis 923, episcopatus autem domini Seulfi secundo, convenientes sancti Patres, Seulfus scilicet Rhemorum archiepiscopus, Abbo Suessionicae urbis episcopus, Adelelmus Laudunensis, Stephanus Cameracensis, item Adelelmus Silvanectensis, Airardus tunc inibi ordinatus Noviomagensis, cum caeterorum ejusdem Rhemensis dioeceseos episcoporum legatis, decreverunt hanc poenitentiam his qui bello Suessionis inter Robertum ac Carolum acto interfuerant injungendam: videlicet, ut tribus quadragesimis per tres annos agant [Col. 1064C] poenitentiam, ita ut prima quadragesima sint extra ecclesiam, et Coena Domini reconcilientur. Omnibus vero his tribus quadragesimis, secunda, quarta et sexta feria, in pane, sale et aqua abstineant, aut redimant. Similiter quindecim diebus ante nativitatem sancti Joannis Baptistae, et quindecim diebus ante nativitatem Domini Salvatoris, omni quoque sexta feria per totum annum, nisi redemerint, aut festivitas celebris ipsa die acciderit, vel eum infirmitate sive militia detentum esse contigerit.




ANNO DOMINI DCCCCXIII.
LEO PAPA VII




[Col. 1065]
NOTITIA HISTORICA.
(Apud Mansi, Conciliorum ampl. collect., tom. XVIII, pag. 375.)

Leo hujus nominis septimus pontificatum adeptus est anno Redemptoris 936, tempore Constantini et Romani imperatorum orientalium; de quo Flodoardus in Chronico praedicto anno ista scribit: Joanne papa fratre Alberici defuncto, Leo quidam Dei servus Romae papa constituitur. Hic Odonem abbatem Cluniacensem, virum sanctitate celeberrimum, vocavit Romam, ut inter Hugonem regem Italiae, qui Romam obsidere coeperat, et Albericum Romae principem, pacis componendae sequestrum ageret. Venit abbas sanctissimus, suaque intercessione apud utrumque hoc obtinuit ut Albericus filiam Hugonis conjugem acciperet, et Hugo obsidionem solveret.

Hujus tempore mortuus est Henricus rex Germaniae, decus Christianae religionis, qui post multas alias gentes, de quibus supra, Cuusum Daniae regem ad Christi fidem convertit, ipsosque Danos ab hominum immolatione revocavit, regnique haeredem filium suum Othonem, pietate et fortitudine militari sibi non dissimilem, reliquit.

Eodem hoc tempore, ad afflctionem et perturbationem Ecclesiae, Manasses Arelatensis episcopus novam addidit miseriam, quando homo ambitiosus sua sede nequaquam contentus, opera Hugonis regis Italiae, non tantum Veronensem, Tridentinam, et Mantuanam, verum etiam Mediolanensem Ecclesiam invasit, asserens se id facere exemplo principis apostolorum, qui etiam Romanam, Antiochenam, Alexandrinam Ecclesias simul possedisset. Haec Luitprandus, qui Dei et legum contemptorem peracri invectura perstringit. Leo cum sedisset annis tribus et sex mensibus, defunctus est [(709) 1Kb] .




[Col. 1065]
LEONIS PAPAE VII EPISTOLAE ET PRIVILEGIA.



I. PRIVILEGIUM PRO MONASTERIO FULDENSI. (Anno 926.) Monasterii Salvatoris Fuldensis privilegia, petente Hadamaro abbate, confirmat:
[Dronke, Cod. diplom. Fuld., p. 315.]
[Col. 1065A]

LEO episcopus, servus servorum Dei, HADAMARO religioso abbati venerabilis monasterii Domini Salvatoris, et per te in eodem venerabili monasterio successoribusque tuis abbatibus in perpetuum.

Summan gerentes sollicitudinem omnium venerabilium locorum, quantum ex divino adjutorio possibilitas datur, de eorum stabilitate satagere studemus. Hoc namque studio et divina placatur clementia, et laus Ecclesiae Christi procuratur. Nam potiori et nos [Col. 1065B] fiducia pro impetranda venia delictorum aeternam pietatem audemus implorare. Et ideo reverentia tua postulavit a nobis quatenus jam dictum venerabile monasterium Domini Salvatoris a sancto Bonifacio episcopo constructum in loco qui vocatur Boconia erga ripam fluminis Fuldaha privilegii sedis apostolicae munimine decoretur, ut sub jurisdictione sanctae nostrae, cui Deo auctore deservimus, Ecclesiae constitutum nullius alterius Ecclesiae jurisdictionibus [Col. 1066A] submittatur. De qua re piis desideriis faventes hac nostra apostolica auctoritate id quod exposcitur effectui mancipamus secundum privilegii seriem quod ab antecessore nostro bonae memoriae Marino hujus almae sedis praesule inibi perpetualiter factum nobis ostendere sategisti. Et ideo omnem cujuslibet ecclesiae sacerdotem in praefato venerabili monasterio ditionem quamlibet habere auctoritatem praeter sedem apostolicam, et episcopum in cujus dioecesi idem venerabile monasterium constructum esse dignoscitur, cui licentiam concedimus tantum cum opportunitas consecrandi altaris fuerit. Prohibemus ita, ut, nisi ab abbate monasterii fuerit invitatus, nec missarum ibidem solemnitatem quispiam praesumat omnino celebrare, ut profecto juxta id quod subjectum apostolicae [Col. 1066B] sedi firmitate privilegii consistit inconcusse dotatum permaneat locisque ac rebus tam eis quas moderno tempore tenet vel possidet quam quas futuris temporibus in jure ipsius monasterii divina pietas voluerit augere ex donis et oblationibus decimisque fidelium absque ullius personae contradictione firmitate perpetua perfruatur. Caeterum vero hoc deliberantes decernimus ut congruis temporibus nostrae sollicitudini ecclesiasticae intimetur, qualiter religio [Col. 1067A] monastica regulari habitu dirigatur concordiaque convenienti ecclesiastico ritu mancipetur, ne forte, quod absit, sub hujus privilegii obtentu animus gressusque rectitudinis vestrae a norma justitiae aliquo modo retorqueatur. Et neque regi neque episcopo cuilibet vel comiti vel alii magnae parvaeque personae licitum sit quamlibet vim inferre sive aliquam controversiam facere in rebus vel familiis ejusdem saepedicti venerabilis monasterii. Et auctoritate nostra interdicimus ut nulla femina inibi ingredi unquam praesumat. Nemo in eodem monasterio venerabili vel in caeteris ejus locis placitum habeat. Nemo servos vel colonos ad aliquod servitium constringat illis tantum exceptis personis quibus abbas ad utilitatem suae necessitatis assensum praebuerit. Eligendi sibi [Col. 1067B] abbatem quando opus fuerit fratres inter se potestatem omnimodis habeant secundum regulam sancti Benedicti sine ullius personae contradictione. Tibique, fili dilecte Hadamare, quia te bene eruditum et eloquentem virum esse novimus, verbum Dei praedicare auctoritate sancti Petri et concedimus et praecipimus. Igitur statuentes apostolica cura decernimus per hujus decreti nostri paginam ut quicunque cujuslibet ecclesiae antistes vel quacunque dignitate praedita persona hanc privilegii nostri auctoritatem quam praerogativa principis apostolorum firmamus temerare praesumpserit, nisi cito resipiscat, anathema sit et iram Dei incurrens a coetu sanctorum omnium extorris existat, et nihilominus praefati monasterii dignitas a nobis indulta perpetualiter inviolata permaneat [Col. 1067C] apostolica auctoritate roborata. Qui autem custos et observator hujus nostri privilegii exstiterit, benedictionem et gratiam a Domino consequatur.

Scriptum per manus Leonis scriniarii sanctae Romanae Ecclesiae in mense Maio, indictione nona. Datum III Idus Maii per manum Nicolai primicerii summae apostolicae sedis, anno Deo propitio pontificatus domni Leonis summi pontificis et universalis sexti papae in sacratissima sede beati Petri apostoli primo in mense [Maio] et indictione nona.



II. BULLA PRO COENOBIO SUBLACENSI. (Anno 936.) Monasterio Sublacensi, a Saracenis vastato, bona et privilegia confirmat, petente »Alberico gloriosissimo principe atque omnium Romanorum senatore.«
[Muratori, Antiq. Ital. VI, 201.]
[Col. 1067D]

LEO, episcopus, servus servorum Dei, dilectissimo filio LEONI presbytero et monacho atque abbati venerabilis monasterii sancti Benedicti, quod situm est in Sublaco, tuisque successoribus in perpetuum, etc.

His qui Deo devote ac sollicite die noctuque sine intermissione laudem persolvunt, remunerationem vel praemium a Deo speramus habere, quia pro illorum piis locis restauratione . . . . . . . maxime, qui sive incendio, sive de alia devastatione, vel ruinae . . . . . . pro qua beatissimi Patris nostri Benedicti coenobii, ubi venerabilis ac dilectissimus filius noster Leo praeesse videtur, ubi etiam amor [Col. 1068A] magnifici viri, ac dilectissimi nostri fidelis Alberici charitatis ardore flagrat, tam ejus suggestioni, quamque et nostrae clementiae vigilanti animo ad pristinum statum Domino protegente restaurare et in perpetuum permanere curavimus. Ad hoc enim opus Deus priore nos omni esse permisit, ut qui nostro pastorali exemplo atque sollicitudine subesse noscuntur, condiscant et incunctanter intelligant quod in causis emergentibus sint acturi. Quapropter peccatis et iniquitatibus imminentibus, qui in hoc mundo accrescunt, atque ab antiqui hostis argumento pestifero volunt diversa ac multiplicia damna auferre. Et quia dum quodam tempore supradictum monasterium doctoris et confessoris Christi beati Benedicti in loco, qui Sublacus dicitur, igne consumptum, [Col. 1068B] et ab Agarenis gentibus dissolidatum fuit, ubi non solum ea quae usu sive utilitate supertulimus, concremaverunt, verum etiam et universa instrumenta chartarum, quae in ipso venerabili monasterio tam a Romanis pontificibus, quam etiam a nonnullis Christianis hominibus ob delictorum veniam sponte fuerunt oblata, omnia pariter cum subsidiis monachorum exusta sunt: quod nos inopinatum opus audivimus, satis perterruit, tamen pro mercede et remedio animae nostrae, nostrique dilectissimi filii, videlicet Alberici gloriosissimi principis, atque omnium Romanorum senatoris, et vestrae restaurationis post damna saepe dicti monasterii possessiones, chartulasque consumptas, etc., per hoc apostolicum privilegium, sicut a praedecessoribus [Col. 1068C] nostris Nicolao et Joanne quondam pontificibus, vel aliis, etc.

Scriptum per manus Leonis scriniarii sanctae Romanae Ecclesiae mense Julio, indictione IX. Bene Valete.

Datum V Idus Julias per manum Nicolai primicerii summi apostolicae sedis, anno primo domni Leonis sexti papae.



III. BULLA PRO MONASTERIO CLUNIACENSI. (Anno 937.) S. Odoni abbati Cluniacensi et ejus successoribus Escutiolae curtis possessionem asserit.
[Bullar. Cluniac., 3.]

LEO episcopus, servus servorum Dei, ODONI venerabili [Col. 1068D] abbati Cluniacensis monasterii, suisque successoribus in perpetuum.

Desiderium quod religioso proposito et sanctorum locorum stabilitati pertinere monstratur, sine aliqua est, Deo auctore, dilatione perficiendum. Et quoties in quibusdam ejus utilitatibus commodisve noster assensus, et solitum apostolicae auctoritatis exposcitur praesidium, ultro benignitatis intuitu nos convenit subvenire, et ratum pro integra securitate ex ratione solidare, ut ex hoc et ipsius venerabilis loci salus et indemnitas procuretur, et nobis quoque lucri potissimum praemium a conditore omnium Deo in sidereis arcibus praescribatur. Igitur quia postulavit a nobis tua reverentia quatenus confirmaremus [Col. 1069A] tibi tuoque monasterio curtem nomine Escutiolam cum ecclesiis, casis, terris, campis, pratis, pascuis, silvis, salictis, arboribus pomiferis, fructiferis vel infructiferis diversi generis, puteis, fontibus, rivis aquae perennis, ac cunctis adjacentibus suis cultis vel incultis una cum famulis masculis et feminis ibidem vel ubique residentibus, cum omnibus ad ipsam curtem generaliter et in integro pertinentibus sitam in comitatu Matisconensi vel Eduensi, quam vir bonus Gaufredus comes tam pro redemptione animae suae, quam parentum suorum, per chartulae seriem donavit praedicto monasterio: nos vero inclinati tuis precibus, qui vicem apostolicam retinemus, et quibus cura est omnium Ecclesiarum commissa, maxime istius monasterii, quod [Col. 1069B] juri subjectum est, ita confirmamus sicut supradictus Gaufredus comes per chartulae seriem supradicto monasterio donavit: ut nullus homo parvus magnusve, vel cujuscunque dignitatis audeat vel praesumat contra hoc nostrum privilegium in supradicta curte, vel in aliis rebus ad ipsam curtem pertinentibus, invasionem, vel molestiam, aut inquietudinem facere; sed ab ista praesenti decima indictione, ipsae res per nostram apostolicam auctoritatem secure et quiete perpetualiter in eodem monasterio permaneant. Pro quo etiam sub divini judicii obtestatione promulgantes decernimus, ut nullo ingenio aut argumento auferre audeant; potius autem jure perpetuo in eodem venerabili monasterio, ut superius affixum est, proficiant, et in potestate atque ditione [Col. 1069C] Odonis abbatis, vel omnium successorum suorum abbatum seu monachorum ibidem Deo servientium permaneant disponenda atque possidenda. Si quis autem temerario ausu contra hujus nostrae apostolicae praeceptionis seriem a nobis promulgatam venire vel agere tentaverit, sciat se domini nostri apostolorum principis Petri anathematis vinculo innodatum, et cum diabolo et ejus atrocissimis pompis, atque cum Juda traditore Domini Dei et Salvatoris nostri Jesu Christi in aeternum ignem concremandum, simulque et in voraginem tartareumque chaos demersus cum impiis deficiat. Qui vero pio intuitu custodes, et obedientes, atque observantes hujus nostrae salutiferae praeceptionis [Col. 1069D] exstiterint, benedictionis gratiam et coelestis retributionis aeterna gaudia a justo judice Domino Deo nostro consequi mereantur.



IV. PRIVILEGIUM PRO EODEM MONASTERIO. (Anno 937.) S. Odoni abbati Cluniacensi et successoribus ejus Savinias curtem asserit.
[Bullar. Cluniac., 3.]

LEO episcopus, servus servorum Dei, ODONI venerabili abbati Cluniacensis monasterii, suisque successoribus in perpetuum.

[Col. 1070A] Desiderium quod religioso proposito et sanctorum locorum stabilitati pertinere monstratur, sine aliqua est, Deo auctore, dilatione perficiendum; et quoties in quibusdam ejus utilitatibus commodisve noster assensus, et solitum apostolicae auctoritatis exposcitur praesidium, ultro benignitatis intuitu nos convenit subvenire, et ratum pro, integra securitate ex ratione solidare, ut ex hoc et ipsius venerabilis loci salus et indemnitas procurentur, et nobis quoque lucri potissimum praemium a conditore omnium Deo in sidereis arcibus praescribatur. Igitur quia postulavit a nobis tua reverentia quatenus confirmaremus, tibi tuoque monasterio curtem quae vocatur Caviniae cum casis et vineis, seu terris et silvis, campis, pratis, pascuis, salictis, arboribus pomiferis, [Col. 1070B] fructiferis vel infructiferis diversi generis, puteis, fontibus, rivis aquae perennis, ac cunctis adjacentibus suis cultis vel incultis, una cum famulis masculis et feminis ibidem, vel ubique residentibus, et cum omnibus ad suprascriptam curtem, generaliter et in integro pertinentibus, sitam in comitatu Matisconensi, quam piae memoriae Rodulphus pro redemptione animae suae, atque parentum, fratrisque sui Hugonis, per praecepti paginam donavit praedicto monasterio: nos vero inclinati precibus tuis, qui vicem apostolicam retinemus, et quibus cura omnium ecclesiarum commissa est maxime istius monasterii quod juri sanctae Romanae atque apostolicae ecclesiae nobisque subjectum est, ita confirmamus, sicut per praeceptum praedictus Rodulphus donavit [Col. 1070C] supradicto monasterio, ut nullus homo parvus magnusve, vel cujuscunque dignitatis, audeat vel praesumat contra hoc nostrum apostolicum privilegium in supradicta curte, vel in aliis rebus ad ipsam curtem pertinentibus, aliquam invasionem, vel molestiam, aut inquietudinem facere: sed ab ista decima indictione, istae res per nostram apostolicam auctoritatem secure et quiete perpetualiter in eodem monasterio permaneant: pro quo etiam sub divini judicii obtestatione promulgantes decernimus, ut nullo ingenio aut argumento auferre audeant; potius autem jure perpetuo in eodem venerabili monasterio, ut superius affixum est, proficiant et in potestate atque ditione Odonis abbatis, vel omnium successorum suorum abbatum, seu monachorum [Col. 1070D] ibidem Deo servientium permaneant disponenda atque possidenda. Si quis autem temerario ausu contra hujus nostrae apostolicae praeceptionis seriem a nobis promulgatam venire vel agere tentaverit, sciat se Domini nostri apostolorum principis Petri anathematis vinculo innodatum, et cum diabolo et ejus atrocissimis pompis, atque cum Juda traditore Domini Dei et Salvatoris nostri Jesu Christi in aeternum ignem tartareumque chaos demersus, cum impiis deficiat. Qui vero pio intuitu custodes et obedientes atque observatores hujus nostrae salutiferae praeceptionis exstiterint, benedictionis gratiam, et [Col. 1071A] coelestis retributionis aeterna gaudia a justo judice Domino Deo nostro consequi mereantur. Amen.



V. LEONIS VII EPISTOLA AD GERHARDUM LAUREACENSEM ARCHIEPISCOPUM. (Anno 937.) Pallium ad eum mittit.
[Apud Mansi, Conc. t. XVIII, 376.]

LEO episcopus servus servorum Dei, reverendissimo et sanctissimo confratri nostro GERHARDO sanctae Laureacensis Ecclesiae acrhiepiscopo omnibus diebus vitae tantum tuae exhinc amodo.

[(710) 1Kb] Si pastores ovium solem geluque pro gregis [Col. 1071B] sui custodia die ac nocte ferre contenti sunt, et ne qua ex eis aut errando pereat, aut ferinis laniata morsibus rapiatur, oculis semper vigilantibus circumspectant; quanto sudore, quantaque cura debeamus esse pervigiles nos, qui pastores animarum dicimur, attendamus, et susceptum officium exhibere erga custodiam dominicarum ovium non cessemus, ne in die divini examinis pro nostra desidia ante summum pastorem negligentiae reatus excruciet. Unde modo honoris reverentia sublimioris inter caeteros judicamus [judicamur, HARD.]. Pallium autem fraternitati tuae ad missarum solemnia celebranda concedimus, quo tibi, non aliter Ecclesiae tuae privilegiis in suo statu manentibus, uti largimur, non solum in die consecrationis chrismatis, ac [Col. 1071C] sanctae et venerandae Resurrectionis Domini nostri Jesu Christi, seu in natalibus sanctorum apostolorum atque beati Joannis Baptistae, necnon in festivitatibus sanctae Dei genitricis Mariae, simulque in Domini nostri Nativitatis die, pariterque in solemnitatis Ecclesiae tuae die, et natalitio tuo die; verum etiam in consecratione episcoporum et presbyterorum, et quando a te synodus celebratur, si forte conventiculum illic fuerit neophytorum, qui ad fidem tua exhortatione sunt perducendi, necnon in festivitate sancti Stephani protomartyris, sanctique Laurentii, et illorum sanctorum qui corporaliter in tua requiescunt parochia, uti concedimus die, sicut a praedecessore nostro domino Gregorio hujus almae [Col. 1071D] sedis praesule sancitum est. In secretario vero tua fraternitas pallium induere debet, et ita ad missarum solemnia proficisci, et nihil tibi ausu, temeritate praesumptionis arrogare; ne, dum in exteriori habitu inordinate aliquid arripitur, ordinate etiam quae licere poterant amittantur. Cujus quoniam indumenti honor modesta actuum vivacitate servandus est, hortamur ut et morum tuorum ornamenta conveniant, quatenus auctore Deo recte utrobique possis esse conspicuus. Itaque vita tua filiis tuis sit regula: in ipsa, si qua tortitudo illis ingesta est, dirigant: in ea quod imitentur aspiciant; in ipsa se [Col. 1072A] semper considerando proficiant, ut tuum post Deum videatur esse beneficium quod vixerint. Cor ergo neque prospera, quae temporaliter blandiuntur, extollant, neque adversa dejiciant; sed quidquid illud fuerit, virtute patientiae devincatur. Nullum apud te locum odia, nullum favor indiscretus inveniat. Benignum te sentiant boni, districtum mali cognoscant; insontem apud te culpabilem suggestio mala non faciat; nocentem gratia non excuset. Remissum te delinquentibus non ostendas, ne quod ultus non fueris, perpetrari permittas. Sit in te et boni pastoris dulcedo, sit et judicii severa districtio, unum scilicet quod innocenter viventes foveat, aliud quod inquietos feriendo a pravitate compescat. Sed quod nonnunquam propositorum scelus, dum districtus [Col. 1072B] malorum vult vindex existere, transit in crudelitatem correctio, iram judicio refrena, et censura disciplinae sic utere, ut et culpas ferias, et a dilectione personarum, quas corrigas, non recedas. Misericordem te, prout virtus patitur, pauperibus exhibe. Oppressis defensio tua subveniat, opprimentibus modesta correctio contradicat. Nullius faciem contra justitiam accipias, nullum quaerentem justitiam despicias, custodia in te aequitatis excellat, ut nec divitem potentia sua aliquid extra viam apud vos suadeat rationis audere, nec pauperes de sua faciat humilitas desperare: quatenus Deo miserante talis possis existere qualem sacra lectio praecipit, dicens: Oportet episcopum irreprehensibilem esse (I Tim. III). Sed his omnibus salubriter uti poteris, si [Col. 1072C] magistram charitatem habueris, quam qui secutus fuerit, a recto aliquando tramite non recedit. Ecce, frater charissime, inter multa alia, ista sunt sacerdotii, ista pallii: quae si studiose servaveris, quod foris accepisti intus habes. Fidem autem quam in tuis epistolis breviter assignasti, licet latius explanare debueras, Redemptori tamen nostro gratias agimus, quod eam in ipsa brevitate ratam esse cognovimus. Sancta Trinitas fraternitatem vestram gratiae suae protectione circumdet, atque in timoris sui via nos dirigat, ut post hujus amaritudines ad aeternam simul pervenire dulcedinem mereamur. Amen.



VI. EPISTOLA LEONIS VII AD HUGONEM FRANCORUM REGEM ET MONASTERII S. MARTINI TURONENSIS ABBATEM. (Anno 938.) Vetat ne in B. Martini monasterium aditus detur mulieribus.
[Apud Mansi, Conciliorum tom. XVIII.]
[Col. 1072D]

LEO episcopus, servus servorum Dei, glorioso principi Francorum, filio nostro, HUGONI videlicet abbati beatissimi Martini, et perpetuis successoribus in perpetuum.

[Col. 1073A] Conditor universitatis atque dispositor Christus Dominus, per sacrosanctum suae Incarnationis mysterium, universalem Ecclesiam sibi copulare dignatus est, diversos vero sanctos in eadem Ecclesia quasi diversa in uno corpore membra disposuit: et unumquemque, prout interno ejus consilio placuit, in ipsius Ecclesiae corpore, cujus ipse caput fieri dignatus est, mirabiliter ordinavit: quosdam excellentius decorans, ut sicut membra in corpore quaedam honestiora sunt, et suis officiis apta, ita et in Ecclesia vel excellentior, vel inferior quisque vices suas ipso auctore disponente convenienter expleat, ut scilicet, juxta apostolum, stella differat a stella in claritate (I Cor. XV). At vero inter eos quos divina dispensatio sublimius evexit, praedictus [Col. 1073B] beatissimus Martinus Turonicae sedis archiepiscopus non mediocriter effulget, cujus videlicet gloriam universalis Christianitas attestatur, quae illum, divino instinctu quodam, speciali affectu communiter amat, ita ut nusquam alio post sanctorum apostolorum limina de tam longinquis et diversis nationibus confluant oratores, sicut faciunt ad ipsius venerabile sepulcrum. Nam et ipse sacer locus ubi quiescit, in magna reverentia etiam ab antiquis diebus non solum apud vulgares, sed et apud excellentissimos reges ac principes fuit, sicut nonnulli vestrum videndo sciunt. Ut enim audivimus, nulli unquam feminae intra ambitum monasterii, etiam sub tempore paganorum, permittebatur accessus. Cum vero necesse fuit ut propter illorum [Col. 1073C] incursionem in civitate collocaretur, plangebant sui cultores, quia non valebant eum sic in tanta reverentia, ut olim, venerari, nec mulierum prohibere concursum. Ob quod etiam juxta ejus basilicam fundari murum studuistis, ut ita vel ab incendio defendi, vel in pristina honestate posset ipse locus haberi. Sed res in contrarium versa est, quia per occasionem castelli mulieribus et impudens et libera conversatio est, cum tamen hoc nil aliud facit, nisi sola negligentia et tepor servitorum ejus. Siquidem veniet dies judicii, et unusquisque in suo ordine insurget, et manifestum erit per quos religio sit erecta, vel per quos neglecta. Dolendum nobis est tempora jam periculosa venisse, et sic apparet charitatem [Col. 1073D] apud multos refrixisse, iniquitatem vero nimium superabundasse. Verum quia sancta Ecclesia beato Petro apostolorum principi specialiter commissa est, et per eum successoribus ejus, necesse est ut quisque nostrum, prout Deo largiente potuerit, ejusdem Ecclesiae, quousque indiget, utilitatem per aliquam auctoritatem sustentet. Et idcirco videtur nobis ut vestram negligentiam quae est erga cultum illius loci sanctissimi, per nostrum interdictum commoneamus.

Itaque in primis observamus in Domino, ut tu abbas excellentissimus Hugo, et ipsius coenobii praepositi, curam summopere adhibeatis, quatenus per [Col. 1074A] totum veteris muri ambitum, usque ad viam quae juxta latus basilicae aquilonare vergit, nulla, postquam hanc epistolam videritis, femina licentiam habeat commorandi, sed nec intrandi quidem, nisi solius causa orationis. Si quis vero de ministris hoc apostolicum interdictum neglexerit, aut aliqua femina intrare praesumpserit, tandiu excommunicatus sit, quousque promissa emendatione absolvi mereatur. Sin autem, quia per audaciam et contemptionem ad hoc transgrediendum pertinax exstiterit, illum prorsus, vel illam. excommunicamus. Observantibus haec gratia et pax Christi per suos apostolos et beati Martini preces multiplicetur.

Scriptum per manum Theodori notarii et scriniarii sanctae Romanae Ecclesiae in mense Januario, [Col. 1074B] et indictione undecima, Ludovico Francorum rege [(711) 1Kb] .



VII. LEONIS VII PRIVILEGIUM PRO MONASTERIO CLUNIACENSI. Petente Odone abbate confirmat Cluniacense coenobium cum omnibus rebus ad ipsum pertinentibus liberum ab omni dominatu cujuslibet personae, prohibetque ne unquam ulli, aut canonico, aut laico, aut etiam abbati monacho, nisi regulariter viventi commendetur. Libertatem quoque electionis ipsius abbatis asserit.

LEO episcopus, servus servorum Dei, ODONI religioso abbati Cluniacensis coenobii in honore summorum apostolorum Petri et Pauli consecrati, quod a Guillelmo Aquitanorum duce constructum est, et per te tuis successoribus in perpetuum.

[Col. 1074C] Sicut pietati fidelium patet, universalis Ecclesiae cura beato Petro specialiter commissa est, et per ipsum successoribus ejus. Quapropter nostro moderamini convenit, ut nos, qui Deo auctore sanctae sedi Romanae praesidemus, quibuslibet fidelibus secundum religionem viventibus vel conversantibus pia benevolentia subveniret, ubi forte nostrum suffragium indigent vel expetunt, certatim satagamus. Et idcirco praedictum Cluniacense coenobium, primo quidem pro amore beatorum apostolorum quibus consecratum est, ac pro religione quae ibidem tenetur, deinde etiam pro dilectione filiorum nostrorum, videlicet regum Hugonis atque filii ipsius Lotharii, qui locum ipsum, ut audivimus, multum fovent, sublimare atque solidare per nostram apostolicam [Col. 1074D] auctoritatem decrevimus. Itaque, sicut in privilegiis praedecessoris nostri Joannis papae continetur praedictum coenobium ab omni dominatu cujuslibet personae, omnesque res ad ipsum pertinentes, quas nunc vel monachi tenent, vel juste acquisituri sunt, liberum et absolutum esse praecipimus; Romanae tantum sedi, sicut in testamento bonae memoriae Guillelmi continetur, ita sit subjectum, ut nunquam aut canonico, aut laico, aut etiam abbati monacho nisi regulariter viventi commendetur. Villas vero quas ibidem piae memoriae Rodulphus rex contulit ob hoc ad praedictum coenobium ex [Col. 1075A] toto confirmanus: quia licet, ut fertur, ad Lugdunensem vel Matisconensem ecclesiam pertinuerint, non est tamen aliquis tam longaevae aetatis, qui unquam in praedictis ecclesiis vestituram de illis villis ullam habere vidisset. Et quia praestitutum legale tempus ad recuperandas hujusmodi querelas pertransiit, omnis repetitio conquiescat. Caeterum de ordinando abbate et de immunitate rerum ipsius coenobii, sicut in jam dictis privilegiis continetur, sit perpetualiter observatum. Si vero illa praedia, quae praedicti reges filii nostri eidem loco contulerunt, vel aliquid aliud de rebus, aut de coenobio quod vocatur Carilocus, quod noster antecessor per auctoritatem privilegii ad ipsum Cluniacum dedit, aliquid usurpare aut retinere praesumpserit, hunc [Col. 1075B] excommunicamus. Caeterum cunctos qui adjutores ipsius coenobii vel fraternitatis in bono fuerint, hos quantum potestas nobis a Deo per beatum Petrum collata est, sicut sanctae Ecclesiae fideles a suis peccatis praeteritis, si se emendare voluerint, absolvimus, et illos qui contrarii quolibet modo exstiterint, sub anathematis vinculo, ut jam dictum est, nisi resipuerint, usque in diem Domini obligamus. Pax et gratia Christi observantibus multiplicetur.

Scriptum per manus Leonis notarii et scriniarii sanctae Romanae Ecclesiae in mense Januario, indictione XI. Capellam autem Petronnano, quae contraria est ecclesiae beati Petri de Lango, sicut actum est in concilio episcoporum apud Cabilonem, funditus excommunicamus, et omnibus sacerdotibus praecipimus [Col. 1075C] ex Dei et S. Petri auctoritate, vel nostra, ut nullus in ea divinum officium agere praesumat.



VIII. LEONIS VII PRIVILEGIUM PRO MONASTERIO S. BENEDICTI FLORIACENSI. (Anno 938.) Monasterii S. Benedicti Floriacensis disciplinam, ab Odone abbate et Hugone, duce Francorum, restitutam, et possessiones et privilegia confirmat.
[Apud Mabill. Acta SS. ord. S. Bened., V, 907.]

LEO episcopus, servus servorum Dei, ODONI religioso abbati venerabilis monasterii sancti Benedicti, qui et Floriacensis, in quo ipse requiescit in corpore, ac per te in eodem monasterio venerabili, tuisque successoribus in perpetuum.

[Col. 1075D] Convenit apostolico moderamini pia religione pollentibus benigna compassione succurrere, et poscentium animis alacri devotione assensum impertiri. Ex hoc enim lucri potissimum praemium apud conditorem omnium Deum obtinere confidimus, dum venerabilia loca nostro fuerint adminiculo reparata. Et in hoc debemus omne studium habere: ut quia nostris peccatis exigentibus rerum ordo nimis turbatus est, illum, inquantum Deo largiente possumus, sustentare curemus. Inde ergo valde gavisi sumus, quia praedictum coenobium beatissimi Benedicti, qui est Pater et dux monachorum, reflorescere ad normam monasticae religionis audimus. Nam cum ille monasticus ordo nimium ubique sit imminutus, [Col. 1076A] spes nobis inest, quia si in illo coenobio, quod est quasi caput ac principium, observantia religiosa refloruerit, caetera circumquaque posita, quasi membra convalescant. Ut enim ait Apostolus, gaudente uno membro reliqua membra congaudent; sic econtra omne caput languidum, et omne cor moerens . . . A planta pedis usque ad verticem non est in eo sanitas . . . Ut ergo . . . conversationis . . . sicut certa verissimaque relatione comperimus, quod filius noster Odo venerabilis abbas in hoc monasterio, et venerabilis vir Hugo, videlicet dux Francorum, ibidem nuper stabilierunt, alacrius et securius in regulari disciplina proficiat; omnimodis loco illi favere ac suffragari nostra apostolica ammonitione ac autoritate providere decrevimus. Itaque per illam [Col. 1076B] auctoritatem et potestatem, quam Christus Dominus noster in beato Petro apostolorum principe rectoribus sanctae Ecclesiae concessit, per ejus quoque apostolicae nostrae auctoritatis [decretum] constituimus atque ordinamus, ut nunquam locus ille, aut res quaelibet ad ipsum pertinentes, sub alicujus potestate, nisi tantum regi submittatur; neque ipse rex, vel aliquis princeps, unquam ipsum locum tradat aut episcopo, aut canonico, vel alicui abbati, sive laico homini, aut cuilibet personae ad dominandum: sed sicut praedictus Pater Benedictus constituit, talem post discessum supradicti abbatis Odonis monachi habeant, qualem omnis congregatio, vel minima pars saniori consilio secundum Deum elegerint, sive de ipsa congregatione, sive de alia qualibet [Col. 1076C] monastica fraternitate fuerit. Si autem (quod absit) talem personam eligere maluerint, qui vel per munus, vel per cupiditatem inanis gloriae praeesse voluerit; hoc per nomen Domini et sanctae genitricis ejus, in cujus honore locus ipse dedicatus est, necnon et beati Petri omnium Ecclesiarum principis, omnimodis prohibemus. Et quicunque vel de ipsis monachis, vel de quolibet ordine qualiscunque persona, aut in ordinando abbate, aut in laesione rerum, sive in detrahenda vel impedienda conversatione, quam novelli fratres tenere visi sunt, contrarius exstiterit, hunc sub anathematis vinculo innodamus, donec humiliatus resipiscat. Villas vero quas in opus fratrum per testamenti auctoritatem ab antiquis constat esse decretas, id est ipsam vallem [Col. 1076D] totam, et Caput-Cervium, et Everam, et Arminicurtem, et Diacum, atque Toriacum, et Sarmaciola, vel quod apud Stampas habere videtur, et Vinolium, sive caetera quaecunque in praedicto testamento continentur, ita sibi communiter fratres habeant, ut nec ipse abbas, nec aliqua persona in potestate alterius quidquam dirigere possit. In ordinando autem abbate tam rex, quam episcopi, vel boni principes, vel laici, hanc potestatem juxta beati Benedicti praeceptum habeant, ut pravorum non permittant praevalere consensum: sed talem constituant, qui secundum regulam, et religiosas praedictorum Patrum consuetudines praeesse studeat. Quia vero jam dictus ordo nimis pene ubique erat [Col. 1077A] praevaricatus, et nonnulli fratres in quibusdam coenobiis ingemiscunt, quod nec ipsi absque proprietate conversari, vel alios habere volentes emendare non possunt, visum nobis est ut hanc licentiam tribuamus, quod eis qui voluerint studio meliorandae vitae ad ipsum ducem monachorum confugere, a suis abbatibus non negetur: sed tandiu liceat illis permanere juxta consuetudinem, quam invenerint apud fratres praedicti coenobii, quousque in suis monasteriis ordo regularis florere videatur. Econtra permittimus, ut si alicui de . . . . . onerosa fuerit, ut suo potius detrimento . . . . . . . discedat, ut non alios inquietet. Caeterum immunitas . . . . . auctoritatis nostrae constituta sic illibata in omnibus locis, [ut nulla] potestatis persona familiam distringere, aut res ipsas usurpare, [Col. 1077B] aut inquietare praesumat. Verum ut haec omnia firmius teneantur, quicunque adjutores ipsius coenobii fraternitatis in bono fuerint, hos, quantum nobis potestas a Deo per beatum Petrum collata est, sicut sanctae Ecclesiae fideles, si emendare voluerint, absolvimus; illos vero qui contrarii quolibet modo exstiterint, sub anathematis vinculo, ut jam dictum est, nisi resipuerint, usque in diem Domini obligamus. Pax et gratia Christi observantibus multiplicetur.

Scriptum per manum Theodori notarii et subdiaconi S. R. E. in mense Januario, indictione XI. Bene valete. Datum V Idus Januarii per manum Nicolai primicerii summae apostolicae sedis, anno Deo propitio pontificatus domini nostri Leonis pontificis [Col. 1077C] et universalis VII papae in sacratissima sede beati Petri apostoli III, in mense et indictione suprascriptis.



IX. LEONIS VII EPISTOLA AD GUIDONEM LUGDUNENSEM, TUTELONEM TURONENSEM, etc. (Anno 938.) Miserabilem Ecclesiae statum deflet; de regulari disciplina in monasterium Floriacense ab Odone abbate reducta.
[Apud Mabill. ubi supra.]

LEO episcopus, servus servorum Dei, fratribus et filiis, videlicet archiepiscopis, atque eorum suffraganeis, GUIDONI Ecclesiae Lugdunensis, TUTELONI [Col. 1077D] Turonensis, GERUNCO Bituricensis, GERLAUNO Senonensis, ARTALDO Rhemensis, atque successoribus eorum in perpetuum.

Sicut vestra fides et pietas non ignorat, intantum Christus Dominus noster sanctam Ecclesiam dilexit, ut eam proprio sanguine compararet, quam et caeteris quidem apostolis et eorum successoribus commendavit. Sed maxime per ipsorum principes beatissimum Petrum et Paulum hanc disponere decrevit: quorum successores tam in hac sancta sede, quam ubique terrarum, quicunque ex fide vixerit, eamdem quisque in suo tempore juxta apostolicae institutionis formam regere studuerunt. Sed, ut considerantibus palam est, in his nostris diebus tempora periculosa venerunt, et frigescente charitate [Col. 1078A] nimium superabundat iniquitas: ita ut rerum ordo totus pene turbatus sit, et nullus jam locus religioni restare videatur. Nos vero (quod nimis dolendum est) nec ex adverso ascendere, nec impietatem reprimere certamus: sed quidquid aliud est quod religioni adversatur, clausis mentalibus oculis negligenter transilimus. Porro, quamvis inertes et desidiosi, nostram negligentiam minime pertimescamus, ignorare tamen non possumus, quod de nostra villicatione Deo rationem reddituri sumus. Quapropter, charissimi, nitamur, quantum per divinam gratiam possumus, ut a custodienda religione vel piis actibus ex toto vacui non inveniamur. Ut autem ad rem veniamus ob cujus occasionem ista dicere coepimus, intimatum est nobis, etiam et certa [Col. 1078B] verissimaque relatione comperimus, quod filius noster Odo venerabilis abbas ex monasterio admodum reverendo, vocabulo Floriaco, quod est in honore sanctae Dei genitricis Mariae et sancti Petri constructum, ubi requiescit egregius Pater domnus noster beatissimus Benedictus, decus videlicet gemmaque monachorum, regularem conversationem ex traditione suorum praedecessorum tenere aliquatenus cum suis fratribus inibi Deo servientibus videatur. Hunc ergo ordinem in praedicto loco, Deo favente, aliquatenus, ut audivimus . . . . . Sic desinit Floriacense exemplum, quod utinam integrum haberemus.



X. PRIVILEGIUM PRO MONASTERIO SUBLACENSI. Leoni, monasterii S. Benedicti Sublacensis abbati, et ejus successoribus, »interventu sui dilecti spiritualis filii Alberici, gloriosi principis et senatoris,« monasterium S. Erasmi in Coelio monte regendum tradit.
[Cocquel. I, 246.]
[Col. 1078C]

LEO episcopus, servus servorum Dei, dilecto filio LEONI monacho presbytero, atque abbati venerabilis monasterii sancti Benedicti apud Sublacum, sanctaeque tuae congregationi, successoribusque tuis ejusdem monasterii in perpetuum.

Creditae speculationis cura impellimur, necnon Christianae religionis ardore pro studio divini cultus permovemur, pro venerabilium locorum stabilitate, atque Deo servientium securitate anxios esse, ut hoc proveniente pio labore animo Christo dicatae, [Col. 1078D] quae se illi diebus et noctibus servire decreverunt, imperturbate perseverent, necnon illae permaneant firmae, quae a Christianis in Dei laudem constructae sunt. Quia igitur monasterium sancti Christi martyris Erasmi quod in hac civitate Romana in Caelio monte constructum est, omnino jam elapso tempore congregatione servorum Dei nudatum esse constat, et solitudine, nullo in eo aut praeposito, aut monacho habitante praevidimus interventu nostri dilecti spiritualis filii Alberici gloriosi principis, et senatoris praedictum monasterium sancti Erasmi vobis committere, et eidem vestro monasterio Sublacensi sociare pro refugio, et utilitate congregationis fratrum in eodem venerabili loco laudes Domino Deo [Col. 1079A] nostro exsolventium. Decernimus in perpetuum, ne, quod absit, a persecutione paganorum, vel ab iniquis hominibus supradictum monasterium sancti Benedicti destruatur; ideo jam dictum monasterium sancti Erasmi cum cellis, domibus aliisque aedificiis, parietibus suis, in circuitu ejus, una cum hortis, terris, sementalibus, olivetis, arboribus fructiferis et omnibus suis pertinentiis, sitis Romae in regione secunda, ante venerabilem sancti Christi protomartyris Stephani ecclesiam in praedicto Caelio monte, inter hos affines. A primo latere est curtis Gregorii integra, et via publica, et domuncula Petri Joannis, et domuncula plurium hominum, aliorumque aedificiorum cum crypta, et terra sementaria, vulgo appellata Centum Scutorum: a secundo latere terra [Col. 1079B] sementaria Leonis religiosi presbyteri, et via publica, quae ducit ad decennias: a tertio latere terra sementaria haeredum Adriani, quondam de Balneo Neapolitano, et hortum vineatum Sergiae nobilis feminae: a quarto latere est domuncula oratorii sanctorum Cosmae et Damiani: e via publica pars confinium monasterii sancti Erasmi cum omnibus ad se pertinentibus, tam intus, quam extra, et circa se, seu ubicunque posita fuerat una cum casali, quod appellatur Quintum, omnibusque suis pertinentiis in integrum a praesenti undecima indictione vobis, vestrisque successoribus ejusdem monasterii abbatibus concedimus et confirmamus in perpetuum cum timore Dei regendum, et detinendum ad usum, et utilitatem praedicti monasterii Sublacensis. Pro [Col. 1079C] quo sub divini judicii obtestatione promulgantes decernimus, ut nulli unquam nostrorum successorum pontificum, aut cujuscunque dignitatis persona, aut conditionis sit, audeat a vestra jurisdictione auferre, aut aliquam laesionem inferre, quovis ingenio, seu argumento, quin potius in jurisdictione vestri monasterii stabiliter possidenda permaneant. Si quis autem id praesumpserit, sciat se anathematis vinculo innodatum, atque a regno Dei alienum, nisi resipuerit, et cum diabolo, ejusque atrocissimis poenis, et cum Juda traditore Domini Dei et Salvatoris nostri Jesu Christi aeterno igne comburendum, et in voraginem, tartareumque chaos demergendum cum impiis se sciat. Qui vero pio intuitu custodes, et obedientes observatores hujus nostrae salutiferae [Col. 1079D] praeceptionis exstiterint, benedictionis gratiam et coelestis retributionis mercedem a justo judice promereantur.

Scriptum per manum Leonis sanctae Romanae Ecclesiae scriniarii in mense Februario, suprascripta indictione undecima. Bene valete. Datum quinto Idus Februarii per manum Nicolai primicerii pontificatus anno tertio.



XI. LEONIS VII EPISTOLA AD WIDONEM LUGDUNENSEM, TEOTOLONEM TURONENSEM, etc. (Anno 938.) Illis monasterium S. Mariae et S. Petri Rivipullense commendat, cujus bona qui invaserit, eum anathematizari jubet.
[Apud Marcam, in Append. ad Marcam Hisp., p. 851.]
[Col. 1080A]

LEO episcopus, servus servorum Dei, dilectissimis fratribus et filiis, videlicet archiepiscopis et episcopis atque eorum successoribus, WIDONI Ecclesiae Lugdunensis, TEOTOLONI Turonensis, GERUNCONI Biturigensis, GERLAUNO Senonensis, ARTALDO Rhemensis, AIMERICO Narbonensis, RICULFO Elenensis, GODMARO Gerundensis, WILLARANO Barchinonensis, WADAMIRO Ausonensis, WISADO Urgellensis, atque eorum successoribus in perpetuum.

Sicut vestra pietas non ignorat, intantum Christus Dominus noster Ecclesiam dilexit, ut eam proprio [Col. 1080B] sanguine compararet: quam et caeteris quidem apostolis et eorum successoribus commendavit, sed maxime per ipsorum principes beatissimum Petrum et Paulum hanc disponere decrevit: quorum successores tam in hac sede quam ubique per orbem terrarum, quicunque ex fide vixerunt, eamdem quisque suo tempore juxta apostolicae institutionis formam, regere studuere. Sed, ut considerantibus palam est, in his nostris diebus tempora periculosa venerunt, et frigescente charitate, fit ut nullus jam locus religioni restare videatur. Nos vero, quod nimis dolendum, nec ex adverso ascendere, nec impietatem reprimere certamus; sed quidquid illud est quod religioni adversatur, clausis mentalibus oculis negligenter transilimus. Porro quamvis inertes [Col. 1080C] et desidiosi nostram negligentiam minime pertimescamus, ignorare tamen non possumus quod de nostra villicatione Deo rationem reddituri sumus. Quapropter, charissimi, nitamur, quantum per divinam gratiam possumus, ut a custodia religionis vel piis actibus ex toto vacui non inveniamur. Ut autem ad rem veniamus, ob cujus occasionem ista dicere coepimus, intimatum est nobis et jam certa verissimaque relatione comperimus quod filius noster Arnulfus venerabilis abbas in monasterio admodum reverendo vocabuli Riopollensis, quod est constructum inter duo flumina Tezer et Freber in honore sanctae Dei genitricis Mariae et sancti Petri, ubi beatissimi Benedicti domni nostri videtur ordo servari, qui est decus gemmaque monachorum, cujus regularem [Col. 1080D] traditionem auctoritate praedecessorum suorum tenere aliquatenus cum suis fratribus inibi Deo militantibus videtur. Hunc ergo ordinem in praedicto loco Deo annuente aliquatenus, ut audivimus, reflorescentem toto nisu in his. quae ad nos pertinent, refovere decrevimus. Et idcirco hanc apostolicae auctoritatis epistolam vice apostolorum principis beati Petri, quam tenere, ac si indigni, cernimur, vestrae benignitati pro eodem filio nostro Arnulfo abbate et ejus successoribus et ejusdem monachis dirigimus, obsecrantes et praecipientes ut, sicut de vestra communi obedientia necnon sollicitudine confidimus, in his quae ad curam pastoralem pertinent, non negligatis subvenire illorum necessitatibus. [Col. 1081A] Ubicunque autem haec unanimis fraternitas in Dei servitio, isdemque locus jam Deo favente tam in religione quam etiam in praediis et in villis spatiatus est et excrevit, similiter et circum adhaerentia seu procul posita loca sanctorum omnipotenti Domino servientium cum sancta religione, statuimus ut, si quis violentus et rapax inquietare, aut ipsas res diripere, villasque cum omnibus adjacentiis suis sive appenditiis suis et omnibus quae ad ipsius sancti monasterii Riopullensis monachos et ejusdem sanctae congregationis regulariter viventes pertinent, infringere tentaverit vel praesumpserit, praecipimus episcopo Guadamiro sedis Ausonensis, in cujus dioecesi ipsum situm est monasterium, vel omnibus successoribus ejus, ut mea vice per exemplar hujus paginae, [Col. 1081B] quisquis ille fuerit, nostra commonitione conveniatis et si potestis emendate et corrigite. Et si quidem emendaverit, gratiam et communionem intra sanctae matris Ecclesiae gremium ei permittimus. At si rebellis et improbus mea vestraque commonitione peccata emendare noluerit, vice beati Petri praecipimus quatenus illum furem et violatorem sanctae Dei Ecclesiae omnes supra nominati archiepiscopi et episcopi cum vestris successoribus sub anathematis vinculo innodate [innodetis], sitque pars ejus cum Datan et Abiron, quos et terra pro illorum vivos absorbuit superbia. Fiantque filii ejus orphani et uxor ejus vidua, parvuli [nutantes] transferantur filii ejus, et mendicent, et ejiciantur de habitaculis suis; scrutetur fenerator omnem substantiam ejus, et diripiant [Col. 1081C] alieni labores ejus: non sit illi adjutor, nec sit qui misereatur pupillis ejus (Psal. CVIII, 9). Et iterum: Omnis qui dixerit: Haereditate possideamus sanctuarium Dei: Deus meus, pone illos ut rotam, et sicut stipulam ante faciem venti. Sicut ignis qui comburit silvam, et sicut flamma comburens montes, ita persequatur illos Deus, et adimpleat facies eorum ignominia, ita ut erubescant et conturbentur et confundantur et pereant (Psal. LXXXII, 13). Sintque maledictiones illae super eum, quas Dominus super filios Israël, si eum audire contempserint, per beatum Moysen promulgavit. Sitque maledictus in civitate, maledictus in agro, maledictum cellarium ejus, maledictus fructus ventris ejus, et maledictus fructus terrae illius, maledicta armenta bovum ejus, et greges [Col. 1081D] ejus ovium, maledictus egrediens et regrediens. Disperdat illum Dominus de terra velociter. Percutiat illum Dominus fame et siti, egestate, febri et frigore, donec pereat. Tradat illum corruentem ante hostes ejus: sitque cadaver ejus in escam cunctis volatilibus coeli et bestiis terrae. Percutiat illum Dominus ulcere pessimo scabie quoque et prurigine, amentia et caecitate ac furore mentis; et palpet in meridie, sicut palpare solet caecus in tenebris. Et sicut Dominus beato Petro ejusque successoribus, quorum vicem, quamvis indigni, tenemus, potestatem dedit ut quodcunque ligarent super terram, ligatum esset in coelis, et quodcunque solverent super terram, solutum esset in coelis; ita illis, si [Col. 1082A] emendare noluerint, coelum claudimus, terram ad sepeliendum negamus; et demergatur in profundum inferni, solvatque ibi quod gessit usque ad novissimum quadrantem. Hanc sane epistolam non solis episcopis, sed etiam abbatibus vicinis aut longe remotis, qui sub hac norma regulariter degunt, quam Dominus per beatum sanxit Benedictum, dirigimus, ut nobiscum hujus excommunicationis stringant nodum: Quatenus si paucorum episcoporum excommunicationem contemnendam stultus ille putaverit, saltem multorum consensu ejus impietas frangatur, et membra, quae pro invicem sollicita fuerint, quietius atque robustius in Christi corpore teneantur. Sane istam, per quam vobis loquimur, epistolam sigillo apostolicae dignitatis atque auctoritatis insignimus, [Col. 1082B] et tam in coenobio beatae virginis Mariae quam in reliquis sanctorum locis perpetuo conservandam tradimus. Valete in amorem Jesu Christi Domini nostri. Amen.



XII. PRIVILEGIUM LEONIS VII PRO MONASTERIO CLUNIACENSI. (Anno 936-39.) S. Odoni, abbati Cluniacensi, ejusque successoribus Saviniacum et Ambariacum curtes asserit, petente »Hugone glorioso rege una cum filio suo rege Lothario.«
[Bullar. Cluniac., 2.]

LEO episcopus, servus servorum Dei, domino ODONI venerabili abbati Cluniacensis monasterii suisque successoribus in perpetuum.

[Col. 1082C] Desiderium, quod religioso proposito, et sanctorum locorum stabilitati pertinere monstratur, sine aliqua est, Deo auctore, dilatione perficiendum, et quoties in quibusdam ejus utilitatibus noster assensus et solitum apostolicae auctoritatis exposcitur praesidium, ultro benignitatis intuitu nos convenis subvenire, et ratum pro integra securitate ex ratione solidare; ut ex hoc et ipsius venerabilis loci salus et indemnitas procuretur, et nobis quoque lucri potissimum praemium a conditore omnium Deo in sidereis arcibus praescribatur. Igitur quia noster dilectus filius Hugo gloriosus rex, una cum filio suo rege Lothario deprecatus est nostrum apostolatum, quatenus confirmassemus per nostrum apostolicum privilegium donum de duabus curtibus nomine Saviniaco [Col. 1082D] et Ambariaco, quas ipse Hugo rex praecepti sui pagina dedit supradicto venerabili monasterio, quod in honore sanctorum apostolorum Petri et Pauli aedificatum est, tam pro salute animae suae parentumque suorum cum ecclesiis, terris, vineis, domibus, campis, pratis, pascuis, silvis, salictis, arboribus pomiferis et fructiferis diversi generis, vel infructiferis, puteis, fontibus, rivis aquae perennis, aedificiis, adjunctis adjacentibusque suis cultis vel incultis, una cum familiis masculis et feminis ibidem vel ubique residentibus, et cum omnibus ad supra scriptas curtes generaliter et in integro pertinentibus, exceptis tribus personis, quas praedictus rex in suo praecepto sibi retinuit, sitas in [Col. 1083A] comitatu Lugdunensi. Nos vero inclinati precibus eorum, qui vicem apostolicam retinemus, quibusque cura omnium ecclesiarum commissa est, maxime istius monasterii, quod juri sanctae Romanae atque apostolicae Ecclesiae nobisque subjectum est, ita confirmamus ea omnia, sicut per praeceptum praedictus filius noster donavit supradicto monasterio, ut nullus homo parvus magnusve, vel cujuscunque dignitatis audeat vel praesumat contra hujus nostri apostolici privilegii auctoritatem ipsa invadere vel rapere, sed secure et quiete perpetualiter in eodem monasterio permaneant. Pro quo etiam sub divini judicii obtestatione promulgantes decernimus, ut nullo ingenio aut argumento auferre audeant, potius autem jure perpetuo in eodem venerabili monasterio, ut [Col. 1083B] superius affixum est, afficiant, et in potestate atque ditione Odonis abbatis, vel omnium successorum suorum abbatum, seu monachorum ibidem Deo servientium permaneant disponenda ac possidenda. Si quis autem temerario ausu contra hujus nostrae apostolicae praeceptionis seriem pie a nobis promulgatam venire vel agere tentaverit, sciat se domini nostri apostolorum principis Petri anathematis vinculo innodatum, et cum diabolo et ejus atrocissimis pompis, atque cum Juda traditore Domini Dei et Salvatoris Jesu Christi in aeternum ignem concremandum simulque et in voraginem tartareumque chaos demersus cum impiis deficiat. Qui vero pio intuitu custodes et obedientes atque observatores nostrae salutiferae praeceptionis exstiterint, benedictionis [Col. 1083C] gratia et coelestis retributionis aeterna gaudia a justo judice Domino Deo nostro consequi mereantur.



XIII. EPISTOLA LEONIS VII AD ADALDAGUM HAMBURGENSEM EPISCOPUM. (Anno 937-39.) Illi pallium mittit.
[Apud Lappenberg, Hamburg. Urkund., p. 42.]

LEO, episcopus et servus servorum Dei reverentissimo et sanctissimo ADALDADO sanctae Hammaburgensis Ecclesiae episcopo, quae sita est ultra fluvium qui vocatur Albia, diebus vitae tuae tantummodo.

Si pastores ovium, etc., ut in bulla Nicolai I et Stephani V pro eadem Ecclesia, usque ad assumptione [Col. 1083D] sanctae Dei genitricis Mariae . . . Reliqua desunt in autographo.



XIV. EPISTOLA LEONIS VII AD FRIDURICUM MOGUNTINUM ARCHIEPISCOPUM. (Anno 937-39.) Friduricum prodit »suum vicarium et missum in cunctis regionibus totius Germaniae.« Permittit ut Judaeos, nisi Christianam fidem suscipiant, civitatibus expellat; invitos vero baptizari vetat.
[Apud Wurdtwein, Epistolae S. Bonifacii, 373.]

LEO episcopus, servus servorum Dei, reverentissimo et sanctissimo confratri nostro FRIDURICO sanctae Moguntiensis Ecclesiae archiepiscopo

[Col. 1084A] Diebus vitae tuae tantum . . . Fraternitatis amore constringimur et apostolicae sedis moderamine convenimur: ut consultis fratrum, prout Dominus dederit, respondeamus, eosque apostolicae sedis auctoritate instruamus: et quia dilectio vestra exigit apostolicae sedis consulta, quae vobis denegare nec debemus, nec possumus, eo quod et praedecessores nostros multarum regionum episcopis hoc egisse liquet, quod et nos, qui in eadem sede, Domino largiente, collati sumus, agere debere fraterna charitas compellit. Unde hanc sanctam catholicam et apostolicam, caput omnium Ecclesiarum, Romanam scilicet Ecclesiam, quae semper sanctorum Patrum sinceris imas auctoritates in omnibus suis actibus sequitur nostramque apostolicam sedem consulere [Col. 1084B] voluistis, procul dubio quae agenda vobis sunt, irretractabiliter mandare curamus. Igitur quia in vestris litteris nostrum apostolatum expetere voluistis, quatenus nostra auctoritate vicarius et missus nostrae apostolicae sedis totius Germaniae vos concedamus esse; et quod asseritis, quia prisci Moguntinae sedis metropolitani a nostra apostolica sede ex auctoritate beatissimi Petri apostolorum principis vicarii et missi apostolici totius Germaniae fieri meruerunt: scitote nos diligenter in scrinio sanctae Ecclesiae nostrae privilegiorum schedas, quae a praedecessoribus nostris duobus, videlicet Gregorii, Zachariae et Stephani, ut asseritis, Bonifacio vestrae sedis antistiti apostolica roboratione esse concessa, sub diligenti cura et vehementi sollicitudine vive st . . . ri percepimus, [Col. 1084C] et unam schedam cum illa auctoritate tantum potuimus invenire. Unde quia totis praecordiis et humili supplicatione efflagitatis, ut nostra apostolica auctoritate praeceptum et licentiam vobis nostra concedat clementia, quatenus vice nostra sceleratos et pravae vitae homines habeatis potestatem corripere, et ad viam veritatis vestris exhortationibus revocare: concedimus vobis vice nostra licentiam, eo quod vos hinc sanctae sedi subjectionem et omnem fidelitatem exhibere promittitis, ex auctoritate beati Petri apostolorum principis damus vobis potestatem, ut sitis noster vicarius et missus in cunctis regionibus totius Germaniae. Ut ubicunque episcopos, presbyteros, diaconos vel monachos contra canonum et constituta sanctorum Patrum, sive contra ecclesiasticam [Col. 1084D] regulam excessisse reperietis, apostolica auctoritate juxta canonum et instituta sanctorum Patrum illos corrigere et ad viam veritatis reducere non omittatis. De Judaeis autem unde vestra fraternitas nostram conquaesivit auctoritatem, utrum melius sit eos sacrae subjugare religioni, an de civitatibus vestris expellere: hoc vobis praeceptum mandamus, ut fidem sanctae Trinitatis, mysterium Dominicae incarnationis cum omni sagacitate et prudenti consilio Dei cum reverentia illis praedicare non desistatis, et si credere et baptizari toto corde voluerint, immensis laudibus omnipotenti Domino referimus gratias; si autem credere noluerint, de civitatibus vestris cum nostra auctoritate illos expellite, [Col. 1085A] qui non debemus cum inimicis Domini societatem habere, dicente Apostolo: Quae enim communicatio luci ad tenebras, aut quae pars fideli cum infideli? Per virtutem autem et sine illorum voluntate atque petitione nolite eos baptizare, quia scriptum est: Nolite sanctum dare canibus, et nolite mittere margaritas vestras ante porcos, ne forte conculcent eas pedibus suis. Caeterum fidem sanctae Trinitatis, quam Judaeis et gentibus praedicatis, quam et ad sanctam Romanam Ecclesiam, matrem videlicet vestram, approbandam misistis, ita integram illibatamque creditis et tenetis, sicut apostoli eorumque successores nobis tradiderunt, et sancta Romana Ecclesia omnibus ubique gentibus praedicat.



XV. LEONIS VII EPISTOLA AD GALLOS ET GERMANOS. (Anno 937-39.) Multa quae ad disciplinam spectant emendari jubet.
[Apud Mansi, XVIII, 378.]
[Col. 1085B]

LEO episcopus, servus servorum Dei, regibus, ducibus, episcopis, abbatibus, comitibus, pari etiam modo EGILOLPHO Juvanensis, ISINGRIMO Ratisponensis, LANTBERTO Frisingensis, WISUNDO Sebonensis Ecclesiae venerabilibus episcopis, et caeteris per Galliam, Germaniam, Bawariam, Alemanniam commorantibus.

Si instituta ecclesiastica, ut sunt a beatis apostolis tradita, integra vellent servare Domini sacerdotes, nulla diversitas in ipsis ordinibus et consecrationibus [Col. 1085C] haberetur. Sed dum unusquisque, non quod traditum est, sed quod sibi visum fuerit, hoc existimat esse tenendum, inde diversa in diversis locis vel Ecclesiis, aut teneri aut celebrari videntur. Hac de re fit scandalum populis, dum multa in vestra provincia contra canones ecclesiasticos decretaque majorum usurpare videntur: quae quidem possent facile resecari, si episcopi in his non viderentur auctores, qui saecularibus intenti, humanum favorem captantes, religionem violant, ordinesque corrumpunt. Nos siquidem divinis praeceptis et apostolicis incitamur monitis, ut pro omnium Ecclesiarum statu, impigro vigilemus affectu. Idcirco fraternitati vestrae cognitum facimus, quod Gerardus sanctae Lauriacensis Ecclesiae archiepiscopus, causa orationis [Col. 1085D] ad limina veniens apostolorum, nostram apostolicam praesentiam visitare, et benedictionis gratiam a nobis percipere sollicite studuit, multa quae reprehensione digna sunt nostris auribus lacrymosis vocibus intimavit, tota cordis intentione a nostra apostolica auctoritate de his quae contra canonum regulam et decreta majorum in vestris geruntur provinciis quaerens consilium. Scitis enim quod ab ipso domino beato Petro principi apostolorum (ejusque vicariis) omnium Ecclesiarum cura commissa est, Veritatis voce dicente: Tu es Petrus et super hanc petram aedificabo Ecclesiam meam (Matth. XXVI); cui etiam proprias oves commendavit, dicens: Si diligis me, pasce oves meas (Joan. XXI). Et idcirco pro universis [Col. 1086A] Ecclesiis sollicitudinem gerimus, et veluti in specula positi, quid per totius orbis provincias geratur, vigilanti cura insistimus. De quibus ergo apostolicam sedem consuluit, et qualia nos ei responsa dedimus, per hos nostros apices vobis intimare curamus. Ejus namque interrogatio seriatim talis erat.

De auguratoribus, et incantatricibus, et maleficis vario modo mortificatis a populo, si aliqua poenitentia debeat exigi. De talibus namque personis, quid Veteris ac novi Testamenti pagina censeat, manifestum est. In lege namque Mosaica scriptum est: Maleficos non patieris vivere (Exod. XXII). Similiter in Samuelis libro legitur, quia exterminavit Saul omnes Pythonissas de terra, et alia quae enumerare [Col. 1086B] longum est. Sed nos etiam tales nostris exhortationibus ad poenitentiam trahere debemus, ut magis ecclesiastico judicio poenitendo vivant, quam gladio vindice puniantur, dicente beato Paulo apostolo: Non enim posuit nos Deus ad iram, sed in acquisitionem salutis (I Thess. V). Quod si ecclesiastica judicia spreverint, humanis subjaceant legibus. Meminisse enim debent a Deo potestates fuisse concessas, et ad vindictam noxiorum gladium fuisse permissum. et Dei ministrum fuisse datum in hujusmodi vindictam. Et dum in talibus improbis legum exercetur auctoritas, dicente beato Innocentio, erit dictator immunis.

Consultum est etiam utrum episcopi Pax vobis, an Dominus vobiscum, pronuntiare debeant. Sed non [Col. 1086C] aliter per omnem vestram provinciam tenendum est, quam in sancta Romana Ecclesia. In Dominicis enim diebus, et in praecipuis festivitatibus, atque sanctorum natalitiis, Gloria in excelsis Deo, et Pax vobis pronuntiamus. In diebus vero Quadragesimae, et in Quatuor Temporibus, sive in Vigiliis sanctorum, et in reliquis jejuniorum diebus, Dominus vobiscum tantummodo dicimus.

Post haec consuluit si Dominica oratio in benedictione ciborum debeat usitari, quod fieri non oportet, quia in sanctificatione corporis et sanguinis Domini nostri Jesu Christi hanc solummodo orationem sancti apostoli decantabant, et in Evangelio legitur quia post coenam a Domino factam hymno dicto exierunt in montem Olivarum.

[Col. 1086D] Post haec interrogavit de eo qui matrem et filiam spirituales in conjugio ducit, quod ne fiat, sacri canones per omnia vetant. In canonibus Zachariae ita habetur: Ut presbytera, diacona, monacha, vel etiam spirituali commatre, aut spirituali filia nullus utatur. Nam qui hujusmodi opus perpetravit, sciat se anathematis vinculo innodatum, et Dei judicio condemnatum, atque a sacro corpore et sanguine Domini nostri Jesu Christi alienum; et quicunque sacerdotum ejus communicare praesumpserit, eorum judicio condemnatus, sacerdotii sui honore privetur.

Dehinc intulit lamentabile et nimis lugendum, ut Domini sacerdotes publice ducant uxores, etsi filii [Col. 1087A] eorum valeant promoveri. Quod scelus, quia omnis sacra Scriptura contradicit, quia sanctum et venerandum Nicaenum concilium vetat ne sacerdotes cum feminis habitare praesumant, multo magis ne copulari vel sociari mulieribus debeant, juxta sacros canones modis omnibus prohibemus. In Neocaesariensi namque concilio ita habetur (Can. I): »Presbyter, si uxorem acceperit, ab ordine deponatur. Et qui in tali scelere fuerint reperti, nostra apostolica auctoritate ab omni priventur honore.« Filii vero eorum immunes ab eorum peccato sunt, dicente propheta: Filius non portabit iniquitatem patris (Ezech. XVIII), et in sacro baptismate omnia dimittuntur peccata.

Dehinc perquisivit si a chorepiscopo ecclesiae debeant [Col. 1087B] consecrari, aut presbyteri ordinari, vel consignatio chrismatis et manus impositio fieri. Quae omnia a chorepiscopis ne fiant interdicimus juxta canonum decreta. In concilio Antiocheno, capite decimo, sic habetur: »Qui in vicis et possessionibus chorepiscopi nominantur, quamvis manus impositionem episcoporum perceperint, tamen sanctae synodo placuit ut modum proprium recognoscant, et gubernent subjectas sibi ecclesias, ordinent etiam lectores et subdiaconos atque exorcistas: quibus promotiones istae sufficiant, nec presbyterum, nec diaconum audeant ordinare. Si quis autem transgredi statuta tentaverit, depositus, quo utebatur honore privetur.«

Perquisivit etiam si vir et mulier tertio vel quarto [Col. 1087C] gradu consanguinitatis conjuncti, et inscii, conjugio copulantur, postea Dei respectu compuncti, ostendunt se sacerdoti secrete confitentes peccata sua, utrum valeant eleemosynarum largitione ac bonorum operum exhibitione purgari. De talibus enim personis in Veteri et Novo Testamento multa reperiuntur exempla, maxime in conciliis Gregorii et Zachariae, in quibus haec continentur, ut consobrinam, [Col. 1088A] novercam, neptem, fratris uxorem, nurum, vel etiam de propria cognatione, aut quam cognatus habuit, nullus conjugio praesumat sibi copulare. Si quis vero hoc nefario conjugio convenerit, et in eo permanserit, sciat se auctoritate apostolica anathemis vinculo innodatum, et nullus sacerdos ei tribuat communionem; et si inclinatus divisusque fuerit ab illicita copula, poenitentiae submittatur, ut sacerdos loci consideraverit.

De vastatoribus autem ecclesiarum unde inquisivit, nihil aliud scribimus, nisi quod Paulus apostolus ad Timotheum scribens ait: Argue, increpa, obsecra cum omni imperio (II Tim. IV).

His vero omnibus praelibatis, fraternitatem vestram monemus, per hanc nostram apostolicam jussionem, [Col. 1088B] ut huic Gerardo archiepiscopo, cui vicem nostram in cunctis finibus vestris commisimus, in omnibus quae ad ecclesiasticum ordinem pertinent, obedientes et adjutores sitis, quatenus in una concordia persistentes, ut ecclesiastica jura et christianitatis religio in vestris partibus, quae paganorum incursione et malorum Christianorum persecutione corrupta et depravata esse videntur, Domino largiente, et beato Petro apostolorum principe cooperante, ad rectitudinis normam valeant reformari, et vos in futuro examine securi possitis audire vocem Domini, dicentis: Euge, serve bone et fidelis, quia super pauca fuisti fidelis, super multa te constituam: intra in gaudium Domini tui (Matth. XXV).

Praeter haec Eberardo duci Bavariorum nostra [Col. 1088C] auctoritate injungimus ut praefato Gerardo archiepiscopo in omnibus auxilium praestet, ut suae Ecclesiae status et rectitudo ac proprius vigor ad integrum culmen et priscum decorem suo juvamine valeat pervenire, si Dei indulgentia, et sancti Petri etiam, suorum delictorum a nobis vult accipere remissionem.




ANNO DOMINI DCCCCXLII.
STEPHANUS PAPA VIII, al. IX.




[Col. 1087]
NOTITIA HISTORICA.
(Apud Cocquelines, Bullarum, Privileg. Rom. pont. ampl. Collect.)

Stephanus octavus, aliis nonus, quem natione Germanum fuisse plurique omnes scribunt, Leoni VII statim subrogatus, ordinatur mense Julio anno 939 (exstant enim in quarto Vignolii catologo haec: Hujus tempore, scilicet anno Dominicae incarnationis 939, obscuratus est sol ab hora secunda usque ad horam tertiam mense Julii, die 19, indictione XII). Sedit itaque in pontificatu annos III, menses IV, dies XV. Quare Stephanum obiisse dicendum est die 2 vel 3 mensis Decembris, anno 942. Corpus ejus in basilica principis apostolorum tumulatum est.




[Col. 1089]
STEPHANI PAPAE VIII EPISTOLAE ET PRIVILEGIA.



I. STEPHANI VIII PRIVILEGIUM PRO MONASTERIO TOLLENSI. (Anno 939.) Monasterium Tollense in dioecesi Placentina sub protectione sedis apostolicae recipitur, et soli abbati subjectum omnino declaratur.
[Cocquelines, Bullar. pont. Rom. ampl. Collect.]
[Col. 1089A]

STEPHANUS episcopus, servus servorum Dei, ARIBERTO reverendo abbati Tollensis coenobii, quod beatus Tobias construxisse videtur in honorem Domini Salvatoris, et B. Petri apostolorum principis, quoad per te . . . . . tuisque in perpetuum successoribus, salutem et apostolicam benedictionem.

Quamvis piorum Patrum exemplo doceamur, ut omnibus Ecclesiis per totum orbem terrarum diffusis, [Col. 1089B] Christi amore, qui eas nostri officii subesse voluit ministerio, prodesse debeamus, tamen haec nos ad subveniendum cogit necessitas, quod quaedam nostra monasteria in honorem Domini Salvatoris, vel B. Petri apostoli consistentia, quorumdam negligentia principum in saecularium hominum dominium injuste olim delapsa sunt, et a quibusdam episcopis contra praecedentium nostrorum praesulum decreta, leges et jura, ipsorum omnimodo jure violata, quapropter, sicuti nobis expostulas, Ariberte venerabilis abba, per hoc apostolicae auctoritatis privilegium tam supra praefatum Tollense coenobium, quam omnes res ad ipsum undique pertinentes, ut justum est, omnium marchionum, comitum, seu saecularium hominum, episcoporumque potestate remota, sub [Col. 1089C] tuo, dum advixeris, et postmodum successorum tuorum vel monachorum jure perenniter deinceps consistere decernimus, ut nihil omnino de his quae a nostris praedecessoribus, vel Italici regni regibus concessum est, ullo modo qualibet occasione, vel alicujus scriptionis titulo in rebus vel in ipsius loci libertate omnino imminuatur; interdicentes pro sanctae Romanae Ecclesiae auctoritate episcopis, scilicet Ticinensis, Placentinae, Parmensis, atque Regiensis Ecclesiarum, in quarum dioecesi monasterium vel res ipsae videntur consistere, aliisque omnibus tam vicinis quam procul constitutis, ut nullatenus aliquid, quasi proprio jure inde praesumat accipere, neque baptismales Ecclesias vel decimas earum, quas ante tenuistis, sibi vindicare.

[Col. 1089D] Ecclesiarum consecrationes, aut quidquid ad sacra ministeria pertinet, a quocunque episcopo, quem tu vel successores tui postulare volueritis . . . . . pro incolumitate nostra ac excellentissimi imperatoris et [Col. 1090A] totius Ecclesiae, Dominum deprecari non cessetis. Si vero, quod non optamus, monachi in ipso monasterio constituti, tepidi in Dei amore, aut praevaricatores vestrae regulae conspicientur existere, a te tuisque successoribus instituimus corrigendos. Si autem tu tuique successores in alicujus malae opinionis piaculo deprehensi fueritis, apud sedem apostolicam, sub cujus ditione coenobium vestrum consistit, decernimus audiendos atque legaliter corrigendos. Quod si fortasse quisquam hoc nostrae auctoritatis praeceptum, legum, vel antiquorum nostrorum praesulum decreta minuere vel immutare praesumpserit, omnimodo frustretur; primum quidem sui ordinis gradu privetur, atque anathematis ultione multetur, partem cum Juda traditore in fine extremi examinis [Col. 1090B] habeat, et per auctoritatem quam B. Petrus in coelo et in terra ligandi atque solvendi meruit, potestate sit et participatione corporis et sanguinis Domini nostri Jesu Christi, et a nostro consortio, nisi resipuerit . . . . . quatenus et statuta haec perpetua possint definitione manere, et temeratores praesentis decreti de sua temeritate poenis multiplicibus subjacere.

Scriptum per manus Petri archiscriniarii sanctae Romanae Ecclesiae in mense Octobris, indictione decima tertia.



II. STEPHANI VIII PRIVILEGIUM PRO PARTHENONE S. MARIAE BUXERIENSI. (Anno 941.) Monasterii Buxeriensis, a Gauslino, abbate Tullensi, conditi, privilegia et possessiones confirmat.
[Apud D. Calmet, Histoire de Lorraine, Preuves col. 350.]
[Col. 1090C]

STEPHANUS episcopus, servus servorum Dei, dilectissimae filiae ROTHILDAE abbatissae ex monasterio sanctae Dei genitricis Mariae, quod est situm in episcopio Leuchorum, in monte qui est super villam quae dicitur Buxerias.

Quia omnipotens Deus peculiariter decrevit coadunare et adunare et ordinare Ecclesiam suam per gloriosissimos apostolorum principes Petrum et Paulum, oportet ut omnes posteri eorum quibus eadem sollicitudo imposita est, ubicunque opportunitas exigit, munimentum apostolicae auctoritatis impendamus, [Col. 1090D] quod nos licet indigni tanto officio, tamen solliciti de omnium fidelium salute, pro viribus implere desideramus, quatenus cum ad rationem reddendam venerimus, judicem securi videamus. Cognoscentes [Col. 1091A] igitur per venerabilem abbatem Archembaldum, cum quanto studio dulcissimus frater noster Gauzlinus Leuchorum episcopus, Ecclesiam suam in omni ordine religionis fundare et exaltare laborat, maternis visceribus gratulamur, et ut prospere proficiat, Domini clementiam exoramus. Unde sicut ipse postulavit, libentissime ex auctoritate sancti Petri apostoli et nostra decrevimus corroborandum quidquid ipse post se de suis monasteriis observandum censuit. Quapropter committimus tibi, filia Rothildis, tuisque successoribus, puellarum locum, quem ipse praefatus charissimus frater noster episcopus totum construxit, cum officinis congruentibus, in proclivio montis super villa quae dicitur Buxerias, dicatum in honore sanctae Dei genitricis Mariae, et [Col. 1091B] eleemosynam omnium Christianorum, ad tuendum et regendum et gubernandum secundum regulam sancti Benedicti, et institutiones sanctorum Patrum, quatenus religiose conversando lucrum animarum Deo ibi acquiratis, et debitas horas die noctuque persolvatis. Ut autem hoc hilari mente perficiatis, concedimus vobis cum consensu omnium fidelium sanctae Romanae sedis, quidquid idem episcopus dedit, id est, ecclesiam S. Martini cum omni integritate, et quidquid in ipsa villa sanctus Stephanus habere noscitur. Ecclesiam quoque de Sasiriaco cum omnibus appenditiis, et alodium Hersendis. Concedimus quoque vobis ecclesiam quam Berhardus primicerius in Giruni villa in comitatu Bedensi super fluvium Mosam, praedicto contulit loco, et quidquid [Col. 1091C] ad ea pertinet, et vineam quamdam quam idem dedit in monte Barrisno, in comitatu Tullensi; quidquid [Col. 1092A] etiam ab ipso episcopo datum est in locis aliis, vel dandum est quolibet modo ab aliis eidem loco, absque ulla contradictione perenniter possideatis. Obsecramus denique gloriosam pietatem praedicti pontificis, ut quia nescit quod futurum est post eum, ne refrigeretur a miseratione illius loci. Contestamur etiam per ineffabilem charitatem omnes . . . . . . comites, abbates, et omnes patriae illius cives, tam praesentes quam futuros, ut eumdem locum pro Dei amore sustineant, et suis donationibus augeant et hanc nostram institutionem semper illibatam custodiant; cunctos vero de qualicunque ordine vel gradu, qualiscunque persona sit qui contra hoc apostolicae institutionis privilegium venire tentaverit, aut monasterium oppresserit per praesentiam suam, vel [Col. 1092B] res earum laeserit, aut quiescere non permiserit, usque in diem judicii excommunicamus; et quicunque adjutores exstiterint, hos, quantum apostolica potestas indulserit, absolutos esse decernimus. Per singulos autem annos pontifici Leuchorum in missa Purificationis sanctae Mariae cereus duarum librarum persolvatur. Ut autem interim inviolabiliter custodiantur quae in hoc privilegio scripta sunt, sigillo nostro subterfirmare jussimus. Bene valete.

Scriptum per manum Stephani scriniarii sanctae Romanae Ecclesiae, in mense Decembri, indictione quinta decima. Datum per manum Nicolai primicerii apostolicae sedis in nomine Domini nostri Jesu Christi, anno Deo propitio pontificatus domini nostri Stephani summi pontificis, et universalis papae in [Col. 1092C] sacratissima sede beati Petri apostolorum primi in mense Decembri, indictione quinta decima.




Volume back matter





[Col. 1091]
INDEX AD LIBROS REGINONIS DE ECCLESIASTICIS DISCIPLINIS Hujus voluminis col. 185-483. Revocatur Lector ad numeros crassiori charactere textui intermistos.



[Col. 1091] A
    Abbates in episcoporum potestate consistant, 396 et seq. Abbatum institutio et depositio in potestate principum, 524.
    Abbatia quae per se electionem habet, 410.
    Abbatissa de monasterio non egrediatur nisi cum consensu episcopi aut regia jussione, 274.
    Abbatis-Villae vetus consuetudo circa matrimonia, 586, 657.
    Absens nemo judicetur, 326.
    Absida, 134, 570.
    Absolutae ordinationes vetitae, 176 et seq.
    Absolutio peccatoris, 137, 148. Absolutionum olim varia genera, 571. Veteres formulae, 654.
    Accusare qui possint, 443. Accusatio [Col. 1091] quo ordine facienda, 390, 392 et seq.
    Accusatores fratrum excommunicandi, 338.
    Accolae 23.
    Acupictile 171.
    Adalbero episcopus Metensis, 527.
    Adalwinus Juvavensis archiepiscopus, 416, 595.
    Ademarus vicecomes Scalarum, 557, 628.
    Admonitio synodalis antiqua, 531, et seq. 537, 602, 607, 611
    Ado archiepiscopus Viennensis, 596.
    Adramita sacramenta, 331.
    Adrisphach, 173, 573.
    Adruinus presbyter, 198.
    Adulter uxorem habere non potest eam quam prius polluit per adulterium 300 et seq. Adulterorum poenitentiae. [Col. 1092] 248 et seqq. 142. Adulteria incesta, 311. Adulteria prohibita, 468. Adulteria viduarum, 434 et seqq., 594.
    Adulterii, incestus, et fornicationis crimina, 207 et seq. Adulterium facit vidua quae post castitatis professionem nubit, 404. Adulterium in utroque sexu Christiana religio pari ratione condemnat, 264. Adulterium qui accusare possint, 266 et seq.
    Advenae qui a Normannis vel a Britannis aufugerunt, 370 et seq.
    Africani canones omnes non exstant, 595.
    Agano episcopus Augustodunensis, 575, 641.
    Agape non facienda in ecclesia, 52. Agape pauperum, 370.
    Agathosa, 48.
    Agenda defunctorum, 29, 541
    Agri dominicati, 49. Agri ecclesiastici [Col. 1093] immunes a pensitatione tributorum, 545.
    Alba in usus quotidianos, 27, 603. Alba semper induti olim erant presbyteri, 538.
    Albericus cardinalis Apostolorum ad vincula, 632.
    Albertus cardinalis sanctae Sabinae Ibid.
    Aldebertus haereticus, 594.
    Alienationes bonorum ecclesiasticorum vetitae, 160 et seq., 166, 432.
    Altare portatile, 562. Altaria ambigua de consecratione consecrentur, et superflua destruantur, 43. Altaria mundissimis linteis cooperiantur, 53. Altaria non sint pervia canibus, 44. Altaris sacramenta a jejunis celebrentur, 95. Altarium indumenta, 22.
    Altfridus episcopus Hildesheimensis, 600.
    Altheus episcopus Augustodunensis, 622.
    Amalricus Turonensis archiepiscopus, 392.
    Ambitio vetita pro episcopatu acquirendo, 401 et seq.
    Ambo, 43, 181, 186.
    Ampullae duae in coena Domini, 59.
    Anastasius archiepiscopus Senonensis, 638.
    Anastasius Bibliothecarius, 599.
    Anathema est aeternae mortis damnatio, 327. Anathematis conclusio, 361.
    Ancilla vestiaria et genecia, 568. Ancilla per zelum occisa, 473.
    Anglorum gens nuper ad fidem conversa, 395.
    Anniversarius dies, 107. Anniversarius dies defuncti, 25, 107, 653.
    Annona, id est frumentum, 49. Non recondatur in ecclesia, 51.
    Annulus, id est sigillum, 196.
    Antiphonaria, 22, 607.
    Apostolicae sedis auctoritate major nulla est, 255.
    Apostolicorum canonum duplex olim editio, 555.
    Aqua benedicta, 24, 71, 106, 135, 604, 609, 612.
    Aqua pura non debet offerri in eucharistia, 55. Aqua vino miscenda in sacrificio, 27. Aquae ferventis aut frigidae judicium, 225, 326, 593.
    Arbores daemonibus consecratae, 342. Vide Vota. Arborum vel fontium auguria, 591.
    Archambaldus vicecomes Combornensis, 561.
    Archidiaconi, 47. Archidiaconus, minister episcopi, 530. Archidiaconus parochias visitat cum episcopo, 203.
    Archipresbyter, minister episcopi, 530, 657. Archipresbyteri ecclesiarum, 135. Archipresbyteri repraesentare episcopo debent ordinandos, 199.
    Ardosia, 562.
    Aredius abbas, 539.
    Arma interdicta poenitentibus et clericis, 90 et seq., 158, 287.
    Armiscara, 118, 566.
    Arnulfus rex Germaniae, 527.
    Aruspices non consulendi, 143.
    Athanasii episcopi sermo de Fide, 29, 606, 610, 614.
    Atrium, 80. Atrium ecclesiae, 226, 228, 559 et seq. Sit sepe munitum, 23. In eo plebs non cantet, neque choros mulierum ducat, 17.
    Auctoritas, id est praeceptum, diploma, 181 et seq., 388.
    Audientes, 223, 229.
    Auguria vetita, 171. Auguriis et incantationibus nemo serviat, 341 et seq.
    Augustidunum, 642.
    Augustinus Anglorum episcopus, 288, 394, 557.
    Augustinus cardinalis sanctorum [Col. 1093] quatuor Coronatorum, 652.
    Augustinus contra haereses, 627.
    Aurelius episcopus Carthaginensis, 405.
    Avaritiae malum, 618.
    Aves non nidificent in ecclesia, 22.

B
    Balduinus archiepiscopus Cantuariensis, 525.
    Bannire, 175, 576.
    Bannum episcopi aut presbyteri, 214, 324, 368.
    Bannus dominicus, 49, 118, 370 et seq., 546, 587. Bannus regius, 45, 225 et seq. 284, 315, 317, 332, 393.
    Baptismales ecclesiae, 50.
    Baptismatis traditionem fidei pietas imitatur, 421.
    Baptismus in Paschate et Pentecoste tantum, 126, 128. Baptismus quo tempore celebrandus, 604. Baptismus tribuatur absque pretio, 23, 78, 81.
    Baptizandi ordo, 29, 33. Baptizandum in nomine Patris, et Filii, et Spiritus sancti, 126. Baptizandum non est indifferenter, 26. Baptizandus nomen suum dare debet, 391.
    Baptizare indifferenter, 538. Baptizare potest diaconus absente episcopo et presbytero, 127.
    Baptizati abbaereticis non possunt esse episcopi, 401.
    Barbam et capillos nutrire debent hi qui poenitentiam gerunt. 498.
    Basilicae martyrum, 123. Basilicae sint in potestate episcoporum, 37.
    Bastiniacus, 315, 588.
    Bathuricus episcopus Ratisbonensis, 563.
    Battere linum, 171.
    Bedae Poenitentiale, 30.
    Beliniacus, 641, 643.
    Bellum an esse possit absque peccato, 232 et seq. Bellum publicum 474.
    Benedictio conjugum, 268. Benedictio episcopalis, 353.
    Beneficium, 35, 45, 47, 221, 260. Pro feudo, 49, 546, 644.
    Berbices, 171.
    Bernardus abbas Tutelensis, 635.
    Bernardus cardinalis sancti Chrysogoni, 652.
    Bernardus comes Barcinonensis, 564.
    Bibere in honore animae defuncti, 25, 537. Bibere in amore sanctorum, 108, 537. Bibere nemo cogatur, 85, 562.
    Biberes, 109, 565, 376.
    Bigami non ordinandi, 399, 401.
    Bona ecclesiarum sunt patrimonia pauperum, 318. Bonorum ecclesiasticorum venditiones, alienationes, et commutationes vetitae, 160 et seq.
    Bonvaria, 23, 536.
    Breviaria notarii non deberent ac centibus, 540.
    Britanni, 370.
    Brivensis vicaria, 629.
    Bubulci. Vide Porcarii.
    Bullare, 197.
    Burchardi hallucinationes aliquot deteguntur, 576, 681 et seq., 592.

C
    Cadurcensis comitatus, 630.
    Caedis mandatores puniantur ut homicidae, 244.
    Caelibatus clericorum, 64 et seq., 492 et seq.
    Cain poena, 478.
    Calays, 653.
    Calcaria vetita in celebratione missae, 608.
    Calceamentis clerici decorem non quaerant, 158.
    Calix Domini omnimodis ex argento fiat, 56 et seq. Non tradendus laicis vel [Col. 1094] feminis, 101. Calix Dominicus vino et aqua permistus, 56. Calix et patena, 22. Non dentur in vadium, 24, 62. Calicem femina non tangat, 25. Calix olim traditus laicis in communione, 552. Calix vitreus et ligneus, 57, 550, 603, 608, 612.
    Calumnia, id est, lis, 645, 649.
    Calumniatores excommunicentur, 337 et seq.
    Camerata ecclesia, 21.
    Camfwic, 584.
    Camisa ad Textum et Missalem, 626.
    Campioni victo propter perjurium dextera manus amputetur, 337.
    Campus, 241, 337, 584.
    Canones ignorare nulli sacerdotum licet, 531. Canones Orientalium Patrum, 594.
    Canonica auctoritas cum lege Romana concordat, 245. Canonicae litterae 193 et seq., 196. Canonis praefatio, 28. Canonum apostolicorum duplex olim editio, 555. Canonum statuta custodienda, 30.
    Cantica turpia, 215.
    Cantus nocturnus atque diurnus, 29.
    Canum discursus, 83.
    Capellae regiae datae laicis, 120.
    Capitale, 565.
    Capitula de majoribus et minoribus vitiis, 104. Capitula synodalia, 542.
    Capitularia, 48, 410. Capitularium librorum editiones perturbatae, 581, 583, 593.
    Capitulum monacharum, 274.
    Capsae reliquiarum, 22, 53.
    Captivorum redemptio, 378 et seq.
    Carceribus inclusi rei visitentur a praeposito ecclesiae diebus Dominicis, 390.
    Carmina diabolica super mortuos, 27, 145, 174, 252, 272, 605. Super panem, 210.
    Carnem comedens non est condemnandus, 387. Carnis usus interdictus poenitentibus, 125, 187. Carnis resurrectio, 103, 140.
    Caro laeta nos ad culpam trahit, 381. Caro per deneradas, 372.
    Carolus Calvus in synodo Suessionensi, 392.
    Carraria opera quae fieri licet in die Dominico, 170.
    Castitatis praemium bonum, 404.
    Castimoniae professio, 398.
    Castoreati proceres, 643.
    Casuistarum mollis humanitas damnata, 136.
    Casus reservati papae, 655.
    Catalogus sacerdotalis, 97.
    Catechumeni, 75. Quomodo faciendi 29. Catechumenorum oleum, 59.
    Catena servitutis, 180.
    Cathedra principalis, 542. Cathedrae honor, 35.
    Catus, id est felis, 348.
    Causa criminalis si imputetur episcopo, quid faciendum, 316. Causa synodalis, 205, 579. Causae criminales judicari non debent a viris ecclesiasticis, 234. Causae ecclesiasticae ubi finiendae, 337. Causae minores et leviores, 204. Causae non dividendae, 329. Causae quae praeoccupatae fuerint a judice ecclesiastico non deducantur ad judicium saeculare, 254 et seq. Causam judicatam repetere nemo praesumat, 256.
    Cellam presbyter habeat juxta ecclesiam, 23.
    Censura disciplinae temperanda, 289.
    Census synodalis, 624.
    Centissa, 634.
    Cerarii, 22, 535.
    Cereorum moles, 575.
    Cervisia mellita, 217 et seq., 223.
    [Col. 1095] Cervulo aut vegula facere, 145.
    Charta libertatis, 28, 605.
    Choreae mulierum, 131.
    Chorepiscopi cur constituti, 542.
    Chorus ecclesiae, 406.
    Chrisma accipiendum ab episcopo, 531. Qui petere debeant ab episcopo, 61, 553. Gratis trbuendum, 59, 81. Chrisma bibere, 145. Chrisma ad judicium subvertendum, 59, 145. Chrisma in baptismate, 61. Chrisma non potest fundi poenitentibus, 75. Chrisma semper sub sera sit, 58, 605, 610, 614. Chrismate infirmi ungi possunt ab episcopis, 75. Chrismate unguntur soli reges et sacerdotes, 553.
    Christi mensa, 53. Christi incarnatio, 103. Christo populus adunatur quando in calice vino aqua miscetur, 56. Christus cum percuteretur non repercussit, 91.
    Christiani in ecclesia sua missam audiant, 653. Christianorum fides, 34.
    Cilicium, ecclesiae vestimentum, 370.
    Circumcisio vetita civibus Romanis, 245.
    Claves ecclesiae, 655.
    Clericalia vestimenta, 27.
    Clerici ad nuptias non pergant, 26. Clerici conspirantes contra episcopos, 391. Clerici ecclesiam frequentent, 93. Clerici evitent nuptiarum convivia, 155. Clerici in mutuam caedem prorumpentes, 90. Clerici inter epulas cantantes, 87. Clerici jurantes, scurriles et maledici, 87. Clerici non sint conductores alienarum possessionum, 113. Clerici non sint percussores, 91. Clerici non utantur vestimentis laicalibus, 158. Clerici parvulorum insectatoris poena, 309. Clerici pauperes ordinati ecclesiae relinquant res quas comparaverunt, 110. Clerici possunt fieri monachi, 414. Clerici qua aetate professionem castimoniae facere debent, 298. Clerici qui non ordinandi, 399 et seq., 429, 539, 594, 615, 654. Clerici qui praeficiuntur ptochiis, 123. Clericis arma vetita, 90 et seq. Clericis interdicitur aditus ad sanctimoniales, 273 et seq. Clericum alienum nemo ordinet aut suscipiat, 115, 175 et seq., 178, 190 et seq., 197. Clericum habeat unusquisque presbyter qui ad missam respondeat, 24. Clericus de falso testimonio convictus, 338. Clericus furtum faciens honore privetur, 313. Clericus injuste pulsatus ab episcopo linitimos episcopos appellet, 357. Clericus perjurus quomodo puniendus, 333. Clericus tonsuratus qui in ecclesia legit, uxorem habere non potest, 430. Clericus transfuga fugitivus, 190 et seq.
    Coena Domini, 95.
    Collecta presbyteri, 107.
    Coloni, 539. Colonum duae partes ignationis sequuntur, 40. Colonus aut servus, 372.
    Columbae non nidificent in ecclesia, 21.
    Comes, 42. Placitum non habeat nisi jejunus, 85.
    Commater non ducenda uxor, 285.
    Commendatitiae litterae, 28, 191 et seq.
    Commissum necessarium populi, 477.
    Commonitionis et communionis vocabula invicem olim permutari solita, 589.
    Communicandi formulae, 563. Communicandum in missa, 603. Communicandum saltem omnibus diebus Dominicis, 98. Communicandum ter in anno, 26, 100, 605, 609, 613. Communicare [Col. 1095] non debemus mortuis quibus viventibus non communicavimus, 74.
    Communio non tradatur laico aut feminae ad deferendum infirmo, 23. Communio tribuenda absque pretio, 81. Communio uxoribus denegatur adulterinis, 507. Communio non est deneganda morienti, 234. Communio nemini tribuatur nisi Symbolum et orationem Dominicam memoriter sciat, 129. Communionis viaticum, 218. Communionis et commonitionis vocabula invicem olim permutari solita, 589.
    Commutationes bonorum ecclesiasticorum vetitae, 160 et seq., 166 et seq.
    Compater, 130.
    Completorium insusurrare, 572.
    Computare, 587.
    Computum, 606, 610, 614. Computum scire debebant olim presbyteri, 541.
    Computus minor, 29.
    Concilium pro clero, 161, 165, 573.
    Conditio servilis, ingenua, 28.
    Concubina aliud, aliud uxor, 280. Concubinam habens, si uxorem non habet, a communione non repellatur, 249. Concubinam et uxorem habere simul non licet, 512. Concubina abjici potest ut uxor ducatur, 258.
    Concubinaticae luxuriae, 311.
    Concurrentes, 29.
    Confessio in capite Quadragesimae facienda, 26, 134, 213, 605, 609, 613. Confessio peccatorum, 71, 76, 138, 140. Commendatur, 570. Confessio poenitentis, 147, 616. Confessio tempore quadragesimali facienda, 129. Confessio poenitentium quomodo excipienda, 538.
    Confirmatio diligenter peragenda ab episcopis, 32. Confirmatio parvulis tradita statim post baptismum, 551, 554.
    Confitens unde interrogandus, 30.
    Confratriae et fraternitatum societates, 215. Confratriae quas consortia vocant, 375.
    Confugientes ad ecclesiam trahi non oportet, 390.
    Conjugati permaneant in virginitate prima nocte nuptiarum, 268. Conjugati quomodo ordinandi, 400. Conjugati ab uxoribus abstinere debent certis temporibus, 26, 605, 609, 613. Conjugatorum separatio quomodo facienda, 429.
    Conjugis legitima tria, 251. Conjugia quomodo solvenda, 298 et seq., 429. Conjugium carnale et spirituale, 493. Conjugium quota generatione licitum, 288 et seqq., 394.
    Conjurationis crimen, 373 et seq.
    Conjuratores duodecim, 582.
    Consecratio ecclesiae, 40.
    Conspirationis crimen, 373 et seq.
    Constantiae manumissio, 628.
    Constantinus Aug. accusationes contra episcopos suscipere noluit, 427. Sepultus in vestibulo ecclesiae Constantinopolitanae, 560.
    Consuetudines, id est tributa, 641, et seqq. Consuetudo ecclesiastica pro lege tenenda est, 421.
    Contentiosi quomodo puniendi, 88.
    Continentia requiritur in sacerdotibus, 64 et seq.
    Convivia confratriarum qualia esse debeant, 376. Convivia in ecclesia prohibita, 51 Convivia nuptiarum evitent clerici, 155. Convivia presbyterorum qualia esse debeant, 108 et seq.
    Cor. Ex corde, id est ex animi motu, 538. Vel memoriter, 26, 29, 540.
    Cornu altaris, 187 et seq., 198.
    Corporale, 128. Sit ex mundissimo linteo, 22, 57. Ubi lavandum, 62.
    [Col. 1096] Corpus Domini adhibitum pro purgatione, 315 et seq., 588. Corpus Domini an mittatur in secessum, 99. Corpus Domini consecratur in ecclesia, 53.
    Cotiones, 242, 584.
    Cotta sive cappa, 158, 572.
    Crastino proficiscendum non est, 347.
    Criminales causae non debent judicari a viris ecclesiasticis. 234.
    Criminati coguntur redire ad episcopum a quo aufugisse noscuntur, 193.
    Criminosi ad clerum non admittantur, 187.
    Crux consecrata et non consecrata, 50, 336. In cruce dabatur stare olim pro satisfactione, 149. Cruces coopertae, 22. Crucis judicium, 303, 587.

D
    Dado episcopus Virdunensis, 197.
    Daemoniaci sacra mysteria non tractent, 187.
    Daemonibus immolantium poenitentia, 543. Daemonum larvae, 118. Daemonum nocturna sacrificia, 342.
    Daniel Carmelita episcopus Motensis, 615.
    Debitales porci, 635.
    Decani, 353. Id est archipresbyteri ecclesiarum, 135. Decani per villas constituti, 213. Decanus presbyterorum, 108.
    Decaniae, 565.
    Decantare pro recitare, 192.
    Decima de feno et vino, 48. De nutrimine, 548. Decimae dominicae, 120. Decimae in potestate episcopi sint, 47. Decimae parochianae, 120. Decimae et oblationes sunt stipendia pauperum, 159. Decimae non abstrahantur de ecclesiis, 49. Decimae novarum ecclesiarum, 41. Decimae in quatuor portiones dividantur, 27. Decimam ad alterum pertinentem nemo recipiat, 26. Decimas qui dare neglexerint, excommunicentur, 48.
    Decretum electionis omnium manibus roboratum, 391.
    Defensores Ecclesiae, 161.
    Delatura injusta, faux rapport, 144.
    Deneradae, 372.
    Deo confiteri, 616.
    Detractio per odium, 426. Detractio sacerdotum ad Christum pertinet, 393.
    Diabolica carmina, 174, 212. Super mortuos, 605, 609, 613. Super panem, 210.
    Diabolus instigat nos ut peccemus, 570.
    Diaconi qua aetate ordinandi, 186, 398 et seq. Diaconus, minister altaris, 102. Diaconus potest baptizare absente episcopo et presbytero, 127. Diaconus suscipere aliquando potest poenitentem ad communionem, 138. Diaconus si fornicatus fuerit, 64.
    Diana paganorum dea, 345.
    Digami non ordinandi, 399, 401.
    Digitum qui sibi abscidit volens, ad clerum non admittatur, 187.
    Disciplina canonica, 90. Disciplinae censura temperanda, 287. Disciplinae ecclesiasticae necessitas, 533. Severitas, 400. Disciplinae usus quando introductus, 562.
    Discordantes reconciliandi ante oblationem, 54, 350, 550.
    Dissipare, id est dispensare, 47.
    Dispensatione usus sanctus Gregorius, 394, 396.
    Dissidentium fratrum oblationes non recipiendae, 350.
    Divinationes expetentium poenitentia, 340.
    Divini, quos hariolos appellant, 342.
    [Col. 1097] Eos nemo in domum suam introducat, 340.
    Documenta ecclesiae ne quis supprimat, 164.
    Dominica die abstinendum ab omni opere, 146. Dominica die consecrandus episcopus, 402. Dominica die non jejunandum, 387. Dominica dies laetitiam ostendit, 189. Dominicae diei reverentia, 538. Dominicis diebus opera servilia non agantur, 170 et seq. Neque placitum teneatur, nec sacramentum juretur, 333. Dominicus dies quomodo colendus, 27.
    Donatianus Taleptensis episcopus, 405.
    Dormitorium, 274.
    Dos ecclesiae, 543. Dos ecclesiae requirenda ante consecrationem, 623. Dotes ecclesiarum in potestate episcopi, 40, 43. Duo solidi episcopo solvendi in visitatione ab unaquaque ecclesia, 35.

E
    Ebalus comes Pictavensis, 631, 633.
    Ebbo archiepiscopus Rhemensis, 391, 539, 597 et seqq.
    Ebrietas damnatur, 213. Separat hominem a regno Dei, 84. Excitat ad vomitum, 144.
    Ebriosorum poenae, 84 et seqq.
    Ecbertus Anglorum episcopus, 500.
    Ecclesia, Christi sponsa et uxor, 119, 631. Mater est nostra, 318. Uxor episcopi, 122. Unum corpus est, cujus caput Christus, 359. In sacerdotibus constat, 393.
    Ecclesia pro parochia, 41.
    Ecclesia matrix, 161. Ecclesia movet a laicis, 640. Ecclesia quaelibet suum presbyterum habeat, 123. Una dividi non potest inter plures presbyteros, 567, 604, 634. Ecclesia non debet esse venalis, 79. Ecclesia visitanda ab episcopo, 21. Ecclesiae atrium sit sepe munitum, 23. In eo plebs non cantet, neque choros mulierum ducat, 27. Ecclesiae ambiguae de consecratione consecrentur, 43. Ecclesiae antiquae non priventur decimis nec ulla possessione, 41 et seq., 47. Ecclesiae documenta ne quis supprimat, 164. Ecclesiae baptismales, 50, 125, 549. Ecclesiae consecratio, 40. Ecclesiae in beneficium datae, 35, 45, 47. Ecclesiae destructae restaurentur, 46. Unde reparandae, 34, 44 et seq., 50, 160, 546. Ecclesiae inter cohaeredes divisae, 118. Ecclesiae non sint perviae canibus, 44. Ecclesiae novae, 41. Ecclesiae traditi pueri a parentibus, 398. Ecclesiae et presbyteri permaneant in dispositione episcoporum, 37. Ecclesiae non obtineantur prece vel pretio, 25, 376. Ecclesias plures unus presbyter non teneat, 25.
    Ecclesiastica controversia quomodo judicanda, 429. Ecclesiastici thesauri, 166.
    Ecclesiasticorum redituum quatuor fiant portiones, 43. Ecclesiasticum patrocinium, 165. Ecclesiasticum servitium, 41.
    Edictum regium pro precibus extradinariis, 133.
    Eigil abbas Prumiensis, 597.
    Elaboratus, 48.
    Electio et ordinatio Episcopi quomodo facienda, 402. Electionis decretum omnium manibus roboratum, 391.
    Eleemosyna defunctorum, 29 et seq. Eleemosyna redimere poenitentiam, 378 et seqq. Eleemosynis redimenda peccata, 71, 137, 149.
    Eliberitano concilio perperam tributi plures canones, 572.
    [Col. 1097] Energumenis manus quotidie imponatur, 388.
    Epactae, 29.
    Episcopi vice duodecim apostolorum funguntur, 602, 607, 611. Episcoporum electio et ordinatio quomodo facienda, 200, 402. Qua aetate ordinandi, 399 et seqq. Episcopi qui fieri non possunt, 401, 410. Episcopi res quas comparaverunt. Ecclesiis suis relinquant, 110. Episcopi vocantur dii, 427 et seq. Episcopi ne jurare compellantur, 428. Episcopi ne relinquant principalem cathedram, 542. Episcopi injuriosi monachis, 397. Episcopi injuriosi poena, 84. Episcopi circumeant suas parochias, 33, 35. Episcopi Christi vice legatione funguntur in Ecclesia, 393. Episcopi communibus Ecclesiae et totius regni negotiis occupati, 38. Episcopi ne deferant civitates suas propter suam quietem, 33. Episcopi non sint graves ecclesiis in visitatione sua, 34, 36. Episcopi pabulum verbi divini populis administrent, 32. Episcopi propitiatores et reconciliatores populi, 323. Episcopi protegere debent populum, 324. Episcopi voluptatibus suis non indulgeant, 32. Episcopis auctoritas collata in persona Petri, 592. Episcoporum dedecorosa vita notatur, 36, 563. Episcoporum de proedria certamina, 177. Episcoporum morientium bona quomodo conservanda, 438. Episcoporum sententia est irrevocabilis, 257. Episcopos Constantinus noluit judicare, 427 Episcopos dissidentes synodus reconciliet, 351. Episcopus ab una Ecclesia non migret ad aliam, 121. Episcopus depositus non attrectet ministerium episcopale, 357. Episcopus proprius, 203, 321. Episcopus monachorum vitam diligenter discutiat, 273. Episcopus nihil agat in aliena dioecesi, 125. Episcopus non longe ab ecclesia hospitiolum habeat, 63. Episcopus non dehonorandus, 393. Episcopus solus honorem dare potest, solus auferre non potest, 396. Episcopus successorem sibi eligere non potest, 402. Episcopus super sacramenta non juret, 331.
    Epistola de coelo lapsa, 386, 594.
    Eptaticus, 627.
    Equitare vetitum quibusdam poenitentibus, 216, 229.
    Ergastula monachorum et monachorum, 272.
    Eucharistia data parvulis, 57, 551 et seq. Eucharisita de tertio in tertium diem mutetur, 58. In ea offerendum vinum cum aqua mistum, 56. Eucharistia intincta, 58, 552. Eucharistia ne deferatur ad infirmos per laicos neque per feminas, 23, 77, 603, 608, 612. Eucharistia quotidie sumenda, 562. Eucharistiae perceptione magis gravatur quam purificatur cujus mens est in affectu peccandi, 98. Eucharistiae tradendae modus, 563. Eucharistiae viaticum, 74. Eucharistiam evomere, 86. Per ebrietatem, 212. Eucharistiam qui indigne accipit, 437.
    Eulogiae, 353, 572. Id est panis benedictus, 157, 376, 605. Eulogiae populo tribuendae, 26. Eulogiae voluntariae, 59.
    Eutychiani papae decreta, 579.
    Evangelicus textus, 540, 626 et seq.
    Evangeliorum liber, 549.
    Evectionum numerus, 34.
    Examen ordinandorum, 199.
    Excepto, 591.
    Excommunicari nemo potest nisi per scripturam, 391. Excommunicati quomodo reconciliandi, 365.
    Excommunicatio ab episcopo non suo lata nullius est momenti, 122. Excommunicatio non leviter ferenda, [Col. 1098] 327 et seq. Excommunicatio Ragenardi comitis Senonensis, 636. Rainonis, 625. Excommunicationem quidam contemnunt, 324. Excommunicationis veteres formulae, 358 et seq.
    Excommunicato non communicandum, 212, 354 et seqq., 362. Excommunicatus ante audientiam non communicet, 356, 605, 609, 613, 662, Excommunicatus mortuus ante reconciliationem, 378.
    Excubiae funeris, 174.
    Exorcistae energumenis quotidie manus imponant, 388,
    Exedra, 80, 558, 560.
    Exemplis malis utendum non est, 600.
    Exorcismi ad catechumenum faciendum, 29, 34, 606, 610.
    Expositi infantes, 239.
    Exsequiae defunctorum, 29, 606, 610, 614.
    Extrema unctio data ante viaticum, 77.
    Exuperius episcopus Tolosanus, 551.

F
    Fabrica ecclesiae relevanda ex quarta parte redituum ecclesiasticorum, 57, 160.
    Faida, 205, 296, 580, 588.
    Faidae coercendae, 243.
    Faiditus, 580.
    Familia ecclesiae, 181. Familia per tormenta interrogari potest de adulterio uxoris, 266.
    Famulus, id est servus, 181.
    Farabertus abbas Prumiensis, 523.
    Felix episcopus Messanensis, 395.
    Femina cujus filius per negligentiam non baptizatus obierit, 81, 337. Femina fidelis quae adulterum maritum relinquit, 249. Femina paupercula quae fetum suum occiderit pro difficultate nutriendi, 238. Feminae ad altare non accedant, 25, 70, 77, 101, 556, 603, 607. Feminae eucharistia non tradatur ad deferendum infirmo, 23, 77, 539. Feminae non habitent cum presbyteris, 23. Feminae sacris altaribus non ministrent, 101. Feminae senatoriam sibi usurpant auctoritatem, 277. Feminarum maleficia, 210. Femineus sexus instabilis, 404.
    Fenum decimandum, 48. Fenum in ecclesia non mittatur, 22, 51.
    Fenus, quid, 133.
    Fenus non exerceant presbyteri, 111 et seq.
    Ferri igniti judicium, 230, 329, 593.
    Festi dies absque opere servili celebrentur, 213, 354. Festis diebus quando laborare permissum, 575. Festis diebus stantes orare oportet, 422.
    Festivitates anni, 172.
    Feudum presbyterale, 545, 600
    Fideles regis, 45.
    Fidelitas per sacramentum nulli promittatur nisi regi et unicuique proprio seniori, 330.
    Fides Christianorum, 34.
    Filiastram suam qui cognoverit carnaliter, nec eam nec filiam ipsius habere potest uxorem, 294. Filiastra cognita carnaliter a marito matris, 297 et seq.
    Filii non negligendi a parentibus, 387.
    Filiolam suam spiritualem nemo in conjugium assumat, 285 et seq.
    Filioli, id est pueri quos aliqui susceperunt in baptismo, 130, 214.
    Filius omnis non est haeres patris, 280.
    Fiscalinus homo, 225.
    Fiscus dominicus, 39.
    Fiscus presbyteralis, 545, 646 et seq.
    [Col. 1099] Fontes consecrandi, 29. Fontes lapidei ad baptizandum, 26, 62, 128, 604, 609, 613.
    Fontiniacensis pugna, 597.
    Fontiniacum, 105.
    Formata, 193 et seq.
    Fornaci imponere pueros pro aliqua sanitate, 145, 344.
    Fornicantes irrationabiliter, 515 et seq.
    Fornicaria causa, 238.
    Fornicatio facta cum duabus sororibus, 293, 297 et seq. ornicatio cum filiastra, 297 et seq. Cum matre et filia, 295. Cum pecudibus, 308 et seq. Fornicationis causa licet dimittere uxorem, 251, 261, 409. Fornicationis discrimen non facit nobilitas aut pulchritudo, 313.
    Fornicatorum variae poenitentiae, 303 et seqq.
    Francia orientalis et occidentalis, 523.
    Franconofurth, 410, 595.
    Fratiganus Cordubensis ecclesiae presbyter, 396.
    Freda regalia, 635. Fredum, 226, 337.
    Frigiditatis accusatio quomodo probanda, 303.
    Frotmundus comes Senonensis, 638.
    Fugitivus clericus, 425.
    Fur aut latro captus in praeda, 393. Fur necessitate factus, 378. Fures et latrones si in furando et praedando occidantur, 246. Furum poenitentia, 142, 144, 312.
    Furiosi aut furiosae matrimonium an separandum, 261, 585.
    Furti definitio, 313 et seq.

G
    Gardingi, 441.
    Gausbertus Cadurcorum episcopus, 543.
    Gausla uxor Ademari Vicecomitis Scalarum, 630 et seq.
    Geneciae, 568.
    Geneciariae, 209.
    Geniculum, 587.
    Genitiariae, 120, 277, 567, 586.
    Genu, 587. Genu non flectendum in die domini o, 173. Genuum flexiones pro poenitentia, 149.
    Gesta pontificalia, 599.
    Gislemarus presbyter, 196.
    Gislemarus presbyter indoctus notatus, 540.
    Gradualia, 607.
    Grana comburere ubi mortuus est homo, 344.
    Gratiae Deo referendae post cibum, 95.
    Gravida baptizanda quando voluerit, 127.
    Gregorii IV epistola de restitutione Ebbonis arguitur falsitatis, 599.
    Gregorii homiliae, 30.
    Gregorius VII se purgat ab objectis cum corpore Domini, 588.
    Gunebodigni, 590.

H
    Habitus religionis, 4, 34. Saecularis, 153.
    Haeres patris non est omnis filius. 280
    Harioli, 341 et seq.
    Harmiscara, 118, 370, 566.
    Hemiolia, id est sescupla, 111.
    Hibernicum concilium, 572
    Hildebrandus episcopus Sagiensis, 546, 625.
    Hiltineshaim in Saxonia, 600.
    Hincmarus archiepiscopus Rhemensis 578.
    Homicida quandoque puniendus, quandoque absolvendus, 244. Homicidae qui seipsos peremerunt non sepeliantur cum canticis, 246. Homicidarum diversa genera, 231. Homicidarum [Col. 1099] poenitentia, 141, 216 et seq, 472. Sit ubique eadem, 215. Homicidis non communicandum, 240.
    Homicidii clausula in canonibus apostolicis, 555. Homicidiorum diversa genera, 205 et seq.
    Hominum vita semper querula est, 643. Homo ecclesiasticus, 169, Homo non occidatur nisi lege jubente, 240.
    Honor cathedrae, 35.
    Horae canonicae, 274.
    Hospitalitas commendatur, 105, 369, 604, 609, 612.
    Hostis, id est exercitus, 85, 217, 562.
    Hugo dux Burgundionum, 642.
    Hugo Lotharii regis filius, 527.
    Hunbaldus Uriacensis dominus, 646 et seqq.
    Hymni matutini, 94.

I
    Ignis poenitudinis, 272.
    Illicita qui commisit, a licitis etiam abstincat, 153, 381. Illicitorum veniam postulans a multis licitis abstinere debet, 498.
    Illitterati non ordinentur, 187. Non possunt esse episcopi, 402.
    Imagines non ponantur super altari in quo corpus Dominicum consecratur, 549.
    Impotentia coeundi cum uxoribus, 302 et seq.
    Impunitas peccandi illecebra, 325, 589.
    Incantatores, 351.
    Incendiariorum poenitentia, 143, 378.
    Incensum offerendum in altari, 55.
    Incesta adulteria, 311.
    Incestae nuptiae, 189.
    Incesti varia genera, 285 et seqq., 311. Et poenitentia, 287 et seqq., 296 et seqq., 305, 601.
    Incestuosi peccatum non reticendum, 25. Incestuosorum peccata episcopis revelanda a presbyteris, 107. Incestuosorum juramentum, 298. Incestuosos suscipientium poena, 587.
    Incorporamur cum Christo dum chrismate ungimur, 58.
    Indiculus, 331, 591.
    Indifferenter baptizandum non est, 26, 538.
    Indumenta altarium, 22.
    Infans a sanguine nutritus, 239. Infans mortuus sine baptismo per negligentiam presbyteri, aut matris, aut parentum, 23, 81 et seq., 145. Infantes incaute oppressi, 206, 235. Infantes confirmandi et communicandi statim post baptismum, 551, 554. Infantes de quorum baptismo dubitatur baptizandi sunt, 127.
    Infirmi quomodo admonendi, 71. Infirmi ungendi oleo, 23, 29, 59, 75 et seq., 603, 608, 612. Infirmum presbyter per seipsum communicet, 77.
    Ingenua conditio, 28. Ingenua servo se miscens capitaliter puniatur, 266.
    Ingenuitatis charta, titulus, pagina, 182 et seq., 539.
    Ingenuus, id est liber, 182 et seq., 539. Ingenuus si ancillam uxorem acceperit, putans eam ingenuam, 257.
    Injuriae non referendae, 617. Injuriarum suarum ultores non ordinandi, 91.
    Innocentes custodiendi adversus perniciem accusantium, 442.
    Inquisitio in visitatione dioeceseos, 530 et seq.
    Insaniens si quis hominem occiderit, 247.
    Instrumenta ecclesiae, 164.
    Internuptarum mariti non ordinandi, 399.
    Intincta oblatio, 58.
    Invadiare, 537.
    [Col. 1100] Invidia quantum malum, 617. Invidiae poenitentia, 146.
    Isidori etymologiae, 288.

J
    Jejunandum non est Dominico die, 387. Jejunandum Sabbato, 389.
    Jejuni sint comites cum placitum habent, 85. Jejuni sint qui in sanctis debent jurare, 330.
    Jejunia legitima non sunt solvenda, 389. Jejunia extraordinaria quomodo indicta olim, 569. Jejunium indictum servandum, 132, 144, 211. Jejunium Quatuor Temporum, 26, 604, 609, 613. Jejunium vigiliarum. 132.
    Joannes abbas Tutelensis et Aureliacensis, 635.
    Joannes XII accusat usquod non communicasset in missa, 538.
    Joannes scriptor Vitae S. Greg. 396.
    Joca et saltationes, 174. Joca turpia, 25, 108, 537.
    Jocare vetitum cum parvulis, 310.
    Jonas episcopus Augustodunensis, 544, 622.
    Judaei ne servos alienae nationis circumcidant, 245. Judaeo non licet habere mancipium Christianum, 340. Judaeos inter et Christianos vetita matrimonia, 265.
    Judicia agitanda non sunt in die festo, 575. Judicia non unt dividenda, 327.
    Judicis alterius sententia nisi sui nullus teneatur, 326.
    Judicium Dei, 351. Judicium ecclesiasticum, 301, 498. Judicium episcopale, 332. Judicium sanguinis agitare non debent qui sacra tractant, 234. Judicium synodale, 396.
    Judicum electorum sententia non est obnoxia appellationi, 254 et seq. Judicum auctoritas a Deo, 476.
    Judith filia Caroli Calvi, nupta Balduino, 282.
    Juramenta in altari seu sanctorum reliquiis, 330. Juramenta super Evangelium et reliquias, 500. Juramentum exigi non debet nisi pro fide recta, 419. Juramentum incautum mutandum, 334. Juramentum de parentela, 298.
    Jurare episcopi non compellantur, 428. Juraturi sint jejunii, 330.
    Juvavum, 596.

K
    Kalendae Januariae, 564. Kalendis Januariis novus est annus, 347. Kalendis presbyteri conveniant, 109.

L
    Lac non debet offerri super altare, 55.
    Laicalibus vestimentis clerici non utantur, 158.
    Laici communicent ter in anno, 100, 212, 352. Laici non excommunicentur nisi tertio vocati atque commoniti, 357, 359. Laici presbyterorum morientium bona diripiunt, 430. Laici presbyteros neque in ecclesia mittant neque ejiciant nisi per consensum episcopi, 118. Laici offerunt episcopis consecrandos clericos, 179. Laici ne communicent infirmos, 23. Laicis et clericis interdicitur accessus ad sanctimoniales, 273 et seq. Laico eucharistia non tradatur ad deferendum infirmo, 536. Laicorum vitam examinat episcopus, 533. Laicus ne dimittat uxorem ut aliam ducat, 386.
    Lambertus episcopus Cenomanensis, 525, 546.
    Lanam carpere, 171
    Lapides quos vulgus colit, 343. Vide Vota.
    Larvae daemonum, 564.
    Lapsi sacerdotes quomodo corrigendi, 426.
    Lascivus in lingua, 89.
    Latrones si in praedando occidantur, 24.
    [Col. 1101] Laudus episcopus Constantiensis, 633.
    Lauriacum in pago Andegavensi, 325.
    Lavandarius, 57.
    Lectionaria, 607.
    Lectionarium, 22.
    Leges olim diversae inter Francos, 545. Leges sine die et consule non valent, 184.
    Lemovicensis comitatus, 630.
    Lenocinii reus est maritus qui uxorem in adulterio inventam non statim dimiserit, 267. Lenocinium vetitum, 265.
    Leoniana constitutio, 166.
    Leonis IV homilia, 531, 534.
    Leothericus archiepiscopus Senonensis, 639.
    Lex humana, 209. Lex mundana, 184, 283, 254, 301. Lex mundana et ecclesiastica, 579. Lex Romana concordat cum auctoritate canonica, 245. Lex Romana et Gothorum, 627. Lex, id est multa, 49, 283, 375, 545.
    Libellus reclamationis aut postulationis, 391.
    Libertatis charta, testamentum, 28, 181, 186, 431.
    Librorum scribendorum magna olim cura, 535. Librorum miniandorum artificium, 528. Libros habeat unaquaeque ecclesia, 22.
    Ligaturae, 377.
    Limina sancti Nazarii, 642.
    Linteamina ad altaria feminae praeparent, 54, 386.
    Linum battere, 171.
    Liquor in quo mus vel mustela mortua fuerit ne bibatur, 144, 211, 348. Aspergatur aqua benedicta et sumatur, 277.
    Litania major, 26, 130, 211.
    Litium, quid, 562.
    Litterae pacificae, commendatitiae, canonicae, 28, 191 et seqq. Litterae talamascae, 564. Litteris carens sacris aptus esse non potest officiis, 187.
    Loci jamdudum sacri et spurcitia foedati, 46.
    Lotharii praeceptum de restitutione Ebbonis, 600. Lotharii et Thetbirgae divortium, 241, 253, 255 et seq.
    Lucernae ardentes pedibus conculcandae in conclusione anathematis, 361, 365.
    Lucrum turpe, 133.
    Ludere vetitum cum parvulis, 310.
    Luminaria ecclesiae, 22, 47, 120.
    Lupi infestant Galliam, 130.
    Lupus abbas Ferrariensis, 589.
    Lusa diabolica, 537.
    Luxuria multorum vitiorum mater, 619. Luxuriae concubinaticae, 311.

M
    Magi et aruspices non consulendi 143.
    Magica ars damnata, 513.
    Maledici quomodo puniendi, 88.
    Maleficia feminarum, 210, 245.
    Mallum publicum, 85, 256, 331, 333, 337. Mallum tenere, 185.
    Mancipia ecclesiastica, 42. Mancipia manumittere praeceptum poenitentibus, 387. Mancipia monachis data non licet manumitti, 164. Mancipiorum commutationes barbarae, 575. Mancipium Christianum Judaeo habere non liceat, 340. Mancipium juris ecclesiae, 165. Non commutetur, 169 et seq. Mancipium rusticum, 166. Ecclesiasticum, 169.
    Mandatores caedis ut homicidiae puniantur, 244.
    Mangones et cotiones, 242.
    Mansi ingenuiles et serviles, 23.
    Mansio, id est domus, 106, 175, 369, 543.
    [Col. 1101] Mansionaticus, 543.
    Mansiones pro visitatione, 36.
    Mansus ecclesiae, 431. Mansus habens bunvaria duodecim, 536, 545. Mansus unus integer attribuatur unicuique ecclesiae, 23, 41 et seq., 47.
    Mantellum, 158, 572.
    Manum redimere, 331, 373, 593, Manuum injectio inter clericos et monachos vetita, 90.
    Manumissio Nicolai de Marisiaco, 654. Constantiae, 628. Manumissionis formulae, 189 et seqq. In ecclesia faciendae, 184.
    Mariti internuptarum non ordinandi, 399. Maritus aliam uxorem accipiat, si uxor consensu ejus velum suscepit, 252. Maritus cujus vitae uxor insidiata fuerit, illam repudiare potest, et aliam accipere, 257, 266. Maritus est dominus et senior uxoris, 244. Maritus leno uxoris ex communicandus, 264. Maritus habere debet conjugem in dilectione et debita disciplina, 300. Maritus non potest fieri monachus absque consensu uxoris, 409. Maritus qui captivus fuit, uxorem suam recipiat redux, 280. Maritus quo casu aliam uxorem ducere possit, 259 et seq. Maritus si uxorem interfecerit, 240 et seq. Maritus sororem uxoris, uxorem esse puans, vitiavit. 292. Maritus viduae si cum filiastra sua fornicatus fuerit, 285, 297.
    Martini Bracarensis Collectio, 594.
    Martyrologium, 29, 606.
    Martyrum natalitia non celebranda in Quadragesima, 387.
    Mascarades, spectacula ultimorum temporum, 571.
    Masque, id est larva, 564.
    Matrimonia legitima tria, 251. Matrimonia vetita inter Judaeos et Christianos, 265. Matrimonium non dissolvitur repudio, 249. Matrimonium quomodo dissolvi possit, 253. Matrimonium dissolvi statim non debet propter affinitatem, 289. Matrimonium furiosi, 585. Matrimonium quota generatione licitum, 288 et seq., 394. Matrimonium separandum si quis filiastram suam ante episcopum ad confirmationem tenuerit, 295.
    Matrix ecclesia, 161.
    Matutinale officium, 105
    Matutini hymni, 94.
    Medicus male curans, 426.
    Medo, 217 et seq, 223.
    Mel non debet offerri super altare, 55.
    Mendici qui per patrias discurrunt, 368.
    Mensa Christi, 53.
    Menstruorum tempore abstinendum a mulieribus, 145, 306. Menstruum sanguinem cibo vel potui miscere, 344.
    Mensurae justae sint, 372 et seq.
    Mercatus non fiat in die dominico, 170 et seq.
    Mersio trina in baptismate, 126, 551.
    Metropolitanus in civitate metropoli consecrandus, 402 Nihil praesumat nisi quod ad suam pertinet parochiam propriam, 123.
    Migrandum non est ab una ecclesia ad aliam. 25.
    Miniandorum librorum artificium, 528.
    Ministeria Ecclesiae, 160, 315. Id est bona, 573. Ministerium presbyterale, 635.
    Ministrare Christo, quid, 411.
    Ministri episcoporum, 107, 214, 311, 344, 370, 530. Ministri reipublicae, 333, 370 et seq.
    Minucius Felix emendatur, 590.
    Missa à jejunis celebretur, 75. Et cantetur, 603, 607, 611. Ad missam respondeat Clericus, 24. Missa audienda a Christianis in propria ecclesia, 550, 653. Audienda integra, 97, 99 et seq., 215. [Col. 1102] Missa cantanda hospitibus et peregrinis, 24. Missa cum peculiari alba celebranda, 27. Cum quibus vestimentis celebranda, 62. Missa de purgatione criminis, 315 et seq. Missa non ante horam tertiam celebretur, et a jejunis, 24. Ante missam licentia sit arandi, etc. 173. Missa non cantanda extra ecclesiam, 23. Missa qua hora celebranda, 94. Missa sancti Joanuis, 218, 306. Missae cantatio data pro redemptione poenitentiae, 287. Missae solitariae vetitae, 96, 159, 562. Missam cantans communicet, 538 Missas laici celebrare faciunt in suis domibus, 83.
    Missalia, 22, 607.
    Missi dominici, 37, 42, 45, 48 et seqq., 370.
    Missus episcopi, 205, 299 et seq.
    Modius justus, 372.
    Moechia omnis interdicitur, 290.
    Monachi abbatibus subjaceant, 397. Monachi conspirantes contra pastorem suum, 374. Monachi litterarum osores, 525. Monachi quotidianum rurale opus faciunt, 164. Monachi servili operi mancipati, 397 Monachi vagi, 397. Manachis vestem exuere non licet cum eunt cubitum, 572. Monachorum vita saepe et diligenter discutienda ab episcopo, 273. Monachus deferens disciplinam, 190. Monachus ebriosus quomodo poeniteat, 84. Monachus furtum faciens honore privetur, 313.
    Monetae adulterator libertatem amittit, 588.
    Monomachia cum scutis et fustibus, 337. Monomachia non assumitur in lege, 241.
    Mons Buzninus, 544, 622.
    Morchidum, 287, 586
    Morth, 580.
    Morticina manducari prohibita, 144, 348, 377.
    Mortui non sepeliantur in ecclesia, 79 et seq., 557 et seqq. Mortuorum corpora ad ecclesiam perferenda, 580.
    Movere, id est pendere more feudorum, 640.
    Muliebria viri ne patiantur, 310.
    Mulier duobus fratribus ne nubat, 284 et seq., 297. Mulier in seipsa coitum habens, 511. Aut cum altera fornicans, 307, 344. Mulier ne sumat amictum virilem, 386. Mulier viros neque docere neque baptizare praesumat, 390. Mulier virum suum relinquere non potest, 386, Mulier si cum patre et filio fornicata fuerit, 286, 293. Mulier velari canonice non potest absque consensu mariti, 260. Mulieres daemonum phantasmatibus seductae, 345. Mulieres non habitent cum presbyteris, 63 et seq. Mulieres placita et publicos conventus non adeant, 277. Mulieres quae partus suos necant, 237, 479. Mulieres quas et quomodo alere debeant presbyteri, 555. Mulierum consortia vitent presbyteri, 111. Mulierum maleficia, 243.
    Mundana lex, 184.
    Mundeburdum regium, 411, 632. Mundeburdum, 624. Mundeburdi, 586. Mundeburdis, 282.
    Mundualdus, 586.
    Munus ab obsequio, a manu, a lingua, 116.
    Murmurantium poena, 89.

N
    Nares sibi invicem praecidant conspiratores, 374.
    Natura vitiorum imitatrix, 406.
    Nazarii martyris limina, 642.
    Negotiatio interdicta poenitentibus, 152. Negotiatio quando permissa viris ecclesiasticis, 113 et seq.
    Nicolai papae epistola ad Carolum archiepiscopum Moguntinum, 595. Nicolaus [Col. 1103] papa electus fuit judex a partibus in causa Lotharii et Thetbirgae, 255, 584.
    Nocte prima nuptiarum conjugati permaneant in virginitate, 268, 585, 657.
    Nomina recitanda in sacrificio, 388.
    Nonae et decimae, 45, 47, 49 et seq. 625, 646.
    Norigaudus episcopus Agustodunensis, 556, 651.
    Normanni, 370. Galliam et Germaniam vastant, 523.
    Novalia rura, 47, 547.
    Novercam ducere uxorem privignus non potest, 294.
    Nubere duobus fratribus nulla mulier debet, 28 et seqq., 297. Nubere in terga, 306. Nubere pro coire, 142 et seq., 156. Nubere retro cum uxore, 306.
    Nuptiae incestae, 189. Nuptiarum convivia evitent clerici, 155. Nuptiis non intersint clerici, 26.
    Nutrimen animalium, 548. Nutriminis decima, 48.

O
    Oblatio, id est panis et vinum, 215. Oblationes, 26. Quando faciendae, 27. Oblationes de Sabbato in Sabbatum innoventur, 58. Oblationes defunctorum, 351 et seq. Oblationes dissidentium fratrum non recipiendae, 350. Oblationes et decimae sunt stipendia pauperum, 159, 318. Oblationes extra ecclesiam ne accipiantur, 394. Oblationes non celebrandae in domibus, 82. Oblationes ponendae post altare, 54. Oblationum tertia pars pro luminaribus et reparationibus ecclesiae, 35.
    Occasio, id est praetextus, 656.
    Odolricus vice comes de sancto Cirico, 633.
    Offerre nulli debent nisi episcopi et presbyteri, 138.
    Officium divinum quomodo recitent quidam episcopi, 563.
    Oleum catechumenorum, 59.
    Orare stantes oportet diebus festis, 422.
    Orarium semper gestare debent presbyteri, 27, 157, 605.
    Oratio Dominica Christianis insinuanda, 26, 28.
    Orationes pro diversis necessitatibus, 95, 104.
    Oratorium hoc sit quod dicitur, 51.
    Ordiendis telis, 580.
    Ordinandorum examen, 199.
    Ordinari qui non possunt, 177, 187, et seq., 429, 615, 654.
    Ordinati litteras accipiant ab ordinatoribus suis, 177, 391 Ordinati qui capitalia crimina commiserunt, 480 et seqq. Ordinatus per pecunias abjiciatur. 114 et seq., 158.
    Ordinationes absolutae vetitae, 176 et seq. Ordinationes presbyterorum et diaconorum quibus temporibus faciendae, 198.
    Osculum pacis, 217.
    Osius episcopus Cordubensis, 185, 192.
    Ostiola suspiciosa in domo presbyteri, 23.
    Otho rex 410.

P
    Pacificae litterae, 191 et seq.
    Pacificare faidam, 243.
    Pactum Francorum, 185, 577.
    Palatinorum praerogativa, 440.
    Pallei corporales, 626.
    Panes civiles, 166.
    Paradisus, id est atrium ecclesiae, 559.
    Parentela quomodo inquirenda, 298.
    [Col. 1103] Parentum poenitentia qui partus suos occiderint, 570,
    Paranymphi, 267.
    Parochia pro dioecesis, 38. Parochiae rusticae, 37.
    Parochialis presbyter, 653.
    Parochiales ecclesiae frequentandae, 93, 550.
    Parochianus alienus non admittendus ad mysteria, 54. Parochianum alterius nemo ad missam recipiat, 124, 604.
    Parricidarum poenitentia, 223 et seq., 287. Eorum poena vetus, 235, 296.
    Parvisius, 559.
    Parvuli confirmandi et communicandi, 37. Infirmi communicandi, 57. Parvuli non cogantur jurare, 330.
    Pascha in civitate celebrandum, 353.
    Paschales termini, 29.
    Pasti et comessationes, 375.
    Pater datus loco poenitentiae, 381.
    Patibulis suspensorum cadavera ad ecclesiam deferenda, 246.
    Patrini, 130, 214. Filiolos suos erudiant, 605, 610, 613.
    Patrocinium ecclesiasticum, 165.
    Patroni ecclesiarum, 566. Unde dicti, 544. Patroni qui domini ante fuerunt, 179.
    Pauperem de familia sua unusquisque pascat, 367. Pauperum nutritio data loco poenitentiae, 379 et seq.
    Peccantes publice deferendi apud episcopum, 107.
    Peccare in Deum et peccare in homines, 329.
    Peccata eleemosynis redimenda, 71, 137. Peccata latentia non habent vindictam, 264. Peccata octo principalia, 146. Peccatorum confessio, 71. Redemptio, 556. Peccatum omne cavendum, 228, 430.
    Peccator contumax excommunicandus, 327.
    Peculiare sacerdotum, 228, 430. Servorum, 165, 180, 182 et seq. Monachis habere vetitum, 397.
    Peculium servorum, 165.
    Pecunia eroganda pro redemptione poenitentiae, 278 et seqq.
    Percussiones, id est flagella, pro poenitentia, 380.
    Perjuri a daemonio vexantur, 332. Perjuri poena. 330. Perjurii poenitentia, 141. Perjuria cavenda, 330 et seqq.
    Petro specialiter ovile Dominicum commissum est, 197. Auctoritatem accepit a Christo, 592.
    Pignora sanctorum, 204.
    Pittatium, 596, 601.
    Placitum, 48. Comes non habeat nisi jejunus, 85.
    Placitum non fiat in die Dominico, 170 et seqq., 333.
    Plebs adesse debet in ecclesia cum episcopus eam visitat, 533.
    Poculum presbyteri non contingant ultra tertiam vicem, 109.
    Poenitentem minus digne nemo ad reconciliationem adducat, 25, 107. Poenitens non manducet carnem nec vinum bibat, 26, 125, 604. Poenitentes ad clericatum non admittendi, 490. Non ordinandi, 399, 401. Olim a communione remoti, 570. Quomodo reconciliandi, 604, 609, 613. Non revertantur ad clericalem habitum, 417. Poenitentes non occidendi, 225, 284.
    Poenitentia certa quae, 154. Unde injungenda peccatoribus, 538. Quomodo injungenda, 605 et seq., 699, 613. Ejus accipiendae solemnia, 135 et seqq. In necessitate et periculo, 72. Ejus redemptio, 217, 378, 381.
    Poenitentiam augere vel minuere possunt sacerdotes, 223.
    [Col. 1104] Poenitentiale, 26. Romanum, Theodori, et Bedae, 30. Poenitentiale suum bene sciant presbyteri, 538.
    Poenitentis publicum et vulgatum crimen, 134. Poenitentis et incestuosi peccatum non reticendum, 25 Poenitentium confessio, 616. Poenitentium reconciliatio quando facienda, 150.
    Popularia pecunia, 312.
    Populus Christo adunatur quando in calice vinum aquae miscetur, 56.
    Porcarii diebus Dominicis et festivis ad missam veniant, 203, 367, 605, 609, 613.
    Porta ecclesiae consecrata sanctorum reliquiis, 229.
    Porticus, 80, 555, 561.
    Possessiones, 37.
    Praecepta regalia, 168.
    Praedia ecclesiae ne vendantur aut dentur, 43.
    Praedicare debent presbyteri, 604, 608, 612.
    Praedicationis sonitus necessarius episcopo, 32.
    Praedicatorum diligentia qualis esse debeat in praedicando, 102.
    Praefatio canonis, 28.
    Praestare, prêter, 569.
    Praestariae, 574.
    Praetitulatus, 28.
    Precariae, 574. Quomodo fiendae, 166 et seqq.
    Presbyter ab officio missae non removeatur absque competenti judicio, 357. Presbyter aut diaconus non dejiciendus absque concilii examine, 399. Presbyter cellam habeat juxta ecclesiam, 23. Presbyter conductor sui senioris non existat, 125. Presbyter depositus nihil de ministerio sibi interdicto agere praesumat, 357, 369. Presbyter ecclesiae suae relinquat quae acquisita ab eo sunt, 652. Presbyter in ecclesia vulneratus aut occisus, 226, 229 et seq. Presbyter ne missam cantet extra ecclesiam, 83. Solus missam non cantet, 83, 96. Toties communicet quoties missam cantat, 25, 100 et seq. Presbyter nihil patrimonii habens quando provectus est, 25, 432, 537. Presbyter ne sit ebriosus, nec litigiosus, 23. Varia de conversatione presbyterorum, 24 et seqq. Presbyter parem suum ad pugnam vel ad caedem non provocet, 108. Presbyter parochialis, 653. Presbyter per cujus negligentiam infans non baptizatus obierit, 81. Presbyter proprius, 47, 134, 213 et seq., 369, 54. Presbyter qua aetate ordinandus, 186, 399 et seq. Non ordinetur priusquam examinetur, 177, Presbyter si uxorem acceperit, aut fornicatus fuerit, 64. Presbyter quilibet una ecclesia sit contentus, 119, 121, 124. Presbyteri assidue apud suas ecclesias esse studeant, 63. Presbyteri chrisma petant ab episcopis, 60. Presbyteri conveniant per Kalendas, 109. Presbyteri fenus non exerceant, 111. Hospitales sint, 105. Presbyteri ab officio altaris summoventur unde laici excommunicantur, 358. Presbyteri instituti ad formam septuaginta discipulorum, 30, 31, 602, 607, 611. Presbyteri lapsi quomodo corrigendi, 426. Presbyteri possunt augere vel minuere poenitentiam, 223. Presbyteri quidam olim legere nesciebant, 54. Presbyteri reddere rationem episcopo debent sui ministerii. 531. Presbyteri res quas comparaverunt ecclesiis suis relinquant, 110, 565. Presbyterorum morientium bona laici diripiunt, 228, 430. Presbyteri subjecti sint episcopis. 37. Presbyterorum convivia qualia esse debeant, 108 et seq. Presbyterorum [Col. 1105] familiaritas cum mulieribus, 555. Qua lis eorum conversatio esse debeat, 603 et seqq., 611 et seqq.
    Presbyterale ministerium, 545, 573.
    Presbyteralis fiscus, 646 et seqq.
    Privignus novercam uxorem ducere non potest, 294.
    Proedria affectata ab episcopis, 177.
    Professio castimoniae, 398.
    Profugi qui paganorum manus vix evaserunt, 371.
    Proprius presbyter, 47. Sacerdos, 653.
    Prostratio data pro poenitentia, 387.
    Provocare non licet a judicibus electis, 254 et seq.
    Prumiense monasterium, 523.
    Psalmi injuncti poenitentibus, 379 et seqq.
    Psalterium discendum a pueris, 104.
    Pseudographae narrationes, 385.
    Publicum et vulgatum crimen poenitentis, 134.
    Puellae quae aetate velandae, 430. Puellarum monasterium, 406.
    Puer per negligentiam aut presbyteri, aut matris, aut parentum, mortuus ante baptismum, 81 et seq. 147, 237. Pueri a parentibus ecclesiae oblati, 418. Facti monachi, 397. Pueri incaute oppressi, 235 et seq. Pueri quorum matres agnosci nolunt projiciantur ante januas ecclesiae, 236, 583. Pueri se manibus invicem coinquinantes, 306.
    Pyxidem habeat quilibet presbyter ubi corpus Dominicum recondatur, 58. Pyxis semper sit super altare, 22.

Q
    Quatuor tempora anni, 26. Quatuor Temporum jejunium, 26.

R
    Rabani dialogus de computo, 541. Liber, 627. Alius liber de chorepiscopis, 583.
    Ragenardus comes Senonensis, 636, 638.
    Raginardus frater Aganonis episcopi Augustodunensis, 641.
    Raino, 625.
    Rapina prohibita, 314, 316 et seqq.
    Raptores virginum vel viduarum, 188. Publica poenitentia mulcentur, 268 et seqq. Anathematizati, 279. Quomodo puniendi, 410.
    Rathbodus Trevirensis archiepiscopus, 21, 96 et seq., 529.
    Ratherius episcopus Veronensis, 534, 541.
    Raubare, 595.
    Raymundus episcopus Helenensis, 553.
    Raymundus abbas Aureliacensis, 635.
    Raymundus comes Pictavensis, 629.
    Rebaptizati ad clerum non admittendi, 491. Non possunt esse episcopi, 401. Rebaptizatorum voluntariorum poena, 128.
    Recaredus rex, 405.
    Reclamationis-libellus, 391.
    Reconciliandi ordo, 29.
    Reconciliatio poenitentium, 150 et seqq.
    Redemptio peccatorum, 556 652. Poenitentiae, 217.
    Redhibitio, 42.
    Regalis potestas coerceat quos sacerdotalis admonitio coercere non potest, 324.
    Reges unguntur chrismate, 58.
    Regiae dignitatis proditor aut rebellis anathematizandus, 325.
    Reginbaldus chorepiscopus, 582.
    Reginonis vita, 523.
    Regulam severiorem sibi episcopi imponunt, 399.
    [Col. 1105] Reliquiae sanctorum, 204. In altari reconditae, 22, 53. Reliquiis consecrata porta ecclesiae. 226.
    Reparationes ecclesiarum, 160, 546.
    Repudium non dissolvit matrimonium, 249 et seqq.
    Residua corporis Domini, 99.
    Resurrectio carnis, 103, 140.
    Retiati libri, 22, 535.
    Reus nemo fiat nisi inscriptione celebrata, 390.
    Rewadiare bannum, 118, 565.
    Ribuarii, 185.
    Richardus archiepiscopus Bituricensis, 578, 640, 646, 649.
    Richarius abbas Prumiensis, 526.
    Riculfus episcopus Helenensis, 447, 626.
    Robator, id est raptor, 405, 595.
    Roclenus episcopus Cabillonensis, 642.
    Rodhmundus episcopus Augustodunensis, 567, 633.
    Rodmundus comes Senonensis, 637 et seq.
    Rodulfus rex, 631.
    Rogationes, 26. Rogationum jejunium. 130, 211.
    Romana lege, id est Codice Theodosiano vivunt Ecclesiae, 185. Romana lex concordat cum auctoritate canonica. 245.
    Romanus pontifex, vicarius beati Petri, 651.
    Rotbertus episcopus Metensis, 196.
    Rothomagense concilium, 577.

S
    Sabbato jejunandum, 389.
    Sacerdos proprius, 134, 653. Sacerdotes lapsi, quomodo corrigendi, 426. Sacerdotes praedicare studeant, 104. Sacerdotalis catalogus, 27, 562. Sacerdotibus nullus dominus violentiam inferat, 427. Sacerdotium per ambitum appetere, 401. Sacerdotum detractio ad Christum pertinet, 393.
    Sacramenta adramita, 331. Sacramenta altaris a jejunis celebrentur, 95. Sacramenta exigi non debent nisi pro fide recta, 429. Sacramenta non jurentur in die Dominico, 171. Ubi juranda, 331 et seq. Sacramentorum liber, 53, 57, 549. Sacramentum ne ad pacem quis redeat, 333.
    Sacramentales homines, 331, 582.
    Sacrarum rerum ablatio sacrilegium est, 315.
    Sacrificia sanctificata, 44.
    Sacrilegium committit qui rem ecclesiae vendit, 160. Qui res ecclesiae aufert, 318.
    Sacristiae, 607.
    Saeculares. Vide Laici.
    Salis et aquae benedictiones, 29.
    Saltationes in excubiis funeris, 174.
    Salvator, id est Advocatus, 644.
    Sanctimoniales quamvis raptae non nubant, 271 et seq., 275. Sanctimonialis cum alia sanctimoniali fornicans, 307. Sanctimonialis quando mutare monasterium sinatur, 229. Sanctimonialium pudicitiam episcopus subtiliter investiget, 273.
    Sanctorum in honore bibendum non est, 25. Sanctorum pignora, 204.
    Sanguinis effusio in ecclesia, 226. Sanguis animalium non manducandus, 349.
    Sapio, id est scio, 29, 541.
    Sarta tecta, 50, 120, 549
    Scabini, 256.
    Scalas castrum, 629.
    Schola ecclesiae, 104.
    Scortorum greges, 83.
    Scriptura semper requiritur in causis gestorum, 391.
    [Col. 1106] Scripturae divinae quomodo explicandae, 30.
    Scuta et fustes in certamine singulari, 337.
    Secretarium, 22, 405.
    Sedere in ecclesia olim non licebat laicis ac feminis, 560.
    Seditionarii non ordinandi, 90.
    Seguinus archiepiscopus Senonensis, 630.
    Semen viri in cibo miscere, 511. Id uxor in potu bibens, 344. Aut gustans mulier ut vir in amorem ejus exardescat, 145. Seminis effusio in ecclesia, 308.
    Senior pro dominus, 41, 43, 631, 644.
    Sennensis ecclesia, 637.
    Sententiae nomen habere non meretur quae sine scriptura profertur, 391.
    Sepelire in ecclesia mortuos non licet, 79 et seqq.
    Septenarium, 653.
    Sepulcrorum effractores et violatores, 173, 312 et seq., 377. Quomodo puniendi, 79.
    Sepulturae non vendantur, 23, 78, et seqq., 652. Sepulturae locus honorificentior in atrio, 560.
    Servi ecclesiarum, 46, 180. Servi fiscales, 387. Servi fugitivi distrahendi, 163, 170. Servi ordinari non possunt nisi libertatem consecuti fuerint, 177 et seqq., 186, 654. Servi quomodo possint fieri clerici, 539. Servorum nomine qui intelligantur, 539. Servorum peculium, 165. Servum proprium occidere non licet extra conscientiam judicis, 222. Servus ad ecclesiam confugiens, 388. Servus et ancilla conjugati utrum separari possint per venditionem, 258. Servus de adulterio dominae convictus ignibus exuratur, 266. Servus ecclesiasticus, fiscalis, proprius, 259.
    Servilis conditio, 28, 605. Servilis vilitas ad honorem ecclesiasticum non admittitur, 41.
    Servitutis catena, 180. Vinculum, 182.
    Sescupla, 111 et seq.
    Severitas disciplinae ecclesiasticae, 400.
    Sextarius aequus, 372 et seq.
    Sicera non debet offerri super altare, 55.
    Sigillum, 331.
    Signa ecclesiae, 22, 24.
    Simoniace ordinatus dejiciatur, 114 et seq., 158.
    Smaragdus, 627.
    Sodomitarum poenitentia, 142 et seq. Sodomitici criminis poenitentia, 306.
    Solidi duo pro jure visitationis, 543.
    Somniis diabolus deludit mentes hominum, 345.
    Sonitus praedicationis necessarius episcopo, 32.
    Sorcotium, 572.
    Sororem uxoris nemo sibi audeat sociare, 284 et seq. Sororem uxoris maritus, uxorem esse putans, vitiavit, 292.
    Sortes sanctorum, 342.
    Sortilega ars a diabolo inventa, 345.
    Sortilegos nemo in domum suam introducat, 340.
    Spectacula non sunt spectanda a clericis, 155. Spectacula ultimorum temporum, 571.
    Sponsae soror violata, laqueo se peremit, 284.
    Sponsaliorum fides frangi non debet, 267.
    Sponsam alterius nemo ducat uxorem, 268. Sponsus et sponsa a paranymphis [Col. 1107] offerantur sacerdoti, 267. Sponsam filii si pater oppresserit, 295.
    Spurii ad clerum non admittantur, 189.
    Stanneum calicem pauperibus presbyteris habere permissum, 57.
    Statuta Ecclesiae antiqua, 577.
    Stola, 27. Stolam semper gestare debent presbyteri, 157.
    Structurae, id est aedes, 111, 431.
    Strumenta, 592. Confici non debent septima luna, 347.
    Stupratam a fratre postea frater habere non potest uxorem, 291, 293 et seq.
    Subdiaconi ab uxoribus abstineant, 493. Subdiaconi eant ad episcopum pro chrismate accipiendo, 61. Subdiaconi qua aetate ordinandi, 398. Qui ordinari non possint, 508. Subdiaconorum dignitas, 553. Subdiaconus, ministeri altaris, 102.
    Sub introducta mulier, 23, 64 et seqq.
    Successio in beneficiis ecclesiasticis, 650.
    Suffocatum et sanguis aequiparantur idololatriae et fornicationi, 350.
    Suffraganei archiepiscoporum, 181.
    Summa casuum conscientiae, 563.
    Superbia, radix omnium malorum, 616.
    Superstitio temporum observandorum, 347.
    Suscipere infantem in baptismo, 129.
    Suspensorum corpora ad ecclesiam deferri debent, 246.
    Symbolum Christianis fidelibus insinuandum, 26, 28, 129.
    Synodale judicium, 396. Synodalia debita, 634. Synodalis causa, 205, 579. Census, 624. Conventus, 390.
    Synodus civitatensis et parochialis. 532 et seq. Synodus episcopi, 227, 301, 324. Pro visitatione parochiae, 293 et seq., 572.

T
    Tabernae non sunt constituendae in ecclesia, 52. Tabernas clerici non ingrediantur, 52, 63, 92.
    Tabernarius, 24, 604, 609, 613.
    Tabula consecrata, 85, 561.
    Talamascae, 564.
    Talionis poena. 391 et seq.
    Tecto imponere pueros pro aliqua sanitate, 145, 344.
    Tempestatum immissores, 341.
    Tempora quatuor anni, 131. Temporum observatio vetita, 347.
    Terrulae vendi possunt ab episcopo, 163.
    Tertia pars oblationum pro luminaribus et reparationibus ecclesiae, 35, 44.
    Testa hominis combusta, 344.
    Testamentum, charta, 181.
    Testes falsi a communione submovendi, 219, 473. Aliis testibus revincendi, 336. Testes qui esse non possint, 482. Testes singulariter inquirantur, 331, 337.
    Testimoniare, 331.
    Testimonium dicendum a jejunis, 331.
    Testis falsus quandiu abstinendus, 338. Testis sit optimus quisque in pago, 337.
    Texendi sapientia, 348.
    Textus evangelicus, 540, 626 et seq.
    Theodorus archiepiscopus gentis Anglorum, 288. Theodori poenitentiale, 30.
    Theodorus episcopus Ticinensis, 601.
    Thesauri ecclesiastici, 166.
    Thessalonicensis episcopi auctoritas, 190.
    [Col. 1107] Thetbirgae et Lotharii divortium, 241, 253, 255.
    Thiotmarus chorepiscopus, 583.
    Thronus episcopi in ecclesia, 570.
    Tituli baptismales, 549. Titulus presbyteralis, 160, 376 et seq.
    Tolosanorum comitum sepulcra, 561.
    Tornatricibus facere, 108.
    Trabale judicium, 440.
    Traditio apostolica, 421.
    Translationes vetitae, 125. Clericorum, 422. Translationes episcoporum qua auctoritate fieri debeant, 584.
    Tribulationis missa, 621. Tribulationum expiationes, 569.
    Tricenarium, 653.
    Tricennalis possessio, 27 et seqq.
    Tricesimus dies defuncti, 24.
    Trina mersio in baptismate, 126.
    Trinitas quomodo credenda, 103.
    Trithemius notatur, 600.
    Tullianus, magister militum, 418, 420.
    Turennensium vicecomitum sepulcra, 561.
    Turpe lucrum, 133.
    Tutelense castrum, 635.
    Tutelense monasterium nihil regi debebat praeter solas orationes, 632. Tutelensis Ecclesia, 558.
    Tyrannus differt a legitimo principe, 233, 476.

U
    Unctio extrema data ante viaticum, 77.
    Urbicus abbas, 409.
    Urso vel tornatricibus facere, 108.
    Usufructuario possidere, 574.
    Usura quid, 133. Vetita, 377, 565.
    Usurarii non ordinandi, 91.
    Usuras non exerceant Clerici, 111, et seq. Neque presbyteri, 604, 609, 613.
    Uxor aliud, aliud concubina, 280. Uxor capto marito nupta alii, ad priorem reducem redire cogatur, 280. Uxor cujus maritus est monachus non potest alteri nubere eo vivente, 253. Uxor debet subjecta esse marito, 302. Uxor non est omnis mulier juncta viro, 279. Uxor si maritum interfecerit, aut interfici fecerit, 240, 244, 257. Uxorem aliam accipere potest maritus, si uxor consensu ejus velum suscepit, 252. Si insidiata fuerit vitae ejus, 257, 266. Uxorem contaminatam si quis reperiat in initio conjugii, 260. Uxorem fratris sui qui adulteravit, quomodo poeniteat, 295. Uxorem in adulterio inventam quomodo maritus possit occidere. Uxores non facile viros accusant de adulterio, 264. Uxoris sororem nemo sibi audeat sociare, 284 et seqq. Uxoris sororem maritus, uxorem putans esse, vitiavit, 292.
    Uxorius usus certo tempore interdictus, 143, 145 et seq. 155 et seq.

V
    Vadimonium, 63, 337, 554.
    Vadium, 63, 604.
    Valles comitissae, 654.
    Vas ubi sacerdos manus lavet post sacrificium, 22. Vasa sacrata Deo in magna veneratione habentur, 44.
    Vassallus, 260.
    Vassi dominici, 45.
    Vegula facere, 145, 571.
    Velatae Deo consecratae non nubant. 407 et seq.
    Venatio interdicta clericis, 92. Venationes non exerceantur diebus Dominicis, 170.
    Venditiones bonorum ecclesiasticorum vetitae, 161 et seqq.
    [Col. 1108] Ventris ingluvies, 618.
    Vernum pro vere, 380.
    Verveces tondere, 171.
    Vestimenta clericalia, 27. Sacerdotalia, 22.
    Viaticum communionis, 218, 552. Post extremam unctionem, 77, 557. In morte, 72, 74, 285. Morientibus non denegandum, 495.
    Vicarii de Borma, 631.
    Vicarius episcopi qualis esse debet, 31, 32, 35, 38.
    Vidua non potest dimittere velum sanctum, 437. Quo suscepto, nubere non potest, 279. Si velata ad nuptias transierit, 494 et seq. Vidua quadragenaria si non nubit intra quinquennium, nubere ultra non potest, 277. Viduae a proposito discedentes, 414, 416, 418. Ne se indiscrete velent, 283. Quae castitatem professae fuerint, nubere prohibentur, 403 et seq., 421. Quae vestem mutaverint, nubere non possunt, 432 et seqq. Velum ab altari sumant, 586. Viduae maritus si cum filiastra sua fornicatus fuerit, 285, 297. Viduarum adulteria, 434 et seqq. 594. Matrimonia, 586. Viduarum duo genera, 418. Viduarum raptores, 188. Viduas velare pontificum nullus attentet, 278, 403, 407.
    Vienna, urbs Galliarum, 131.
    Vigiliae, 93, 643. Nocturnae, 353. Pro mortuis, 212, 580. Vigiliarum jejunium, 132.
    Vindictae ratio conquiescit probatione cessante, 264, 507.
    Vinea Christi, id est Ecclesia, 358.
    Vineae exiguae, 163.
    Vini usus vetitus poenitentibus, 125. Vino aqua miscenda in sacrificio, 27. Vinum decimandum, 48. Vinum fugiendum velut venenum, 84. Vinum in redemptionis nostrae mysterio fuit, 56. Vinum non recondatur in ecclesia, 57. Neque illic vendatur, 52.
    Vipplensis Ecclesia, 640
    Vir si fornicatus fuerit cum duabus sororibus, 293, 295, et seqq.
    Virga pastoralis, id est sententia excommunicationis, 321.
    Virgines non cogendae ad nuptias, 405. Qua aetate velandae, et quo tempore, 278, 430, 436. Virgines sacrae non nubant, 271. Sacratae vel saeculares si pactum perdiderint virginitatis, 414, 418, 509 et seqq. Virgines quae vestem mutaverunt, nubere non possunt, 432.
    Viri ne patiantur muliebria, 310.
    Viro credendum potius quam uxor quae virum frigiditatis accusat, 303.
    Visitandi dioecesim necessitas incumbit episcopo, 531.
    Vita hominum semper querula est, 643.
    Vitiorum imitatrix natura, 406.
    Vitreus calix, 551.
    Vomentium per ebrietatem poenitentia, 144.
    Vomeres duodecim ferventes, 230.
    Vota ad arbores et ad fontes, 143, 210, 591, vel ad lapidem, 342.

W
    Wadii accepti ab incestuosis, 311 Wadium, 566.
    Walterius episcopus Albanensis, 652.
    Wenilo Sennensis Archiepiscopus, 392.
    Weregildus, 225, 229, 284, 393.

X
    Xenium, 25.

Z
    Zachariae epistola ad Theodorum Ticinensem, 601.






[Col. 1109]
ORDO RERUM QUAE IN HOC TOMO CONTINENTUR.


[Col. 1109] REGINO PRUMIENSIS ABBAS.

    CHRONICON. 9
    Pertzii praefatio. 9
    Praefatio Regionis. 11
    Incipit Chronicon. 15
    CONTINUATOR CHRONICI REGINONIS. 152
    DE ECCLESIASTICIS DISCIPLINIS ET RELIGIONE CHRISTIANA LIBRI DUO. 175
    Baluzii praefatio. 176
    De Reginone elogia. 183
    Incipit libellus. 186
    Admonitio de Inquisitione sequenti. 186
    Incipit Inquisitio. 187
    De vita et conversatione presbyteri. 187
    Quid sit a presbytero requirendum. 190
    Post haec de ministerio sibi commisso inquirendum est. 190
    INCIPIT LIBER PRIMUS. 191
    I. Ut canonum statuta sine praejudicio ab omnibus custodiantur. 192
    II. Qualem ministrum juxta se episcopus habere debeat. 192
    III. De eadem re. 192
    IV. Quod a rege postulandum sit ut episcopi tempore opportuno ad ministerium sibi commissum vacare possint. 192
    V. Ne episcopi propter suam quietem negligant plebem sibi commissam. 193
    VI. De episcopis qui raro aut nunquam plebes sibi commissas per seipsos visitant. 193
    VII. Ut episcopus ambulet per suam dioecesim. 193
    VIII. Ut episcopus cum paucis suam parochiam circumeat. 194
    IX. Ut si episcopus hoc explere nequiverit, suos vicarios dirigat. 194
    X. Ut episcopi suam dioecesim visitent. 194
    XI. Ut episcopus duos solidos tantum a presbytero accipiat cum suam dioecesim circuit. 194
    XII. De episcopis qui non visitatis parochiis pretium servitutis requirunt. 194
    XIII. De eadem re. 194
    XIV. De immunitate ecclesiarum. 195
    XV. Quod omnes basilicae in potestate episcoporum sunt. 195
    XVI. De parochiis. 195
    XVII. Quales ministros episcopi in civitatibus suis relinquere debeant. 196
    XVIII. De tricennali praescriptione 196
    XIX. De rebus per XXX annos possessis. 196
    XX. De inscriptione temporum. 196
    XXI. De eadem re. 196
    XXII. Item de eadem re. 196
    XXIII. De consecranda ecclesia. 197
    XXIV. De libertate ecclesiarum. 197
    XXV. De novis ecclesiis. 197
    XXVI. De eadem re. 197
    XXVII. De manso ecclesiae. 197
    XXVIII. De eadem re. 197
    XXIX. De privilegio ecclesiarum. 198
    XXX. De ecclesiis et altaribus ambiguis; et ut superflua altaria de ecclesia abjiciantur. 198
    XXXI. De honore ecclesiastico. 198
    XXXII. Quod omnium ecclesiarum dotes ad episcopum pertineant. 198
    XXXIII. Unde ecclesiae debeant restaurari et episcopo obsequium exhiberi. 198
    XXXIV. De eadem re. 198
    XXXV. De honore Ecclesiae Dei. 199
    XXXVI. Item de restauratione ecclesiarum Dei. 199
    XXXVII. De eadem re. 199
    XXXVIII. De locis dudum sacris. 199
    XXXIX. De ecclesiis destructis. 199
    XL. De eadem re. 200
    XLI. Item de eadem re. 200
    [Col. 1110] XLII. De decimis. 200
    XLIII. De eadem re. 200
    XLIV. De eadem re. 200
    XLV. De eadem re. 200
    XLVI. De nonis et decimis. 201
    XLVII. De eadem re. 201
    XLVIII. De eadem re. 201
    XLIX. De eadem re. 201
    L. De eadem re. 201
    LI. De eadem re. 201
    LII. De eadem re. 202
    LIII. Ne fenum et annona et vinum in ecclesia mittantur. 202
    LIV. De eadem re. 202
    LV. De eadem re. 202
    LVI. Ut nullus in ecclesia convivari praesumat. 202
    LVII. De eadem re. 202
    LVIII. Ut nemo praesumat in ecclesia vinum vendere. 202
    LIX. De eadem re. 203
    LX. Ut altaria mundissimis linteis cooperiantur; et ut presbyteri feminis praedicent ut linteamina dent unde altare vestiatur. 203
    LXI. Ut nullus presbyter alterius parochianum ad missam recipiat. 203
    LXII. De oblationibus fidelium ad altare. 204
    LXIII. Ut nihil in sacrificio Domini offeratur praeter id quod Dominus statuit. 204
    LXIV. Quae species ad altare et non ad sacrificium offerantur. 204
    LXV. Ut ea quae in ecclesiis offerri non possunt, ad domum sacerdotis a fidelibus deferantur. 204
    LXVI. Quid in sacrificio Dei offerri debeat. 204
    LXVII. De calice Domini. 205
    LXVIII. De corporali Dominico. 205
    LXIX. De eucharistia. 205
    LXX. De eadem re. 205
    LXXI. De oblatis, ut de Sabbato in Sabbatum innoventur. 206
    LXXII. Ut chrisma semper sub sera sit. 206
    LXXIII. Si presbyter chrisma dederit ad judicium subvertendum. 206
    LXXIV. Ut nullus presbyter pro chrisma aliquod munus det. 206
    LXXV. Ut omnis presbyter duas ampullas in Coena Domini ad civitatem deferat. 206
    LXXVI. De presbyteris qui longe positi sunt. 207
    LXXVII. Ut alterius episcopi chrisma nullus presbyter accipiat. 207
    LXXVIII. Ut nullus minister sine chrismate proficiscatur. 207
    LXXIX. De fontibus sacris. 207
    LXXX. Ut nullus presbyter absque vestimentis sacerdotalibus praesumat missam cantare. 207
    LXXXI. Ut nullus presbyter in vadium sacrata vasa vel vestimenta mittat. 208
    LXXXII. Ut episcopus et presbyter non longe ab ecclesia hospitium habeant. 208
    LXXXIII. Ut presbyteri nullatenus ubique hospitari sinantur. 208
    LXXXIV. De incontinentia sacerdotum 208
    LXXXV. De eadem re. 208
    LXXXVI. De eadem re. 209
    LXXXVII. De eadem re. 209
    LXXXVIII. De eadem re. 209
    LXXXIX. De eadem re. 209
    XC. De eadem re. 209
    XCI. De eadem re. 209
    XCII. De eadem re. 209
    XCIII. De eadem re. 209
    XCIV. De eadem re. 210
    XCV. De eadem re. 210
    XCVI. De eadem re. 210
    XCVII. De eadem re. 210
    XCVIII. De eadem re 210
    [Col. 1111] XCIX. De eadem re. 210
    C. Quae mulieres in domibus habitent clericorum. 211
    CI. Ne ancillae vel libertae cellarium teneant clericorum el ministerium secretum impendant. 211
    CII. De familiaritate extranearum mulierum. 211
    CIII. De eadem re. 211
    CIV. De eadem re. 211
    CV. De visitandis a presbytero infirmis. 212
    CVI. De infirmis qui confitentur peccata sua, et se reconciliari exposcunt. 212
    CVII. De reconciliandis infirmis. 212
    CVIII. De eadem re. 212
    CIX. De eadem re. 213
    CX. De eadem re. 213
    CXI. De his qui obmutescunt antequam sacerdos veniat ad eos. 213
    CXII. De eadem re. 213
    CXIII. De eadem re. 213
    CXIV. De poenitentibus subito mortuis. 214
    CXV. De communione privatis qui vita defuncti sunt. 214
    CXVI. De unguendis infirmis. 214
    CXVII. De eadem re. 214
    CXVIII. De eadem re. 214
    CXIX. De sacra communione. 215
    CXX. Ne presbyter sacram communionem laico vel feminae ad deferendum tradat. 215
    CXXI. Ut nulla praemia pro baptizandis requirantur. 215
    CXXII. Ut nemo pro sepultura quidquam exigat. 215
    CXXIII. De eadem re. 216
    CXXIV. Ut nullus in ecclesia mortuum sepeliat. 216
    CXXV. De eadem re. 216
    CXXVI. De eadem re. 217
    CXXVII. De eadem re. 217
    CXXVIII. De infantibus mortuis per negligentiam non baptizatis. 217
    CXXIX. De eadem re. 217
    CXXX. De eadem re. 218
    CXXXI. Ne oblationes in domibus offerantur, et ne missae extra ecclesiam cantentur. 218
    CXXXII. De eadem re. 218
    CXXXIII. De ebriosis clericis. 218
    CXXXIV. De eadem re. 218
    CXXXV. De eadem re. 218
    CXXXVI. De eadem re. 218
    CXXXVII. De eadem re. 218
    CXXXVIII. Generales sententiae de omnibus ebriosis ac vinolentis. 219
    CXXXIX. De eadem re. 219
    CXL. De eadem re. 219
    CXLI. De eadem re. 219
    CXLII. De eadem re. 219
    CXLIII. De eadem re. 219
    CXLIV. De eadem re. 219
    CXLV. Ex Poenitentiali. 220
    CXLVI. Ex Canonibus. 220
    CXLVII. De eadem re 220
    CXLVIII. De eadem re. 220
    CXLIX. De his qui eucharistiam vomunt. 220
    CL. De clericis inter epulas cantantibus. 220
    CLI. De eadem re. 220
    CLII. De eadem re. 220
    CLIII. De clericis maledicis. 220
    CLIV. De clericis jurantibus. 220
    CLV. De eadem re. 220
    CLVI. De conviciosis vel maledicis. 220
    CLVII. De eadem re. 221
    CLVIII. De detractoribus. 221
    CLIX. De contentionibus vel rixis. 221
    CLX. Unde supra. 221
    CLXI. Unde supra. 221
    CLXII. De lascivis vel superbis. 221
    CLXIII. De eadem re. 221
    CLXIV. De murmurantibus. 221
    CLXV. Unde supra. 221
    CLXVI. Si quis priorem detraxerit. 221
    CLXVII. De seditiosis clericis. 221
    CLXVIII. De clericis in mutuam caedem prorumpentibus. 222
    CLXIX. Unde supra. 222
    CLXX. De eadem re. 222
    CLXXI De eadem re. 222
    CLXXII. De eadem re. 222
    CLXXIII. De eadem re. 222
    CLXXIV. Ne clerici arma ferant. 222
    CLXXV. De eadem re. 222
    CLXXVI. Ne episcopus vel presbyter aut diaconus canes ad venandum habeant. 222
    [Col. 1112] CLXXVII. Ne clerici tabernas ingrediantur. 223
    CLXXVIII. De eadem re. 223
    CLXXIX. De eadem re. 223
    CLXXX. De eadem re. 223
    CLXXXI. De clericorum vigiliis. 223
    CLXXXII. De eadem re. 223
    CLXXXIII. De eadem re. 223
    CLXXXIV. De eadem re. 223
    CLXXXV. De eadem re. 223
    CLXXXVI. Ut missae ante horam tertiam non celebrentur. 224
    CLXXXVII. Ut fideles ante horam tertiam non prandeant. 224
    CLXXXVIII. Ut sacramenta altaris a jejunis celebrentur. 224
    CLXXXIX. Ut post allocutionem episcopi in missarum solemniis plebs ad orationem invitetur. 224
    CXC. De eadem re. 224
    CXCI. Ut nullus presbyter solus praesumat missam cantare. 225
    CXCII. De presbyteris qui celebrata missa non communicant. 225
    CXCIII. Quod fideles laici communicare debeant. 225
    CXCIV. De diligentia corporis Domini. 225
    CXCV. De eadem re. 225
    CXCVI. Ne populus antequam missa finiatur de ecclesia egrediatur. 227
    CXCVII. De eadem re. 227
    CXCVIII. Ut sacrarium mulieres non introeant. 227
    CXCIX. De eadem re. 227
    CC. Ut omnis presbyter qui ecclesiam regit, thuribulum et incensum habeat. 228
    CCI. De praedicatione presbyterorum. 228
    CCII. Quid sit a presbyteris praedicandum. 228
    CCIII. De eadem re. 229
    CCIV. De eadem re. 229
    CCV. De eadem re. 229
    CCVI. Ad episcopos admonitio. 229
    CCVII. Ut quisque presbyter qui ecclesiam tenet, clericum habeat. 229
    CCVIII. Ut omnis presbyter horas canonicas solemniter persolvat. 229
    CCIX. Ut presbyter curam hospitum habeat. 229
    CCX. De aqua benedicta. 230
    CCXI. De eadem re. 230
    CCXII. De presbyteris qui culpas peccantium reticent, vel minus digne poenitentes ad reconciliationem adducunt. 230
    CCXIII. De presbyteris qui a fidelibus ad prandium invitantur. 231
    CCXIV. De rixis et pugna sacerdotum. 231
    CCXV. De convivio presbyterorum. 231
    CCXVI. De Kalendis, quando presbyteri simul conveniunt. 231
    CCXVII. De his qui de nihil habentibus ordinantur. 232
    CCXVIII. De eadem re. 232
    CCXIX. De eadem re. 232
    CCXX. De reditibus vel oblationibus Ecclesiae. 232
    CCXXI. De usuris. 233
    CCXXII. De eadem re. 233
    CCXXIII. De eadem re. 233
    CCXXIV. De eadem re. 233
    CCXXV. Ut sub alieno nomine fenus non exerceant clerici. 233
    CCXXVI. De eadem re. 233
    CCXXVII. De eadem re. 233
    CCXXVIII. De eadem re. 234
    CCXXIX. De eadem re. 234
    CCXXX. De eadem re. 234
    CCXXXI. De eadem re. 234
    CCXXXII. De eadem re. 234
    CCXXXIII. De his qui per pecunias ordinantur. 234
    CCXXXIV. De eadem re. 234
    CCXXXV. De eadem re. 235
    CCXXXVI. De eadem re. 235
    CCXXXVII. De eadem re. 235
    CCXXXVIII. De eadem re. 235
    CCXXXIX. Quod munus sit etiam a lingua. 236
    CCXL. Ne presbyteri, ut ecclesias obtineant, munera dent. 236
    De his sacerdotibus vel clericis qui per pecunias aliorum sacerdotum ecclesias aut beneficia subripiunt vel subvertunt. 236
    CCXLI. Ut nullus presbyter in ecclesia mittat vel ejiciat. 236
    CCXLII. De ecclesiis inter cohaeredes divisis. 237
    CCXLIII. Ut in una ecclesia non plures presbyteri constituantur. 237
    [Col. 1113] CCXLIV. Ut laici ecclesias non teneant, nec decimas accipiant. 237
    CCXLV. De eadem re. 237
    CCXLVI. De eadem re. 238
    CCXLVII. De his qui ecclesias deserunt in quibus provecti sunt, et ad alias transeunt. 238
    CCXLVIII. De eadem re. 238
    CCXLIX. De eadem re. 238
    CCL. De eadem re. 238
    CCLI. Ne quis alienam parochiam usurpet. 238
    CCLII. De clericis qui praeficiuntur ptochiis 239
    CCLIII. Ut amplius presbyter non habeat quam unam ecclesiam. 239
    CCLIV. De eadem re. 239
    CCLV. Ut nullus presbyter alterius parochianum recipiat. 239
    CCLVI. De eadem re. 240
    CCLVII. De eadem re. 240
    CCLVIII. Ut episcopus in alterius episcopi parochia ordinationem non faciat. 240
    CCLIX. Ut nullus presbyter aut laicus poenitentem invitet vinum bibere aut carnem manducare. 240
    CCLX. Ut nullus presbyter chartas scribat. 240
    CCLXI. Ut nullus, contempta minore ecclesia, ad potiorem aspiret. 240
    CCLXII. De baptismo, et quo tempore celebrandus sit. 240
    CCLXIII. De eadem re. 240
    CCLXIV. Quod Pascha et Pentecosten sit baptizandum. 240
    CCLXV. De gravidis baptizandis. 241
    CCLXVI. Baptizentur de quibus ignoratur an sint baptizati. 241
    CCLXVII. De baptizatis qui non confirmati moriuntur. 241
    CCLXVIII. De rebaptizatis. 241
    CCLXIX. Quod non nisi in Pascha et Pentecoste sit baptizandum. 241
    CCLXX. De eadem re. 242
    CCLXXI. De fontibus sacris. 242
    CCLXXII. Ut omnis presbyter suis parochianis symbolum et orationem Dominicam insinuet. 242
    CCLXXIII. De eadem re. 242
    CCLXXIV. De eadem re. 243
    CCLXXV. De Litania majore. 243
    CCLXXVI. De jejunio Rogationum. 243
    CCLXXVII. De jejunio Quatuor Temporum. 243
    CCLXXVIII. De vigiliis sanctorum. 244
    CCLXXIX. De indicto jejunio. 244
    CCLXXX. De eadem re. 244
    CCLXXXI. De eadem re. 244
    CCLXXXII. De eadem re. 244
    CCLXXXIII. De fame et pestilentia. 244
    CCLXXXIV. Quid sit usura. 244
    CCLXXXV. De eadem re. 244
    CCLXXXVI. Quid sit fenus. 244
    CCLXXXVII. De eadem re. 244
    CCLXXXVIII. De confessione et poenitentia. 245
    CCLXXXIX. De poenitentibus. 245
    CCXC. De eadem re. 245
    CCXCI. De eadem re. 246
    CCXCII. De danda poenitentia. 246
    CCXCIII. Qualiter suscipere debeant poenitentem episcopi vel presbyteri. 246
    CCXCIV. De eadem re. 246
    CCXCV. Ut nullus alius praesumat poenitentiam dare vel confessionem audire nisi episcopus aut presbyter. 246
    CCXCVI. Ut diaconus, si necesse sit, suscipiat confessionem. 247
    CCXCVII. Item de suscipienda confessione. 247
    CCXCVIII. De eadem re. 247
    CCXCIX. De eadem re. 247
    CCC. Ordo ad dandam poenitentiam. 247
    CCCI. Item de poenitentibus. 252
    CCCII. De eadem re. 253
    CCCIII. Ut poenitentia conjugatis ex consensis detur. 253
    CCCIV. De eadem re. 253
    CCCV. De eadem re. 253
    CCCVI. De eadem re. 253
    CCCVII. De eadem re. 253
    CCCVIII. De eadem re. 253
    CCCIX. Ut nullus episcopus alterius civitatis vel parochiae poenitentem suscipiat vel sine episcopi vel presbyteri testimonio reconciliet. 253
    CCCX. Ut presbyteris et diaconibus manus tanquam poenitentibus non imponatur. 253
    CCCXI. Ut poenitentia clericis non negetur. 254
    [Col. 1114] CCCXII. Qualiter presbyteri et diaconi agant poenitentiam. 254
    CCCXIII. Ut a negotiatione poenitentes abstineant. 254
    CCCXIV. Ut post depositum cingulum nullus poenitens ad militiam saecularem redeat. 254
    CCCXV. De eadem re. 254
    CCCXVI. De eadem re. 254
    CCCXVII. De eadem re. 254
    CCCXVIII. De eadem re. 255
    CCCXIX. De eadem re. 255
    CCCXX. De eadem re. 255
    CCCXXI. De eadem re. 255
    CCCXXII. Qualem affectum debet habere poenitens. 255
    CCCXXIII. Qualis sit vera poenitentia. 255
    CCCXXIV. Quales esse debemus erga impoenitentes. 255
    CCCXXV. Ut clerici non intersint nuptiis. 255
    CCCXXVI. De eadem re. 255
    CCCXXVII. De eadem re. 256
    CCCXXVIII. De temporibus quibus se continere debent conjugati ab uxoribus. 256
    CCCXXIX. De eadem re. 256
    CCCXXX. De eadem re. 256
    CCCXXXI. Quod ante communionem abstinere debet a conjuge. 256
    CCCXXXII. De eulogiis populo a presbytero dandis. 256
    CCCXXXIII. Ut presbyteri cum stola incedant. 257
    CCCXXXIV. De eadem re. 257
    CCCXXXV. Ne clerici laicalibus induantur vestibus. 257
    CCCXXXVI. De eadem re. 257
    CCCXXXVII. De eadem re. 257
    CCCXXXVIII. Ne presbyteri per pretium ecclesias teneant. 257
    CCCXXXIX. Quod non ubique sacrificium sit offerendum. 257
    CCCXL. Ubi sit missa celebranda. 258
    CCCXLI. Ut de decimis quatuor fiant portiones. 258
    CCCXLII. Si episcopus aut presbyter esse ecclesiae quocunque ingenio alienare praesumpserit. 258
    CCCXLIII. Ut nulli praesuli possessionem magnam vel parvam ecclesiae liceat in perpetuum alienare. 258
    CCCXLIV. De eadem re. 258
    CCCXLV. De eadem re. 259
    CCCXLVI. De eadem re. 259
    CCCXLVII. Ut presbyteri non vendant rem ecclesiae ubi sunt constituti. 259
    CCCXLVIII. De eadem re. 259
    CCCXLIX. De eadem re. 259
    CCCL. Quid agere oporteat propinquos illius qui ecclesiam ditavit de rebus suis, si praeviderint ex collatis aliquid defraudatum ecclesiae. 259
    CCCLI. De terrulis et exiguis vineis. 260
    CCCLII. Quod fugitivi servi ecclesiae permittuntur distrahi. 260
    CCCLIII. Si quis chartas vel praecepta regia supprimere aut adversariis tradere ausus fuerit. 260
    CCCLIV. De testamento episcopi qualiter valeat. 260
    CCCLV. De manumissionibus in ecclesia. 260
    CCCLVI. De eadem re. 261
    CCCLVII. De eadem re. 261
    CCCLVIII. De libertis ecclesiae. 261
    CCCLIX. De thesauris ecclesiasticis. 261
    CCCLX. Ut nullus rem ecclesiae immobilem alienare praesumat. 261
    CCCLXI. Si princeps commutationem in ecclesia facere voluerit. 261
    CCCLXII. De precariis ecclesiasticis. 262
    CCCLXIII. De eadem re. 262
    CCCLXIV. De eadem re. 262
    CCCLXV. Ut precariae in quinquennio renoventur. 262
    CCCLXVI. De commutationibus. 262
    CCCLXVII. Ne praecepta fiant super beneficia ecclesiastica vel precarias. 262
    CCCLXVIII. De eadem re. 262
    CCCLXIX. Ne commutationes fiant de rebus ecclesiasticis sine consensu regis, et ut mancipia ecclesiastica nisi ad libertatem commutentur. 263
    CCCLXX. De eadem re. 263
    CCCLXXI. De die Dominico. 264
    CCCLXXII. Quid fieri licet in die Dominico. 264
    CCCLXXIII. Item de die Dominico. 264
    CCCLXXIV. Ut mercatus in die Dominico non sit. 264
    CCCLXXV. De eadem re. 264
    CCCLXXVI. Ut nullus episcopus vel infra positus die Dominico causam judicare praesumat. 264
    CCCLXXVII. De festivitatibus anni. 265
    CCCLXXVIII. De eadem re. 265
    CCCLXXIX. De non flectendo genua. 265
    [Col. 1115] CCCLXXX. De eadem re. 265
    CCCLXXXI. Ut turpia cantica plebibus prohibeantur. 266
    CCCLXXXII. Ne super mortuorum cadaveribus carmina diabolica nocturnis horis cantentur. 266
    CCCLXXXIII. Ut episcopus clericos alterius parochiae nullatenus ordinet. 266
    CCCLXXXIV. Ut nullus alterius clericum ordinet. 266
    CCCLXXXV. De eadem re. 266
    CCCLXXXVI. Quod non oportet absolute ordinationes fieri. 267
    CCCLXXXVII. Item ut nullus absolute ordinetur. 267
    CCCLXXXVIII. De examinatione ante ordinationem. 267
    CCCLXXXIX. De eadem re. 267
    CCCXC. Ut ordinati litteras accipiant a suis ordinatoribus. 267
    CCCXCI. Ut nullus alterius servum ordinare praesumat. 267
    CCCXCII. De eadem re. 268
    CCCXCIII. Ut nullus ministrorum alterius parochiae clericum latenter ad ordinationem subintroducat. 268
    CCCXCIV. Item de servis ordinandis. 268
    CCCXCV. De eadem re. 268
    CCCXCVI. De servorum ordinatione. 268
    CCCXCVII. De peculiare servorum. 269
    CCCXCVIII. De peculiare ordinatorum. 269
    CCCXCIX. De servis ecclesiarum. 269
    CCCC. De familiis monasteriorum. 269
    CCCCI. Exemplar libertatis supra notatum. 269
    CCCCII. Exemplar libertatis de proprio servo. 269
    CCCCIII. Quod manumissio in ecclesia debet fieri. 271
    CCCCIV. De eadem re. 271
    CCCCV. De eadem re. 271
    CCCCVI. De eadem re. 271
    CCCCVII. Quod charta libertatis in ambone sit legenda. 271
    CCCCVIII. De ordinatione. 272
    CCCCIX. De eadem re. 272
    CCCCX. Qui partem digiti sibi abscidit, clericus esse non debet. 273
    CCCCXI. Ne illitterati ordinentur. 273
    CCCCXII. Ne criminosi ad clerum assumantur. 273
    CCCCXIII. Ut daemonibus similibusque passionibus irretiti ministeria sacra tractare non debeant. 273
    CCCCXIV. De filiis concubinarum, ne ad clerum assumantur. 273
    CCCCXV. De raptoribus virginum et viduarum. 273
    CCCCXVI. De filiis non legitimis. 273
    CCCCXVII. De eadem re. 273
    CCCCXVIII. Ecclesiastica dignitas non recepit filios ex illicito concubitu natos. 273
    CCCCXIX. Ut nullus alterius suscipiat clericum. 274
    CCCCXX. Ut alienum clericum nemo suscipiat. 274
    CCCCXXI. De transfugis clericis. 274
    CCCCXXII. De eadem re. 274
    CCCCXXIII. De eadem re. 274
    CCCCXXIV. Ut clerici cum epistolis episcopi sui proficiscantur. 274
    CCCCXXV. De eadem re. 274
    CCCCXXVI. De eadem re. 274
    CCCCXXVII. De eadem re. 275
    CCCCXXVIII. De eadem re. 275
    CCCCXXIX. De eadem re. 275
    CCCCXXX. De eadem re. 275
    CCCCXXXI De eadem re. 275
    CCCCXXXII. De eadem re. 275
    CCCCXXXIII. De eadem re. 275
    CCCCXXXIV. De eadem re. 275
    CCCCXXXV. De eadem re. 275
    CCCCXXXVI. De eadem re. 275
    CCCCXXXVII. Nicaena synodus hunc ordinem inter episcopos in faciendis epistolis conservandum esse instituit. 276
    CCCCXXXVIII. Exemplar epistolae formatae. 277
    CCCCXXXIX. Item alia epistola. 277
    CCCCXL. De ordinatione. 278
    CCCCXLI. Qualiter episcopus debet ordinem facere. 278
    CCCCXLII. De eadem re. 279
    CCCCXLIII. Qualiter episcopus ordinandus examinetur. 279
    INCIPIT LIBER SECUNDUS. 280
    I. Qualiter episcopus suam parochiam debet circuire. 280
    II. De juratoribus synodi. 281
    III. Sacramentum synodale. 281
    IV. Allocutio episcopi. 281
    V. Post haec ita per ordinem interroget. 282
    [Col. 1116] VI. De Poenitentia homicidarum. 287
    VII. Quid in primo anno observare debet. 287
    VIII. Quid in aliis duobus annis observare debet. 287
    IX. Quid in reliquis quatuor annis observare debet. 287
    X. De eo qui voluntarie homicidium fecit. 288
    XI. De eadem re. 288
    XII. De eadem re. 288
    XIII. De eadem re. 288
    XIV. De eadem re. 289
    XV. De homicidiis non sponte commissis. 289
    XVI. De eadem re. 289
    XVII. De eadem re. 289
    XVIII. De eadem re. 289
    XIX. De eadem re. 289
    XX. De eadem re. 290
    XXI. De eadem re. 290
    XXII. De eadem re. 290
    XXIII. Qui per faidam hominem occiderit. 290
    XXIV. De eadem re. 290
    XXV. De eadem re. 290
    XXVI. De his qui servos suos necant extra judicem. 290
    XXVII. De patricidis et fratricidis. 290
    XXVIII. Item de parricidis. 291
    XXIX. Quod parricidis arma et conjugium interdicatur. 291
    XXX. Qui hominem publicam poenitentiam agentem interficit. 291
    XXXI. De eo qui hominem in ecclesia interficit. 291
    XXXII. De injuriis sacerdotum vel clericorum. 292
    XXXIII. De ictu. 292
    XXXIV. Si quis clericum exspoliaverit 292
    XXXV. Si quis clericum verberaverit. 292
    XXXVI. De eadem re. 293
    XXXVII. De pugna et homicidio in ecclesiae atrio. 293
    XXXVIII. De pugna in ecclesia. 293
    XXXIX. Quod laici de substantia morientium presbyterorum suorum nullam portionem accipiant. 293
    XL. De compositione presbyteri, si occisus fuerit. 293
    XLI. De eadem re. 293
    XLII. De eo qui sacerdotem occiderit. 293
    XLIII. De eadem re. 294
    XLIV. De eo qui presbyterum degradatum occiderit. 274
    XLV. De homicidiis clericorum. 294
    XLVI. Si aliquis ordinatus homicidium fecerit. 294
    XLVII. Si quis consenserit aut consiliatus fuerit ut homo interficiatur. 294
    XLVIII. Si quis consanguineum suum occiderit aut seniorem. 294
    XLIX. Ex dictis Ferrandi diaconi. 294
    L. De his qui pro nihilo ducunt homicidium in bello perpetratum. 295
    LI. De eadem re. 295
    LII. De clerico qui proximum suum occidit. 295
    LIII. Item de parricidis. 296
    LIV. Qui hominem debilitaverit. 296
    LV. De truncationibus membrorum. 296
    LVI. Quae debeat discretio ecclesiarum rectoribus esse ne per inconditum disciplinam subeant homicidii notam. 296
    LVII. Item de parricidio. 296
    LVIII. De domina quae ancillam occidit. 296
    LIX. Si servus occiditur a domino dum verberibus castigatur. 297
    LX. De oppressione infantum. 297
    LXI. Si per negligentiam matris infans moritur non baptizatus. 297
    LXII. De femina cujus filius, per negligentiam obierit non baptizatus. 297
    LXIII. De mulieribus quae partus suos necant. 297
    LXIV. De eadem re. 297
    LXV. De eadem re. 297
    LXVI. Si qua mulier partum suum excusserit. 298
    LXVII. Si qua mulier filium vel filiam occiderit. 298
    LXVIII. De eadem re. 298
    LXIX. Ut ante januam ecclesiae adulteri infantes exponantur. 298
    LXX. De eadem re. 299
    LXXI. De eadem re. 299
    LXXII. De eadem re. 299
    LXXIII. De homicidiis. 299
    LXXIV. De his qui uxores occidunt. 299
    LXXV. De eadem re. 299
    LXXVI. De eadem re. 299
    LXXVII. De pugna duorum, quod nostri campum appellant 300
    LXXVIII. De eadem re. 300
    LXXIX. De parricidis. 300
    [Col. 1117] LXXX. De his qui ferro vinciuntur. 300
    LXXXI. De faidis coercendis. 300
    LXXXII. De femina quae virum per maleficium interficit. 301
    LXXXIII. De eadem re. 301
    LXXXIV. De eadem re. 301
    LXXXV. De eadem re. 301
    LXXXVI. De his qui hominem suadent interfici. 301
    LXXXVII. De eadem re. 301
    LXXXVIII. De eo qui hominem castraverit. 301
    LXXXIX. De eadem re. 301
    XC. De his qui circumciduntur. 301
    XCI. Si Judaeus servum alienae nationis circumciderit. 301
    XCII. De his qui semetipsos interficiunt. 302
    XCIII. De his qui in patibulo suspenduntur. 302
    XCIV. De furibus et latronibus deprehensis. 302
    XCV. Qui propter cupiditatem Judaeum vel paganum occiderit. 302
    XCVI. Si quis insaniens hominem occiderit. 302
    XCVII. Si plures unum hominem occiderint. 302
    XCVIII. De eo cui imputatur homicidium, et probari non potest. 303
    XCIX. De adulteriis et fornicationibus. 303
    C. De eo qui uxorem habens, concubinam tenet. 303
    CI. De repudio. 303
    CII. De feminis quae relinquunt viros suos. 303
    CIII. De adultero marito. 304
    CIV. De discidio. 304
    CV. De eadem re. 304
    CVI. De eadem re. 304
    CVII. De legitimis conjugiis. 305
    CVIII. De viro qui consensit uxorem suam velum suscipere. 305
    CIX. Si conjugatus vult saeculum relinquere. 305
    CX. De eadem re. 305
    CXI. De his qui dimittunt conjuges absque judicio ecclesiastico. 306
    CXII. Ut omnis controversia, si judicio ecclesiastico expetit agitari, nequaquam ad saeculare judicium transeat. 306
    CXIII. De eadem re. 306
    CXIV. De judicio ecclesiastico. 306
    CXV. Ut nullus causam judicatam iterare praesumat. 307
    CXVI. Ut femina de adulterio inculpata suae potestati ad tempus restituatur. 307
    CXVII. Ne Episcopi sententia retractetur. 307
    CXVIII. Si qua mulier mortem viri sui cum aliis consiliata sit. 307
    CXIX De ingenuo qui ancillam alterius acceperit. 307
    CXX. Si servus suam ancillam concubinam habet. 308
    CXXI. De liberto qui ancillam domini tenuerit. 308
    CXXII. Si venditionis causa servus et ancilla separentur. 308
    CXXIII. De eadem re. 308
    CXXIV. Si maritus certa necessitate impellente extra ducatum fugerit. 308
    CXXV. De eo qui uxorem suam permiserit velare. 309
    CXXVI. Si mulier sine licentia mariti velum accipiat. 309
    CXXVII. De homine qui in alia provincia uxorem acceperit. 309
    CXXVIII. De uxore ante contaminata. 309
    CXXIX. Ne furiosi matrimonio jungantur. 309
    CXXX. Si qui matrimonia sani junxerunt. 309
    CXXXI. Si cujus uxor adulterium perpetraverit. 309
    CXXXII. Si non sociati conjugio fornicati fuerint. 310
    CXXXIII. Quid si unus absolutus et alter copulatus adulterati fuerint. 310
    CXXXIV. De eadem re. 310
    CXXXV. Si uxoratus ancillam propriam tenuerit. 310
    CXXXVI. Si laicus cum laica femina fornicatus fuerit 310
    CXXXVII. De conjugato qui saepius fornicatus fuerit. 310
    CXXXVIII. De eo qui lapsus semel est. 310
    CXXXIX. Cur non communicant viri cum adulteris uxoribus. 310
    CXL. Si conscio marito uxor fuerit moechata. 311
    CXLI. Si quis cum Judaea vel gentili moechatus fuerit. 311
    CXLII. De lenocinio. 311
    CXLIII. Ne Judaeus Christianam ducat uxorem. 311
    CXLIV. Ut alterius mulierem nullus accuset. 311
    CXLV. De maritis accusantibus. 311
    CXLVI. Ut familia de adulterio distringatur. 311
    CXLVII. Si ingenua servo proprio se miscuerit. 312
    CXLVIII. Quando permittatur uxor occidi. 312
    CXLIX. De reo lenocinii. 312
    CL. De dilatione in causa adulterii. 312
    CLI. De virginibus laicis. 312
    CLII. De his qui fidem sponsaliorum frangunt. 312
    [Col. 1118] CLIII. De benedicenda sponsa. 312
    CLIV. Ut nullus alterius sponsam accipiat. 312
    CLV. De raptis puellis desponsatis. 313
    CLVI. De eadem re. 313
    CLVII. De eadem re. 313
    CLVIII. De non sponsatis. 313
    CLIX. De raptoribus virginum et viduarum. 314
    CLX. De eadem re. 314
    CLXI. De eadem re. 314
    CLXII. De eadem re. 314
    CLXIII. De his qui sanctimoniales rapiunt. 314
    CLXIV. De eadem re. 314
    CLXV. De eadem re. 315
    CLXVI. De eadem re. 315
    CLXVII. Ut episcopus monasterium monachorum vel puellarum introeat. 315
    CLXVIII. Ut abbatissa de monasterio non egrediatur. 315
    CLXIX. Quid agere debeant sanctimoniales. 315
    CLXX. De cautela sanctimonialium. 316
    CLXXI. Ne clerici vel continentes ad virgines ingrediantur. 316
    CLXXII. Item de corruptis sanctimonialibus. 316
    CLXXIII. De saecularibus viduis. 316
    CLXXIV. De eadem re. 317
    CLXXV. De eadem re. 317
    CLXXVI. Ne sanctimoniales palatium et publicos conventus adeant. 317
    CLXXVII. Quando virgo veletur. 318
    CLXXVIII. De eadem re. 318
    CLXXIX. De eadem re. 318
    CLXXX. Item de sanctimonialibus. 318
    CLXXXI. De concubinis. 319
    CLXXXII. Ut de captivitate venientibus maritis uxores propriae reformentur. 319
    CLXXXIII. De eadem re. 319
    CLXXXIV. De incestis. 319
    CLXXXV. De eadem re. 319
    CLXXXVI. De eadem re. 320
    CLXXXVII. De judicio. 320
    CLXXXVIII. De feminis quae viros amittunt. 320
    CLXXXIX. De eadem re. 320
    CXC. Qui hominem publicam poenitentiam agentem interficit. 321
    CXCI. Ne frater super thorum defuncti fratris ascendat. 321
    CXCII. De sorore sponsae violata. 321
    CXCIII. De muliere quae duobus fratribus nupsit. 321
    CXCIV. De eadem re. 321
    CXCV. De eadem re. 321
    CXCVI. De filiola et commatre. 321
    CXCVII. Si quis viduam uxorem duxerit. 322
    CXCVIII. De eo qui filiolam suam polluit. 322
    CXCIX. Item de incestis et eorum poenitentia. 322
    CC. In quota generatione copulentur fideles. 322
    CCI. De eadem re. 324
    CCII. De eadem re. 324
    CCIII. De illo qui se servum fecit 324
    CCIV. Item de incestis. 325
    CCV. Si quis cum filia materterae suae, etc., concubuerit. 325
    CCVI. Item de incestis. 325
    CCVII. De eadem re. 325
    CCVIII. De eadem re. 325
    CCIX. De eadem re. 326
    CCX. De eadem re. 326
    CCXI. De eadem re. 326
    CCXII. De separatione. 326
    CCXIII. De eadem re. 326
    CCXIV. De eadem re. 326
    CCXV. De eadem re. 326
    CCXVI. De eadem re. 326
    CCXVII. De eadem re. 326
    CCXVIII. De eadem re. 327
    CCXIX. De eadem re. 327
    CCXX. De eadem re. 327
    CCXXI. Si quis propter faidam fugit. 327
    CCXXII. Item de incestis. 327
    CCXXIII. Item de parricidis. 327
    CCXXIV. Item de incestis. 327
    CCXXV. De eadem re. 327
    CCXXVI. De eadem re. 328
    CCXXVII. De eadem re. 328
    CCXXVIII. Si quis cum commatre fornicatus fuerit. 328
    CCXXIX. Item de incestis. 328
    CCXXX. Quod cum sacramento illicita conjugia solvenda sunt. 328
    CCXXXI. Juramentum de parentela quomodo inquirendum. 328
    CCXXXII. De eadem re. 328
    CCXXXIII. Sacramentum de incestuoso discidio. 329
    [Col. 1119] CCXXXIV. Invocatio judicii. 329
    CCXXXV. Juramentum post datam poenitentiam ad perpetrata luxuria. 329
    CCXXXVI. De eo qui vivente marito conjugem illius adulterasse accusatus perhibetur 329
    CCXXXVII. De eadem re. 329
    CCXXXVIII. Invocatio de morte mariti vel uxoris. 329
    CCXXXIX. Juramentum vel invocatio de homicidio imputato. 330
    CCXL. Juramentum de reconciliatione conjugatorum. 330
    CCXLI. De eadem re. 330
    CCXLII. De his qui matrimonio juncti sunt et nubere non possunt. 330
    CCXLIII. De eadem re. 330
    CCXLIV. De eadem re. 331
    CCXLV. De eadem re. 331
    CCXLVI. De fornicatione diversarum personarum. 331
    CCXLVII. Item de incestis. 331
    CCXLVIII. De sordidatione puerorum. 332
    CCXLIX. De menstruis abstinendis. 332
    CCL. De mulierum fornicatione. 332
    CCLI. De illecebroso amplexu. 332
    CCLII. De fundendo semen. 333
    CCLIII. De quadrupedum fornicatione. 333
    CCLIV. De Sodomitis. 333
    CCLV. De eadem re. 333
    CCLVI. De eadem re. 333
    CCLVII. De eadem re. 334
    CCLVIII. De eadem re. 334
    CCLIX. De eadem re. 334
    CCLX. De eadem re. 334
    CCLXI. De eadem re. 334
    CCLXII. Item de copulatione fidelium. 334
    CCLXIII. Ne in domibus fidelium adulteria perpetrentur. 335
    CCLXIV. Item de incestis. 335
    CCLXV. De furto et rapina. 335
    CCLXVI. De eadem re. 335
    CCLXVII. De eadem re. 335
    CCLXVIII. De eadem re. 335
    CCLXIX. De eadem re. 335
    CCLXX. De eadem re. 335
    CCLXXI. De eadem re. 335
    CCLXXII. De eadem re. 336
    CCLXXIII. De eadem re. 336
    CCLXXIV. De eadem re. 336
    CCLXXV. De eadem re. 337
    CCLXXVI. De eadem re. 337
    CCLXXVII. De causa criminali. 337
    CCLXXVIII. De rapina et violentia. 337
    CCLXXIX. De eadem re. 337
    CCLXXX. De eadem re. 338
    CCLXXXI. De eadem re. 338
    CCLXXXII. De eadem re. 338
    CCLXXXIII. De eadem re. 338
    CCLXXXIV. De eadem re. 338
    CCLXXXV. De eadem re. 339
    CCLXXXVI. In canonibus scriptum. 339
    CCLXXXVII. De eadem re. 339
    CCLXXXVIII. De his qui loca sacrata infringunt. 339
    CCLXXXIX. Quomodo episcopus ad synodum vocet praedatores. 339
    CCXC. De his qui alterius paroechiani sunt. 340
    CCXCI. De eadem re. 340
    CCXCII. De eadem re. 340
    CCXCIII. Si Episcopus non excommunicet praedatorem. 340
    CCXCIV. Item de rapacibus. 341
    CCXCV. Quod episcopi protegere et defendere populum debent. 341
    CCXCVI. Item de malefactoribus. 341
    CCXCVII. De eadem re. 341
    CCXCVIII. De eadem re. 342
    CCXCIX. De eadem re. 342
    CCC. De eadem re. 342
    CCCI. De eadem re. 342
    CCCII. Si homo accusatur et negaverit. 342
    CCCIII. Ut nullus alterius paroechianum excommunicet. 342
    CCCIV. De eadem re. 342
    CCCV. De eadem re. 342
    CCCVI. De eadem re. 343
    CCCVII. Ut non cito ira commotus aliquem episcopus excommunicet. 343
    CCCVIII. De eadem re. 343
    CCCIX. De eadem re. 343
    CCCX. Ut quod in Deum quis peccat nullus donare pos- 344
    [Col. 1120] CCCXI. De perjurio. 344
    CCCXII. De eadem re. 344
    CCCXIII. De eadem re. 344
    CCCXIV. De eadem re. 344
    CCCXV. De eadem re. 345
    CCCXVI. Ut episcopus super sacra non juret. 345
    CCCXVII. Item de perjurio. 345
    CCCXVIII. Quo tempore sacramenta jurentur. 345
    CCCXIX. Ut feria quarta ante quadragesimam sacramenta non jurentur. 346
    CCCXX. De clerico, si perjuraverit. 346
    CCCXXI. De his qui sacramento se obligant ne ad pacem redeant. 346
    CCCXXII. Item de perjurio. 346
    CCCXXIII. De eadem re. 346
    CCCXXIV. De eadem re. 346
    CCCXXV. De eadem re. 346
    CCCXXVI. De eadem re. 346
    CCCXXVII. De eadem re. 347
    CCCXXVIII. De eadem re. 347
    CCCXXIX. De eadem re. 347
    CCCXXX. De eadem re. 347
    CCCXXXI. De eadem re. 347
    CCCXXXII. De eadem re. 347
    CCCXXXIII. De falso testimonio. 347
    CCCXXXIV. De eadem re. 347
    CCCXXXV. De eadem re. 348
    CCCXXXVI. De eadem re. 348
    CCCXXXVII. De eadem re. 348
    CCCXXXVIII. De eadem re. 348
    CCCXXXIX. De eadem re. 348
    CCCXL. De eadem re. 348
    CCCXLI. De eadem re. 348
    CCCXLII. De eadem re. 348
    CCCXLIII. De eadem re. 349
    CCCXLIV. De eo qui hominem furatus fuerit. 349
    CCCXLV. De eadem re. 349
    CCCXLVI. Ne Judaeo Christianum mancipium habere liceat. 349
    CCCXLVII. De his qui divininationes expetunt. 349
    CCCXLVIII. De eadem re. 349
    CCCXLIX. De eadem re. 350
    CCCL. De eadem re. 350
    CCCLI. De eadem re. 350
    CCCLII. De eadem re. 350
    CCCLIII. De eadem re. 350
    CCCLIV. De eadem re. 350
    CCCLV. De eadem re. 350
    CCCLVI. De eadem re. 350
    CCCLVII. De eadem re. 350
    CCCLVIII. De eadem re. 350
    CCCLIX. De arboribus et fontibus et lapidibus daemonibus consecratis. 351
    CCCLX. De eadem re. 351
    CCCLXI. De eadem re. 351
    CCCLXII. De menstruo sanguine. 351
    CCCLXIII. De eadem re. 351
    CCCLXIV. Unde supra. 352
    CCCLXV. Ut Christiani traditiones gentilium non observent. 353
    CCCLXVI. De eadem re. 353
    CCCLXVII. De collectione herbarum. 353
    CCCLXVIII. De lanificiis feminarum. 353
    CCCLXIX. De morticinis. 354
    CCCLXX. De eadem re. 354
    CCCLXXI. De eadem re. 354
    CCCLXXII. De liquore. 354
    CCCLXXIII. De sanguine. 354
    CCCLXXIV. Item ut nullus sanguinem comedat. 354
    CCCLXXV. De discordantibus. 355
    CCCLXXVI. De eadem re. 355
    CCCLXXVII. De eadem re. 355
    CCCLXXVIII. De eadem re. 355
    CCCLXXIX. De eadem re. 355
    CCCLXXX. De eadem re. 355
    CCCLXXXI. De Dei judicio subvertendo. 355
    CCCLXXXII. De oblationibus defunctorum. 355
    CCCLXXXIII. De eadem re. 355
    CCCLXXXIV. De eadem re. 355
    CCCLXXXV. De eadem re. 356
    CCCLXXXVI. De mortuis. 356
    CCCLXXXVII. Ut praecipuae festivitates in civitatibus celebrentur. 356
    CCCLXXXVIII. De eadem re. 356
    CCCLXXXIX. De eadem re. 356
    CCCXC. De Decanis per parochias mittendis. 356
    CCCXCI. De excommunicatis. 356
    CCCXCII. De eadem re. 357
    [Col. 1121] CCCXCIII. De eadem re. 357
    CCCXCIV. De eadem re. 357
    CCCXCV. De eadem re. 357
    CCCXCVI. De eadem re. 357
    CCCXCVII. De eadem re. 357
    CCCXCVIII. De eadem re. 357
    CCCXCIX. De eadem re. 357
    CCCC. De eadem re. 357
    CCCCI. De eadem re. 357
    CCCCII. De damnatis a synodo. 357
    CCCCIII. De excommunicato qui communicare praesumpserit. 358
    CCCCIV. Si episcopus voluerit exterminare aliquem de Ecclesia. 358
    CCCCV. De depositis, si ausi fuerint attrectare ministerium sibi dudum commissum. 358
    CCCCVI. De presbytero accusato. 358
    CCCCVII. Qualiter episcopus excommunicare infideles debeat. 358
    CCCCVIII. Allocutio. 358
    CCCCIX. Excommunicatio. 361
    CCCCX. Item alia excommunicationis allocutio. 361
    CCCCXI. Excommunicatio. 361
    CCCCXII. Item alia terribilior excommunicatio. 362
    CCCCXIII. Excommunicatio brevis. 362
    CCCCXIV. Qualiter episcopus reconciliet vel recipiat excommunicatum. 362
    CCCCXV. De eo qui patrem vel matrem inhonorat. 363
    CCCCXVI. De bubulcis et porcariis, ut ad Missam veniant saltem in dominicis diebus. 363
    CCCCXVII. De pauperibus, qualiter alantur. 363
    CCCCXVIII. De eadem re. 363
    CCCCXIX. De eo qui bannum episcopi vel presbyteri parvi pendit. 564
    CCCCXX. De presbytero qui fuerit degradatus. 364
    CCCCXXI. Ut nullus hospitium deneget iteranti. 364
    CCCCXXII. De eo qui presbyterum inhonorat. 364
    CCCCXXIII. Si quis contradicit episcopo ne servi propter crimina virgis caedantur. 365
    CCCCXXIV. De advenis. 365
    CCCCXXV. De eadem re. 365
    CCCCXXVI. Ut justae mensurae sint. 365
    CCCCXXVII. De eadem re. 366
    CCCCXXVIII. De conspirationibus. 366
    CCCCXXIX. De eadem re. 366
    CCCCXXX. De eadem re. 366
    CCCCXXXI. De eadem re. 367
    CCCCXXXII. De confratriis vel consortiis. 367
    CCCCXXXIII. Ut si presbyter defunctus fuerit vicinus presbyter apud seniorem saecularem nequaquam ecclesiam obtinet. 367
    CCCCXXXIV. De liquore in quo mus ceciderit. 368
    CCCCXXXV. Si quis sepulcrum violaverit et caetera. 368
    CCCCXXXVI. Si aliquis excommunicatus mortuus fuerit. 368
    CCCCXXXVII. De eo qui furatus fuerit per necessitatem. 368
    CCCCXXXVIII. De redemptionis pretio. 368
    CCCCXXXIX. Quid pro uno mense agendum sit. 369
    CCCCXL. Quid pro una hebdomada. 369
    CCCCXLI. Quid pro uno anno. 369
    CCCCXLII. Item de pretio unius anni. 369
    CCCCXLIII. De redemptione unius diei. 369
    CCCCXLIV. De eadem re. 369
    CCCCXLV. Item de redemptione trium annorum. 369
    CCCCXLVI. Quomodo possum poenitentiam septem annorum poenitere. 370
    APPENDIX PRIMA. 370
    I. De pseudographis et dubiis narrationibus. 370
    II. De linteis altaribus praeparandis. 371
    III. De his qui proponentes fornicari. 371
    IV. Laicum pellentem suam conjugem communione privandum. 371
    V. De iis qui velut peccatum copulam deserunt nuptiarum. 371
    VI. De mulieribus quae utuntur virilibus indumentis. 371
    VII. De his qui Christianitatis obtentu despiciunt filios. 371
    VIII. De his qui Dominico die jejunant. 371
    IX. De his qui abominantur eos qui carnibus vescuntur. 371
    X. Non debere in diebus jejuniorum commemorationes martyrum fieri. 371
    XI. Quod manere debet firmum si servi fisci ecclesias ecerint. 371
    XII. Omni die energumeni exorcizentur. 371
    XIII. De victu energumenorum. 371
    XIV. De servis qui ad ecclesiam confugiunt. 372
    XV. De nominibus recitandis in missa. 372
    [Col. 1122] XVI. Quod rite omni sabbato jejunetur. 372
    XVII. Jejunia legitima nonnisi maxima necessitate solvenda. 372
    XVIII. Ut incarcerati a praepositis ecclesiae diebus Dominicis visitentur. 372
    XIX. Ut mulieres publice docere non praesumant neque baptizare. 372
    XX. Qui ad ecclesiam confugiunt tradi non debent. 372
    XXI. De accusatis vel accusatoribus. 373
    XXII. De eadem re. 373
    XXIII. De eadem re. 374
    XXIV. De eadem re. 374
    XXV. Item unde supra. 374
    XXVI. De eadem re. 374
    XXVII. De his qui episcopo aliquam injuriam vel dehonorationem fecerint 374
    XXVIII. Quae poenitentia imponenda sit his qui furem aut latronem interficiunt. 374
    XXIX. Ne oblationes alibi fiant quam in ecclesia. 375
    XXX. Contra eos qui dicunt sanctum Gregorium papam Romanum ad interrogationem Augustini Cantuariorum episcopi consanguininatis quarta contracta matrimonia solvi minime debere. 375
    XXXI. De presbyteris vel diaconibus ab uno episcopo non deponendis. 375
    XXXII. Ut abbates episcopis, monachi abbatibus subsint et de monachis vagis. 376
    XXXIII. De discretione potestatis episcoporum quam in monasteriis habere possunt. 376
    XXXIV. De his quos parentes ab infantia clericatus officio manciparunt si postea voluntatem habeant nubendi. 376
    XXXV. Ut diaconus ante XXV annos et sacerdos ante XXX, non ordinentur. 377
    XXXVI. Ut poenitentes et digami non ordinentur. 377
    XXXVII. Qua aetate diaconi ordinentur. 377
    XXXVIII. Qua aetate episcopi vel presbyteri consecrentur. 377
    XXXIX. Qua aetate sacerdotes ordinari debeant. 378
    XL. De ordinatione episcopi. 378
    XLI. Ut viduae non velentur. 379
    XLII. Quod viduae, ut supra dictum est, non velentur. Sed si professam continentiam proposito mutato calcaverint, ipsae pro se Deo rationem reddant. 379
    XLIII. De viduis quae post professam continentiam peccaverint. 379
    XLIV. De viduis professis si nupserint aut raptae fuerint. 380
    XLV. Incipiunt capitula synodi Toletanae. 380
    XLVI. De viris ac feminis sacris propositum transgredientibus sacrum concilium Toletanum. 380
    XLVII. Ut viduae vel virgines continentiam professae non nubant. 380
    XLVIII. De his qui velatas Deo consecratas in conjugium duxerint. 381
    XLIX. De viduis velatis. 381
    L. De eadem re. 381
    LI. De viro contra voluntatem uxoris in monasterium ingresso, et jam tonsoratus fuerit omnino reddendo. 382
    LII. Episcopum debere honorem deponere si concubinam habuit eo tempore quo erat in sacro ordine constitutus. 382
    LIII. De raptoribus virginum et viduarum. Item de abbatiis quae jus electionis habent seu de his quae non habent. 382
    LIV. Quid sit ministrare Christo. 383
    LV. De clericis qui monachorum propositum appellunt. 384
    LVI. Decretum de viduis. 384
    LVII. De vidua quae sub obtentu religionis velum ad tempus sibi imposuerit. 386
    LVIII. De poenitentibus viris ac viduis, sive virginibus, qui divertentes laici fiunt aut vestem mutant, vel conjugiis copulantur. 386
    LIX. De discretione saecularium et sanctimonialium viduarum. 386
    LX. Ad habitum redire cogatur et recludatur in monasterio quae religiosam vestem abjecit. 387
    LXI. De eadem re. 387
    LXII. De feminis quae religionis vestem in domibus propriis mutaverunt, si postea conjugium elegerint, quid agendum sit. 388
    LXIII. Quod consuetudo ecclesiastica pro lege tenenda est. 388
    LXIV. De eadem re. 388
    APPENDIX SECUNDA. 389
    I ad XXVII. Vide appendicem I. 389
    XXVIII. Ne sacerdos vexetur. 389
    XXIX. De eadem re.
    [Col. 1123] XXX. De demigrantia clericorum. 389
    XXXI. De odio in fratres. 390
    XXXII. Sanctus Gregorius dicit, item Augustinus, de odio. 390
    XXXIII. De lapsis sacerdotibus. 390
    XXXIV. Ne sacerdotes domini, sicut vulgus solet jurare, compellantur. 391
    XXXV. De ecclesiastica controversia testes. 392
    XXXVI. De medico male curante. 392
    XXXVII. De clericorum tonsura. 392
    XXXVIII. De puellis monialibus factis. 392
    XXXIX. De laicis morientium presbyterorum substantiam diripientibus. 392
    XL. De manso et decimis. 393
    XLI. Ne quis de servili conditione promoveatur ad clerum. 393
    XLII. De bonis ecclesiasticis. 393
    XLIII. De patrimonio clericorum. 393
    XLIV. De feminis quae religionis vestem domibus propriis mutaverint, si postea concubitum elegerint, quid agendum sit. 393
    XLV. De viduis epistola beati Gregorii papae Bonifacio archiepiscopo missa in qua inter caetera ita legitur decretum. 394
    XLVI. De virginibus non velatis. 394
    XLVII. Ne clerici viduarum familiaritati associentur. 395
    XLVIII. De viduis quae ecclesiae stipendiis sustentantur. 395
    XLIX. De viduis quae professa continentia praevaricantur. 395
    L. De viduis quae viduitatem professae sunt coram episcopo. 395
    LI. De virginibus quae intra XXV annos necessitate cogente velantur. 396
    LII. Non liceat mulieri sanctum velum acceptum dimittere. 396
    LIII. De communicantibus. 396
    LIV. Cum sacerdos moritur, quid de rebus ejus observetur. 397
    LV. De accusatis sacerdotibus sive etiam de optimatibus, palatii atque gardingis. 397
    LVI. Ne quis sine auctore condemnetur. 399
    STEPHANI BALUZII NOTAE ad libros Reginonis de ecclesiasticis disciplinis. 400
    APPENDIX ACTORUM VETERUM quorum in notis facta mentio est. 455
    I. Epistola Zachariae papae ad Theodorum episcopum Ticinensem. 455
    II. Admonitio synodalis antiqua a diacono post evangelium legenda, episcopo et caeteris in ordine sedentibus. 455
    III. Admonitio synodalis nova, quae post evangelium legebatur ab episcopo sedente in faldistorio. 458
    IV. Admonitio synodalis novissima ab episcopo legenda post evangelium. 460
    V. Ordo ad celebrandum sacros ordines secundum librum fratris Danielis carmelitae Metensis episcopi. 462
    VI. Vetus confessio poenitentium. 463
    VII. Missa pro tribulatione. 465
    VIII. Litterae Jonae episcopi Augustodunensis de dote et consecratione ecclesiae montis Buznini. 466
    IX. Epistola Lamberti episcopi Cenomanensis ad Hildebrandum episcopum Sagiensem. 467
    X. Testamentum Riculfi episcopi Helenensis. 468
    XI. Manumissio constantiae. 469
    XII. Testamentum domni Ademari vicecomitis scalarum et abbatis Tutelensis. 469
    XIII. Litterae Rodhmundi episcopi Augustodunensis. 472
    XIV. Concordia monachorum Tutelensium et Aureliacensium. 472
    XV. Excommunicatio Ragenardi comitis Senonensis renovata adversus Gauzfridum et Geilonem canonicos Senonenses. 473
    XVI. Litterae Richardi Archiepiscopi Bituricensis de consecratione ecclesiae Vipplensis. 475
    XVII. Judicium Aganonis episcopi Augustodunensis adversus Raginardum. 476
    XVIII. Litterae Richardi archiepiscopi Bituricensis de fisco presbyterali ecclesiae de Lanatico. 477
    XIX. Donum ecclesiae de Lenatia datum monasterio de Capella in dioecesi Bituricensi. 479
    XX. Concordia de ecclesia de Casimansi pro monasterio de Capella in dioecesi Bituricensi. 480
    XXI. Paschalis II.---Epistola ad Norigaudum episcopum Augustodunensem 480
    XXII. Concordia monachorum sancti Bertini in Sithiu cum parochianis de Calays. 482
    XXIII. Manumissio Nicolai de Marisiaco. 482
    XXIV. Formulae veteres absolutionis poenitentium. 482
    [Col. 1124] DE HARMONICA INSTITUTIONE. 483
    Monitum. 483
    Incipit epistola de Harmonica Institutione missa ad Radbodum archiepiscopum Trevirensem. 484

BERTARIUS VIRDUNENSIS PRESBYTER.
    GESTA EPISCOPORUM VIRDUNENSIUM. 502
    Praefatio D. G. Waitz. 502
    Incipit excerptum domni Bertarii sacerdotis in gestis pontificum S. Virdunensis ecclesiae ad domnum Dadonem ejusdem sedis antistitem. 507
    Continuatio. 517
    ROBERTUS METENSIS EPISCOPUS. 527
    Notitia historica. 527
    DIPLOMATA ET EPISTOLAE. 529
    I. DIPLOMATA. 529
    Privilegium quo Robertus confirmat commutationem inter Lodoinum Gorziensis monasterii abbatem et Vuerdingum presbyterum. 529
    Privilegium pro monasterio sancti Arnulphi.
    Privilegium ad aedificationem ecclesiae Dodonis Curtis. 532
    II. EPISTOLAE. 533

S. RADBODUS TRAJECTENSIS AD RHENUM EPISCOPUS.
    Vita S. Radbodi, auctore anonymo subaequali. 537
    Observationes praeviae. 537
    Incipit vita. 540
    RADBODI BREVE CHRONICUM. 548
    SERMO DE S. SWITBERTO. 548
    SERMO DE VITA S. VIRGINIS CHRISTI AMELBERGAE. 550
    HOMILIA DE S. LEBWINO. 553
    CARMINA. 557

SALOMON CONSTANTIENSIS EPISCOPUS.
    Notitia historica. 561
    VERSUS AD DADONEM EPISCOPUM. 562
    Incipit prologus sequentis operis. 562
    Versus Salomonis. 563
    Carmina ad Dadonem. 569
    Tetrastichon quo carmen Waldrammi mittit ad Dadonem. 571
    Versus Waldrammi ad Salomonem episcopum, quos Salomon ad Dadonem mittit. 572

WALDRAMMUS ARGENTINENSIS EPISCOPUS.
    Notitia historica. 573
    Carmina. Vide supra in Salomone. 575

ODILO MONACHUS S. MEDARDI SUESSIONENSIS
    Notitia historica. 576
    DE TRANSLATIONE RELIQUIARUM S. SEBASTIANI MARTYRIS ET GREGORII PAPAE in Suessionense sancti Medardi monasterium. 576
    Mabillonii observationes praeviae. 576
    Epistolae ad Ingranum. 579
    Relatio memorabilis de translatione. 581
    APPENDIX de miraculis S. Gregorii deque nonnullis aliis coenobii S. Medardi reliquiis. 621
    Incipit epistola Odilonis ad Ingrannum. 624
    Incipit narrationis epilogus. 624
    EPISTOLA AD HUCBALDUM MONACHUM S. AMANDI. 628
    SERMONES TRES. 629
    I. Sermo de S. Medardo. 629
    II. De S. Medardo et Gildardo. 634
    III. De S. Medardo. 639

STEPHANUS LEODIENSIS EPISCOPUS.
    Notitia historica. 641
    VITA S. LAMBERTI. 643
    Prologus. 643
    Incipit vita. 645
    CAPUT I. Nobiles sancti natales praeclara institutio; episcopatus Trajectensis et ex eo depulsio. 646
    CAP. II. Secessus in monasterium, et vita ibi septennio acta, ejectio Pharamundi, sanctique in sedem suam restitutio. 649
    CAP. III. S. episcopales virtutes; dioecesio ab eo lustrata: Taxandri ad Christum adducti; martyrium: corporis translatio et sepultura prodigiis clara. 654

HERVAEUS RHEMENSIS ARCHIEPISCOPUS
    Notitia historica.
    EPISTOLA AD WITONEM ARCHIEPISCO [Col. 1125] ROTHOMAGENSEM. 661
    I. De S. Joanne evangelista. 663
    II. De S. Silvestro et Constantino imperatore. 663
    III. Dicta B. Gregorii ad populum. 664
    IV. Ejusdem ad Petrum abbatem. 665
    V. Ejusdem ad Mellitum abbatem. 665
    VI. Ambrosius episcopus. 665
    VII. Augustinus. 666
    VIII. De S. Remigio episcopo. 666
    IX. De S. Vedasto episcopo. 666
    X. Ex vita S. Basilii, de quodam apostata. 667
    XI. De sancto Laurentio. 668
    XII. De S. Sebastiano. 668
    XIII. Verba domni Bedae. 669
    XIV. Leo papa. 670
    XV. Item Leo. 670
    XVI. Ex concilio Nicaeno. 670
    XVII. Ex concilio Carthaginensi. 670
    XVIII. Ex concilio Ancyrano. 670
    XIX. Ex eodem. 671
    XX. Ex eodem. 671
    XXI. Leo papa. 671
    XXII. Item Leo papa 671
    XXIII. Ex Actibus apostolorum. 672
    XXIV. Ex concilio Africano. 672
    XXV. Ex Coelestino papa. 672
    XXVI. Ex poenitentiali Bedae. 673
    CONCILIUM RHEMENSE PRAESIDE HERVAEO in quo anathema dictum in eos qui Fulconem archiepiscopum occiderunt, pridie Nonas Julii, anno Christi 900. 673
    APPENDIX AD HERVAEUM RHEMENSEM.
    Acta concilii Trosleiani. 675
    Praefatio. 675
    Allocutio Hervaei archiepiscopi. 676
    CAPITULUM I. De honore et cultu ecclesiarum Dei. 678
    CAP. II. De statu regni et fidelitate regis. 679
    CAP. III. De regulari statu jam pene collapso. 681
    CAP. IV. De sacrilegiis et eorum damnatione. 684
    CAP. V. De vexatione et inhonoratione sacerdotum. 686
    CAP. VI. De dotibus et decimis ecclesiarum et de censu pro eis non exigendo. 690
    CAP. VII. De rapinis. 694
    CAP. VIII. De raptis et occultis nuptiis et incestis. 696
    CAP. IX. De accessu et frequentatione ac cohabitatione presbyterorum et clericorum cum feminis. 698
    CAP. X. De fugiendo luxuriam. 703
    CAP. XI. De perjuriis cohibendis. 704
    CAP. XII. De discordantibus iracundis et litigiosis. 705
    CAP. XIII. De homicidis et mendacibus. 706
    CAP. XIV.---De non diripiendis ecclesiae rebus defuncto episcopo. 711
    CAP. XV. Epilogus ad episcopos et generaliter ad omnes. 713

WALTERIUS SENONENSIS EPISCOPUS.
    Notitia historica. 717
    Statuta 717

RADBODUS DOLENSIS.
    Epistola ad Adelotanum regem. 20

ABBO SANGERMANENSIS MONACHUS.
    DE BELLO PARISIACO. 721
    Scedula singularis cernui Abbonis dilecto fratri Gozlino. 725
    Versiculi ad magistrum dactilici. 725
    LIBER PRIMUS. 726
    LIBER SECUNDUS. 740
    LIBER TERTIUS. 753
    SERMONES QUINQUE SELECTI. 761
    Monitum Acherii ad lectorem. 761
    Incipit argumentum libri sequentis. 762
    SERMO I. In Coena Domini. 763
    SERMO II. De Coena Domini et de multis sacramentis ejusdem diei. 764
    SERMO III. In porta ecclesiae ad poenitentes nondum adeptos reconciliationem. 769
    SERMO IV. In Coena Domini ad poenitentes reconciliatos. 770
    SERMO V. De fundamento et incremento Christianitatis. 770

DADO EPISCOPUS VIRDUNENSIS.
    Notitia historica. 777
    DE VITA HATTONIS ET BERHARDI. 779
    FRAGMENTUM HISTORICUM. 779

AGIO ARCHIEPISCOPUS NARBONENSIS
    Notitia historica. 780
    [Col. 1126] HISTORIA ABBATIAE VABRENSIS. 782
    Appendix. 786

CYPRIANUS CORDUBENSIS ECCLESIAE ARCHIPRESBYTER.
    Notitia historica. 788
    Epigrammata. 798

JOANNES PAPA X.
    Notitia historica. 799
    EPISTOLAE ET PRIVILEGIA. 799
    I. Epistola ad episcopos Narbonensis primae. 799
    II. Privilegium Joannis X Haiconi abbati concessum. 800
    III. Joannis privilegium pro ecclesia Augustodunensi. 801
    IV. Privilegium pro monasterio S. Galli. 803
    V. Privilegium Paulo episcopo Adriensi concessum. 804
    VI. Privilegium Honesto archiepiscopo Ravennati concessum. 805
    VII. Ad Herimanum archiepiscopum Coloniensem. 806
    VIII. Ad Carolum III regem. 807
    IX. Ad Joannem archiepiscopum Salonitanum (Spoletinum) et ejus suffraganeos. 808
    X. Ad Tamislaum regem Creatorum, Michaelem ducem Chulmorum. 809
    XI. Ad Joannem archiepiscopum Spoletinum. 809
    XII. Pro monachis S. Launomari apud Arvernos. 809
    XIII. Ad Aimericum Narbonensem archiepiscopum. 811
    XIV. Ad Rodulphum regem Francorum, Widonem archiepiscopum Lugdunensem. 812
    XV. Ad Wenni archiepiscopum Hamburgensem. 813

LEO PAPA VI.
    Notitia historica. 813
    Epistola ad episcopos Dalmatiae. 813

HUCBALDUS MONACHUS S. AMANDI.
    Notitia historica et bibliographica. 815
    Notitia altera. 823

OPERUM PARS PRIMA---HAGIOGRAPHICA.
    EPISTOLA DE S. THEODERICO. 825
    HYMNUS DE S. THEODERICO. 826
    VITA SANCTAE RICTRUDIS ABBATISSAE MARCIANENSIS. 828
    Prologus auctoris. 829
    Incipit vita. 829
    CAP. I. Franci ad fidem per S. Remigium adducti. 829
    CAP. II. Rictrudis parentes nobiles. 831
    CAP. III. A S. Amando exsulare jusso eruditi in flne. 832
    CAP. IV. Amandus a Dagoberto mulerioso revocatur. 832
    CAP. V. Adalbaldo nubit Rictrudis. 833
    CAP. VI. Liberos gignit. 834
    CAP. VII. Maritum occisum luget. 835
    CAP. VIII. Nuptiis secundis nuntium remittit, velum assumit coram rege. 835
    CAP. IX. Ut habitum mentis sic mutat et corporis. 837
    CAP. X. Marcianas monasterium eligit ubi spiritualibus vacaret exercitiis. 837
    CAP. XI. Filias suas Deo sacrat. 838
    CAP. XII. Marcianis se recludit. 839
    CAP. XIII. Adalsindae filiae mortem fert aequanimiter. 839
    CAP. XIV. Mauronti ejus filii gesta. 840
    CAP. XV. Maurontus nuptias fugiens tondetur, coronae clericalis significatio. 841
    CAP. XVI. Gertrudi abbatissae Amaticensi mortuae sufficitur Eusebia duodenis, at matris jussu Marianas revoratur. Hamaticum noctu secedit cum Amato. 843
    CAP. XVII. A matre ob hanc rem virgis correpta laeditur. Episcopis consulentibus Hamaticum redire sinitur. 844
    CAP. XVIII. Objectioni facit satis auctor. 845
    CAP. XIX. Item alii objectioni. 846
    CAP. XX. Amatus moritur; item Maurontus. 846
    CAP. XXI. Rictrudis abdicato regimine moritur. 847
    CAP. XXII. Sepelitur. 847
    CAP. XXIII. Miraculis clarescit. 848
    CAP. XXIV. Auctoris invocatio. 848
    De Translationibus et miraculissanctae Rictrudis. 848
    PASSIO SS. QUIRICI ET JULITTAE MARTYRUM. 851
    VITA S. ALDEGUNDIS VIRGINIS. 857
    Dedicatoria auctoris. 858
    Prologus. 859
    Incipit vita. 859
    CAP. I. S. Aldegundis, ortus, institutio, visiones. 859
    CAP. II. Propositum servandae virginitatis a matre oppugnatum. 862
    CAP. III. Ejus propositum parentibus tandem probatum. 864
    CAP. IV Velum susceptum, Monasterium institutum. 866
    [Col. 1127] CAP. V. Aldegundis virtutes, miracula. 868
    CAP. VI. Visiones, prophetia, aegritudo. 871
    CAP. VII. Obitus et in eo miracula. 873
    VITA SANCTI LEBWINI PRESBYTERI ET CONFESSORIS. 875
    Epistola Petri. 875
    Epistola Odilonis. 877
    Versus Judionis. 877
    Incipit vita S. Lebwini. 878
    DE S. JONATO CONFESSORE. 893
    CAP. I. Notitia loci et sancti ejusque gesta et aetas. 893
    CAP. II. Cultus sacer et brevia hinc inde elogia. 897
    CAP. III. Sacri corporis elevatio, translatio et relatio. 901

OPERUM PARS SECUNDA---MISCELLANEA.
    OPUSCULA DE MUSICA. 905
    Monitum 905
    DE HARMONICA INSTITUTIONE. 905
    Dimensio monochordi. 927
    Alia musica. 929
    De secundo tono. 935
    Item nova cujusdam expositio. 936
    De tertio tono 936
    De quarto tono. 938
    De tertio et quarto tono nova cujusdam expositio. 940
    De quarto tono. 940
    De quinto tono. 940
    De quinto tono nova cujusdem expositio. 941
    De sexto tono. 941
    De sexto tono nova cujusdam expositio. 942
    De septimo tono. 942
    De septimo et octavo tono nova cujusdam expositio. 945
    De octavo tono. 945
    Sequitur praemissus expositor. 946
    Expositio eorumdem tonorum. 951
    De mensuris organicarum fistularum. 953
    De cymbalorum fonderibus. 954
    HUCBALDI MUSICA ENCHIRIADIS. 958
    CAP. I. 958
    CAP. II. De phthongorum figuris et quare sint octodecim. 959
    CAP. III. Unde dicatur tetrachordum finalium et caeterarum. 959
    CAP. IV. Quare unam solum tatrachordum sub finalibus sit et duo supra. 959
    CAP. V. Quid distet inter autentos et minores tonos. 960
    CAP. VI. De proprietatibus sonorum et quotis locis ab invicem distent ejusdem qualitatis soni. 960
    CAP. VII. Descriptiunculae de sonorum proprietatibus ad exercendum. 961
    CAP. VIII. Quomodo ex quatuor sonorum vi omnes toni producantur. 961
    CAP. IX. Quid sit inter phthongos et sonos: inter tonos et epogdoos. Quid etiam toni et modi sive tropi, particulae quoque. Quid diastema et systema. 965
    CAP. X. De symphoniis. 966
    CAP. XI. Quomodo ex simplicibus symphoniis aliae componuntur. 969
    CAP. XII. Item de eisdem symphoniis. 972
    CAP. XIII. De proprietate symphoniarum. 973
    CAP. XIV. De acutiore diaphonia per diatessaron, ejusque descriptio. 974
    CAP XV. Diaphoniae acutioris descriptio per diapente. 976
    CAP. XVI. Quid de his Ptolemaeum sensisse Boetius narret.---De consonantia nempe diapason et diatessaron. 976
    CAP. XVII. De ordine consonantiarum, consonantia et inconsonantia. 978
    CAP. XVIII. Quomodo altiora, modo submissiora loca organum petat. 978
    CAP. XIX. Quod in aliquibus rationis hujus profunditas minus sit penetrabilis. 981
    INCIPIUNT SCHOLIA DE ARTE MUSICA. 982
    INCIPIT SECUNDA PARS DE SYMPHONIIS. 995
    INCIPIT TERTIA PARS. 1008
    De multiplici inaequalitate. 1009
    De superparticulari. 1010
    De superpartiente. 1010
    De multiplici superparticulari. 1010
    Incipit commemoratio brevis de tonis et psalmis modulandis. 1026
    HUCBALDI MONACHI ECLOGA DE LAUDIBUS CALVITII. 1041
    Incipit ecloga ad Carolum Calvum imperatorem, prooemium.---Camenae invitantur ad laudem Calvorum. 1042
    CAP. I. Quod calvities in praesagio futurorum quibusque [Col. 1128] provenire videatur. 1043
    CAP. II. Calvos cantores, abbates, doctores, etiam et episcopos esse atque sacerdotes. 1043
    CAP. III. Quod calvi reges sint et imperatores consules quoque legislatores et judices. 1043
    CAP. IV. Quod calvi sint duces exercitus, ipsi etiam docti atque robusti. 1043
    CAP. V. Laus calvorum in experientia artis medicinae, tam pharmaciae quam chirurgiae. 1044
    CAP. VI. Invectio increpantis adversus cavillatorem calvas conviciantem. 1044
    CAP. VII. Item adversus eumdem, et laus calvorum de humilitate, charitate et castitate. 1044
    CAP. VIII. Exprobratio carminis ejus et paradigma de Elisea propheta et pueris illi insultantibus. 1044
    CAP. IX. De egregio calvo Paulo apostolo, quod a Christo vocatus, caecatus sit raptus in tertium coelum. 1044
    CAP. X. Quod factus sit ex persecutore praedicator et quod comam nutrire et turpem vetarit proferre sermonem. 1045
    CAP. XI. Camenas docta de cavillatore insinuante eum calvi regis judicio caecatum. 1045
    CAP. XII. Epitoma laudis calvorum a corporis situ et pulchritudine, et quod calvus microcosmus sit. Adnotationes. 1046
    EPISTOLA METRICA AD CAROLUM CALVUM IMPERATOREM. 1048
    EPITAPHIUM MILONIS MONACHI S. AMANDI ELNONENSIS HUCBALDI MAGISTRI. 1049
    HUCBALDI EPITAPHIUM DUPLEX. 1049

STEPHANUS PAPA VII AL. VIII.
    Notitia historica. 1050
    EPISTOLAE ET PRIVILEGIA. 1051
    I. Bulla pro monasterio S.Vincentii Vulturnensis. 1051
    II. Privilegium pro monasterio S. Mariae Broniensi. 1053

JOANNES PAPA XI.
    Notitia historica. 1055
    EPISTOLAE ET PRIVILEGIA. 1055
    I. Joannis XI privilegium pro monasterio Cluniacensi. 1055
    II. Privilegium pro eodem monasterio. 1058
    III. Privilegium pro monasterio Vizeliacensi. 1059
    IV. Epistola ad clerum et populum Augustodunensem. 1061
    V. Privilegium pro monasterio S. Mariae et S. Martini Pictaviensi. 1062

SEULFUS RHEMENSIS ARCHIEPISCOPUS.
    Notitia historica. 1063
    CONCILIUM RHEMENSE PRAESIDE SEULFO. 1065

LEO PAPA VII
    Notitia historica. 1065
    EPISTOLAE ET PRIVILEGIA 1065
    I. Privilegium pro monasterio Fuldensi. 1065
    II. Bulla pro coenobio Sublacensi. 1067
    III. Bulla pro monasterio Cluniacensi. 1068
    IV. Privilegium pro eodem monasterio. 1069
    V. Epistola ad Gerhardum Laureacensem archiepiscopum. 1071
    VI. Epistola ad Hugonem Francorum regem et monasterii S. Martini Turonensis abbatem. 1072
    VII. Privilegium pro monasterio Cluniacensi. 1074
    VIII. Privilegium pro monasterio S. Benedicti Floriacensi. 1075
    IX. Epistola ad Guidonem, Lugdunensem, Tutelonem, Turonensem, etc. 1077
    X. Privilegium pro monasterio Sublacensi. 1078
    XI. Epistola ad Widonem Lugdunensem, Teotolonem Turonensem, etc. 1079
    XII. Privilegium pro monasterio Cluniacensi. 1082
    XIII. Epistola ad Adaldagum Hamburgensem episcopum. 1083
    XIV. Epistola ad Friduricum Moguntinum archiepiscopum. 1083
    XV. Epistola ad Gallos et Germanos. 1085

STEPHANUS PAPA VIII AL. IX.
    Notitia historica. 1088
    EPISTOLAE ET PRIVILEGIA. 1089
    I. Privilegium pro monasterio Tollensi. 1089
    II. Privilegium pro Parthenone S. Mariae Bruxeriensi. 1090




[Col. 1127] FINIS TOMI CENTESIMI TRICESIMI SECUNDI.
