
PATROLOGIAE TOMUS CLXXIII.

LEO MARSICANUS / PETRUS DIACONUS. / RODULPHUS ABBAS S. TRUDONIS. / FALCO BENEVENTANUS. / LANDULPHUS JUNIOR. / S. OTTO BAMBERG. EPISC. / MATTHAEUS CARD. / GILO TUSCUL. / GAUFRIDUS CATAL. / STEPHANUS PARIS. / EPISC. GUALTERUS CLUNIAC. MON.

TOMUS UNICUS


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGUE. 1854


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CLXXIII.


LEO MARSICANUS

ET

PETRUS DIACONUS.



RODULPHUS ABBAS S. TRUDONIS.



FALCO BENEVENTANUS.



LANDULPHUS JUNIOR.



S. OTTO BAMBERG. EPISC.,



MATTHAEUS CARD.,



GILO TUSCUL.,



GAUFRIDUS CATAL.



STEPHANUS PARIS.,



EPISC. GUALTERUS CLUNIAC. MON.



EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGUE. 1854


Volume title page
SAECULUM XII

LEONIS MARSICANI

ET

PETRI DIACONI

MONACHORUM CASINENSIUM

CHRONICON MONASTERII CASINENSIS

ET

OPUSCULA

ACCEDUNT

RODULFI ABBATIS S. TRUDONIS



GESTA ABBATUM TRUDONENSIUM

NECNON

FALCONIS BENEVENTANI,



LANDULPHI JUNIORIS



CHRONICA

INTERMISCENTUR

SANCTI OTTONIS BAMBERGENSIS EPISCOPI,



MATTHAEI CARDINALIS,



GILONIS TUSCULANI,



GAUFRIDI CATALAUNENSIS,



STEPHANI PARISIENSIS,

EPISCOPORUM,

GUALTERI CLUNIACENSIS MONACHI



OPUSCULA, DIPLOMATA, EPISTOLAE

ACCURANTE J.-P. MIGNE BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
VENIT 8 FRANCIS GALLICIS

EXCUDEBATUR ET VENIT APUD J.-P. MIGNE EDITOREM IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE 1854


ELENCHUS AUCTORUM ET OPERUM QUI IN HOC TOMO CLXXIII CONTINENTUR.


RODULPHUS ABBAS S. TRUDONIS.
Gesta abbatum Trudonensium.	col. 11
Rodulphi epistolae.	193
Vita Lietberti episcopi Cameracensis.	433
Acta translationis S. Gereonis.	433



LEO MARSICANUS ET PETRUS DIACONUS.
Chronicon Casinense auctoribus Leone Marsicano, et Petro diacono.	440
Vita S. Mennatis auctore Leone.	990
Acta translationis S. Mennatis auctore eodem. 	992
Narratio de consecratione et dedicatione ecclesiae Casinensis auctore Leone. 	997
De viris illustribus Casinensibus auctore Petro diacono.	1003
Liber de ortu et obitu justorum coenobii Casinensis auctore eodem.	1065
Ejusdem liber de locis sanctis.	1115
Ejusdem prologus in Regestum Casinense.	1133
Petri diaconi disciplina Casinensis.	1134
Ejusdem epistolae tres.	1137
Ejusdem Rhythmus de novissimis diebus.	1143



FALCO BENEVENTANUS.
Chronicon Mediolanense.	1149



MATTHAEUS CARDINALIS.
Epistolae et diplomata.	1261



S. OTTO BAMBERGENSIS EPISCOPUS.
Epistolae et diplomata.	313



GUALTERUS CLUNIACENSIS MONACHUS.
De miraculis B. Virginis Mariae.	1379



GILO TUSCULANUS EPISCOPUS
Epistola de vita Hugonis Cluniacensis abbatis.	1387
Historia de via Hierosolymitana.	1389
Epistola adversus Antiochenum patriarcham. 	1390



GAUFRIDUS CATALAUNENSIS EPISCOPUS.
Epistolae et diplomata.	1394



STEPHANUS PARISIENSIS EPISCOPUS.
Epistolae.	1411
Diplomata.	1421



LANDULPHUS JUNIOR
Historia Mediolanensis.	1249





Main volume text





ANNO DOMINI MCXXXVIII
RODULFUS ABBAS S. TRUDONIS




[Col. 0009]
NOTITIA HISTORICA ET LITTERARIA
FABRIC. Biblioth. med. et inf. Lat., t. VI, p. 115)

Rodulfus, abbas monasterii S. Trudonis (Saint-Tron), dioecesis Leodiensis, ipse vitae suae notitiam exhibet a libro VIII Chronici Trudonensis usque ad lib. XIII, unde pauca excerpenda sunt. Natus est in villa quae sita est super Sambriam fluvium, nomine Monasterium, ubi habetur abbatia monialium nigras vestes ferentium. Leodii studia tractavit usque ad annum XVIII, deinde monachus factus Porceti juxta Aquisgranum, ad custodis, magistri puerorum, cellerarii, minoris et majoris praepositi dignitatem aspiravit. Postea ad monasterium S. Trudonis perrexit, ubi rursum pueros docuit, postea decanus sive prior, tandem ann. 1108 abbas fuit. Electus quoque a. 1121 abbas S. Pantaleonis in dioecesi Coloniensi munus utrumque administravit, disciplinae monasticae studiosissimus. Vide Chronica regia S. Pantoleonis, tom. I, Eccardi, p. 927; Val. Andreae Bibl. Belgicam, p. 801; Swertii Athenas Belgicas, p. 665; Oudinum, tomo II, p. 1010; Galliam Christianam, t. III, p. 739, 958.

Ejus opera sunt sequentia:

1. Gesta abbatum Trudonensium, ord. S. Benedicti, edita a Dacherio, Spicil. tom. VII, edit. novae tom. II, p. 659.

2. Epistola ad Waleramnum ducem Limburgensem, advocatum monasterii Trudonensis, De ejus monasterii statu: exstat in Aub. Miraei Codice piarum donationum, tom. I, p. 61, edit. novae: alia p. 520.

3. Epistola ad Stephanum, episcopum Metensem, de statu monasterii sui: est liber IX Historiae Trudonensis, pag. 691.

4. Rescriptum ad coenobium S. Pantaleonis, a quo quaesitus fuerat, an liceat aliquid pro receptione puerorum accipere? Exstat in Analectis Mabillonii, tom. II, p. 495, et 466 edit. novae.

5. Vita Lietberti episcopi Cameracensis. edita erat a Dacherio t. IX (edit. novae tom. II, pag. 138); nostro autem vindicat Mabillonius ex ms. codice Aquicinctiensi, ubi subscriptio haec erat: Explicit Vita domini Lietberti episcopi, edita a quodam monacho nomine Rodulpho

6. Inedita sunt Garmina varia, quorum ipse meminit Historiae Trudonensis lib. VIII, p. 690; et Trithemius quoque: Volumen septem librorum contra Simoniacos ipse loco citato memorat, Mabillonius in monasterio Gemblacensi invenit, et contenta narrat; sed illi postea in generali monasterii conflagratione perierunt, prout testantur Martene et Durand praefat. ad totum IV Collectionis ampliss., pag. 17. Meminit quoque, p. 687, Compilationum, quae multis sententiis divinis et decretis conciliorum plenae fuerunt, item Gradualis a se conscripti.

7. Acta translationis Sancti Gereonis unius militis legionis Thebaeorum. Edita est a Surio d. 24 Novemb., nec non a Martene et Durand Collect. ampliss. tom. VI, pag. 1013.

8. Vita Petri Venerabilis, ibid. pag. 1187 [(a) 1Kb] .




[Col. 0011]
GESTA ABBATUM TRUDONENSIUM. EDIDIT D. R. KOEPKE PH. D.
(Georgius Heinricus PERTZ, Monumenta Germaniae historica, Script. t. X, p. 213.)





PROLEGOMENA.

[Col. 0011A] Nullum facile monasterium ex omnibus quae originis suarumque rerum laudatorem invenerunt, vel benigniorem praebuit scribendi materiem, vel accuratiores habuit auctores, qui per longius temporis spatium fortunae secundae vel adversae vicissitudines prosecuti sunt, quam quod in Hasbania fundatum est Sancti Trudonis monasterium. Per septingentos triginta octo annos a quatuor rerum scriptoribus gesta ahbatum monasterii Sancti Trudonis deducta sunt, quae integra plenaque in hoc Monumentorum Germaniae volumine primum dare luci publicae haud immerito nobis gratulari posse videmur. Anni enim 628 usque ad 1366, grande historiae Germaniae spatium omnique memoria dignum, in his quos proponimus viginti uno gestorum libris comprehensi sunt. [Col. 0011B] Non omnia quidem quatuor illi Trudonenses, qui et priorum et suorum temporum memoriam posteritati commendarunt, eadem auctoritate scribere poterant, cum neque antiquiora ex ipsorum recordatione traderent, neque omnes eodem felici ad scribendum ingenio essent ornati. Sed haec est eorum laus, ut quod unusquisque suo loco suisque viribus proferre [Col. 0012A] potuerit, haud male ad effectum perduxerit. Summa vero gratia habenda est illi viro, qui primus ad scribendas res Trudonensium manus admovit, atque ut eamdem viam, qua ipse praeierat, ingredi conarentur suo exemplo invitavit reliquos. Est hic vir Rodulfus abbas Trudonensis, cujus nomen apud suorum temporum homines praeclaro honore celebrabatur, qui primus horum gestorum fundamenta saluberrimo posuit consilio. De quo, cum unius ex omnibus Sancti Trudonis scriptoribus nomen servatum sit, paulo altius est repetendum. Cum vero et ipse, et qui primus post eum scribendi partes excepit, uberrime scripserit de juvenili ejus aetate et vita monachica, deque itineribus et ratione qua abbatis munus administraverit, hoc loco leviter [Col. 0012B] tantum adumbrasse sufficiat, quae apud ipsum auctorem majore cum utilitate unusquisque potest legere.

Rodulfus [(1) 3Kb] parentibus plebeiis Monasterii ad Sabim, in comitatu Namurcensi, ubi lingua utebantur Walonica, ante annum 1070 ut videtur [(2) 1Kb] natus, in celeberrima Leodiensium schola omnibus illorum [Col. 0013A] temporum bonis artibus instructus est. Tum Porceti apud Aquensem urbem nomen ad vitam monachicam Azelini abbatis tempore professus est anno aetatis decimo octavo, cum legendis sanctorum Vitis animus ejus ad coelestia petenda esset erectus [(3) 1Kb] . Cum vero ibi paulatim ad praepositi munus provectus, sine ullo fructu pro regula accuratius servanda contendisset, in aliis monasteriis, e. g. in Hersfeldensi post annum 1088 [(4) 1Kb] , et praecipue apud Gladbacenses, qui severiorem Cluniacensium normam sibi vitae ducem sumpserant, hospitari coepit, et post Azelini mortem, quae a. 1091 accidit [(5) 1Kb] . Porceto relicto in alium religiosae vitae portum confugere statuit. In Flandriam itaque profectus ad Sancti Trudonis monasterium venit hospes annis [Col. 0013B] 1099-1101 [(6) 1Kb] , et a Theoderico abbate, qui felicem ejus indolem perspexerat, ad refrenandam Trudonensium feritatem, quae inter intestina abbatum bella ingruerat, socius et adjutor retentus est. Duos per annos scholarum magister pueros primis litterarum rudimentis imbuit, et monachorum cantum satis barbarum secundum Guidonem Aretinum felicissime emendavit. Dein anno circiter 1103 prior electus, acerrimo studio monachorum disciplinam in meliorem statum reformare coepit. Cumque in saluberrimo hoc consilio abbas Theodericus liberam ei dedisset potestatem, constanter pugnans contra efferos monachos, mores eorum emendavit et semiruta monasterii aedificia resarcinavit. Anno vero 1106 pene desperans de monachis in exsilium ivit, sed [Col. 0013C] eodem anno revocatus, tandem a. 1107 hoc evicit, ut Cluniacensium usus apud Trudonenses introducerentur. Quantum vero odii quantumque invidiae his omnibus in se susceperit, ipse, suppresso quidem suo nomine, satis tamen aperte indicavit [(7) 1Kb] . Sed in aliis etiam periculis Rodulfus abbati suo fidelissimus fuit adjutor contra Heinricum ducem Limburgensem, qui monasterii advocatus major Herimannum monachum Trudonensibus abbatem obtrudere conabatur. Sed longe majores tempestates concusserunt monasterium, cum post Theoderici obitum mense Aprili a. 1107 de eligendo novo abbate difficillima quaestio exorta esset. Cum enim qui Herimanno favebant suae partis tutorem [Col. 0014A] adepti essent Heinricum quintum regem, ab hujus legatis et Gisleberto comite Durachiensi advocato in monasterium ille introductus est abbas [(8) 1Kb] . Qua de causa Rodulfus ad Adalberonem episcopum Metensem missus legatus, ad cujus dominium spectabat Sancti Trudonis abbatia, se adjunxit comitem exercitui Friderici archiepiscopi Coloniensis et Godefridi ducis Lovaniensis, qui eodem tempore Virdunum ad regem proficiscebantur. Qua in expeditione, quam praedones potius quam milites facere videbantur [(9) 1Kb] , cum decem per dies summo cum vitae periculo haesisset et inimicorum insidiis vix evasisset, tanta in eum eruperunt adversariorum odia, ut Rodulfus in tutiorem locum Sancti Laurentii monasterium se reciperet [(10) 1Kb] . Tandem vero ad [Col. 0014B] concordiam hae turbae redierunt; in concilio enim Heinrici regis Leodii eodem anno habito Herimannus ab usurpato munere se abdicavit, et Rodulfus die 30 Jan. 1108 abbas electus, die 23 Febr. consecratus est [(11) 1Kb] . Gravioribus tandem periculis ereptus est morte Herimanni, qui anno 1114 non sine magno monasterii commodo e vita excessit [(12) 1Kb] . Sed mox in novas calamitates incidit abbas. Exarsit enim bellum inter Godefridum Lovaniensem ducem et Gislebertum comitem Durachiensem, quo eodem anno 1114 in oppidi Sancti Trudonis incendio monasterium etiam vixdum restauratum igne adustum est [(13) 1Kb] . Quibus ex bellorum fluctibus cum vix emersisset, denuo in altum mare rejectus est. Nam in turbis de episcopatu Leodiensi exortis contra [Col. 0014C] Alexandrum, quem confirmaverat imperator, Rodulfus fautor erat Friderici episcopi canonice electi, maluitque in exsilium ire anno 1121 quam cum excommunicato illo ejusque amicis communicare [(14) 1Kb] . Primum Gandae apud Sanctum Petrum commoratus, dein Caloniam profectus est, ut synodo Friderici archiepiscopi Coloniensis interesset, qua Alexander se ab episcopatu Leodiensi recedere velle promisit. Paulo post d. 6 Sept. 1121 a monachis Sancti Pantaleonis abbas electus est Rodulfus, magnaque cum laude suorum usque ad annum 1123 monasterio praefuit [(15) 1Kb] . Quo tempore testis interfuit effodiendis reliquiis sanctorum Thebaeorum, ex quibus nonnullas ad Sanctum Trudonem transmisit. [Col. 0015A] Anno demum 1123 mense Junio rediit ad suos Trudonenses, cum tandem Adalberonis episcopi electione Leodiensium res pacatae et in pristinum statum essent redactae. Sed horribilem sane praebebant aspectum res domesticae. Rodulfo exsule Gislebertus advocatus monasterium denuo tanquam praedium suum expilaverat [(16) 1Kb] . Quibus miseriis omnibus circumventus, aliud consilium animo volvere coepit abbas Romam proficiscendi, ut inde sibi solatium peteret. Itaque comes factus Alexandri olim inimici sui, qui peccatorum absolutionem petiturus erat, nor sine novis et itineris et praedonum periculis per Tusciam Romam anno 1126 profectus est. Cum vero res Romanas longe alias quam exspectaverat esse vidisset, anno sequenti corporis morbis [Col. 0015B] fractus domum rediit [(17) 1Kb] . Nihilominus anno 1128 apostolorum limina iterum adiit cum eodem Alexandro, qui ob expiandam Simoniam, qua post Adalberonis mortem ipso anno episcopatum adeptus esse accusabatur, Romam erat vocatus [(18) 1Kb] . Sed ob hoc solum anno 1129 in patriam salvus videbatur rediisse, ut novis tempestatibus abriperetur. Anno 1129 Trudonenses crudelissimo bello pressi sunt a Godefrido duce Lovaniensi, cujus ducatus ab imperatore datus erat Waleramno Limburgensi, et a Gisleberto comite, cui advocatia abjudicata erat ob innumerabiles injurias, quibus Sanctum Trudonem vexare non cessabat [(19) 1Kb] . Cumque inter ipsos illos socios anno 1135 bellum exortum esset, Rodulfus cum suis non minora mala passus est [(20) 1Kb] . Sed post [Col. 0015C] decursum longum malorum spatium ab omnibus his miseriis morte liberatus est. Cum anno jam 1132 paralysi ita percussus esset, ut sine magno labore ambulare nequiret [(21) 1Kb] , post triginta annos, quibus in abbatis munere omni cum studio omnibusque animi sui viribus id unum egisset, ut Sancti Trudonis monasterium in meliorem statum redigeret, die 6 Martii 1138 diem supremum obiit [(22) 1Kb] . Quod quam feliciter cesserit inter gravissimas tempestates, [Col. 0016A] locorum redituumque probat catalogus, quos Sancto Trudoni partim recuperavit, partim novos acquisivit [(23) 1Kb] . Quantas vires quodque tempus consumpserit in reparando meliusque aedificando coenobio, quomodo dirutum illud vastum monasterium ad finem perduxerit, Rodulfi continuator nobis testis est [(24) 1Kb] . Summaque opera, quam in emendanda monachorum disciplina posuerat, ita apud omnes bonam monasterii famam extulit, ut monachorum numerus, qui ante Rodulfum vix 17 vel 18 fuerat, illius temporibus alterum tantum excederet [(25) 1Kb] . Quibus omnibus ad tantum et gloriae et bonae conditionis fastigium monasterium evectum est, ut postero tempore ad minora tantum descendere posse videretur. Sed ut suo [Col. 0016B] tempori rebus gestis, ita posteritati scriptis consuluit Rodulfus.

Primum inter eos quos composuit libros obtinent locum Gesta praedecessorum suorum abbatum Trudonensium, quae eo consilio litteris mandavit ut ea conservaret, quae priorum negligentia pene essent oblitterata, et hoc potissimum moneret posteros, ut priorum socordia vitata suarum rerum gestarum monumenta scripta conderent. Quod eo magis erat monendum, cum praeter illos, qui Vitam sancti Trudonis sibi tradendam sumpserant [(26) 2Kb] , historiae Trudonensium scribendae manum admovere in mentem venerat sane nemini. Fontes igitur unde priorum temporum memoria hauriri poterat, exaruerant pene omnes. Nam de iis quae Adelardi primi tempora [Col. 0016C] praecesserant, i. e. annum 999, memoria servata erat pene nulla; neque ante Adelardi II tempora, qui monasterio ab anno 1055 praeerat, largius historiae flumen promanavit. Si jam tredecim illos Gestorum libros, quos primus editor Dacherius uni Rodulfo ascripsit, paulo accuratius inspexeris, vix te fugiet ab uno eodemque auctore haec omnia minime scribi potuisse. Alius potius auctor Rodulfi vestigia presso pede secutus est. Nam [Col. 0017A] Rodulfum a Grimone abbate usque ad ipsius electionem anno 1108 res Trudonensium prosecutum esse ex illis apparet verbis, quae sub finem libri septimi subjunxit: Neque enim adhuc pax fuit de Herimanno, adhuc restat inde dicenda gravis inquietatio, quam illi scribendam servamus, qui gesta hujus abbatis post domnum Theodericum assumet sibi scribenda, qui si fidelis diligensque relator exstiterit, inseret gestis hujus abbatis, quid Herimannus ei fecerit et qualem novissime finem habuerit. Neque postea consilium mutavit, sed alius calamum a Rodulfo depositum recepit, et sequentibus sex usque ad decimum tertium libris historiam Trudonensium usque ad annum 1136 circiter deduxit [(27) 1Kb] . Nam, etsi eadem fere scribendi ratione usus est Rodulfi historiarum continuator [Col. 0017B] primus, suamque narrationem cum altera illa conjunxit arctissime, tamen nemo unus dubitabit, quin minime Rodulfus, sed continuator sit qui haec conscripserit. Quod quo magis in aperto sit, nonnullos apponam locos, qui sententiam illam certo certius confirmabunt. VIII, 17 continuator haec habet verba: Quae autem postea secuta sunt, usque dum abbatiam intraret (Rodulfus) et quomodo introierit, puto, quod satis inde scriptor praecedentis historiae praelocutus sit; ad illum recurrat quisquis haec diligenter scire desiderat. X, 10 ad Rodulfi epistolam ad Stephanum episcopum Metensem supplementa quaedam se addere velle scribit: Necesse est, ait, nos amodo ad priorem narrationis ordinem redire, ut si quid forte omisit (Rodulfus), aut obscurius, quia [Col. 0017C] brevius, posuit, nostra narratio restituat et elucidet. XI, 2 Rodulfus est domnus abbas; XII, 9 in describendo ejus morbo Rodulfus nominatur caput nostrum, denique XII, 10 eum his verbis suae narrationis testem fecit auctor, ut ipse [referre solebat. Quibus argumentis minime convellendis vix est quod addam, quod Rodulfus ipse de se abbate suppresso tantum nomine loquitur [(28) 1Kb] ; idem non fecit continuator, qui eum formosum] pulchreque litteratum juvenem, et alio loco pulchre personatum fuisse dicit [(29) 1Kb] , quod a viro tam modesto scribi potuisse nemo sane facile credat. Continuator demum secundus in sua praefatione satis aperte indicavit priora tempora non ab uno auctore esse descripta his verbis: Quoniam [Col. 0017D] tribulationes ecclesiae nostrae---stylo quorundam sapientium illustrari meruerunt, etc. Neque ideo haec commoveri posse videntur, quod continuator uno [Col. 0018A] alterove loco quodammodo ex ipsius Rodulfi persona scribere conatus est, quod fecit e. g. VIII, 15 ubi haec leguntur: De quibus (i. e. turbis inter Theodericum et Herimannum) superius partem aliquam tetigimus; at non ipse sed Rodulfus est qui has turbas descripsit; alioque loco de iisdem abbatum contentionibus, quas non tetigit, dicit idem, quas superius diximus [(30) 1Kb] .

Huic conscribendo operi quod septem continetur libris, post multas gravesque exantlatas miserias manum admovit Rodulfus abbas [(31) 1Kb] . Et si quid video uno tenore composuit librum suum exeunte anno 1114 vel anno 1115. Quod haec mihi persuadere videntur argumenta, ultimis suis, quae supra attulimus, verbis probat Rodulfus, novissime obiisse [Col. 0018B] Herimannum usurpatorem, quod anno 1114 factum esse legimus [(32) 1Kb] . Alio loco primum monasterii incendium a. 1086 narraturus, ad aliud, et ni fallor ad illud incendium, quod factum est die 19 Jul. 1114 Sancti Trudonis oppidi, respexit his verbis: Unde ipsi aliquando meminimus et post praesentes vidimus, non solum oppidum nostrum incendio prorsus conflagrasse, verum, etc. [(33) 1Kb] . Uno loco monasterii suo tempore denuo restaurati fecit mentionem [(34) 1Kb] , at, cum ecclesiam anno 1115 summis viribus reparari coeptam [(35) 1Kb] silentio praeterierit, auctorem hunc annum scribendo transgressum non esse conjicimus. Minime vero eodem tempore in lucem publicam emisit librum; maluit enim eum tanquam testamentum posteris tradere, ut probant verba ejus in praefatione [(36) 1Kb] . [Col. 0018C] Fontes ex quibus narratio hauriri poterat, haud ita benigne promanabant; erant potius ob intestinas turbas vix unquam sedandas interrupti et parcissimi, et merito Rodulfus modo negligentiam antiquorum hominum modo conditionem eorum litteris minime faventem vehementer dolet [(37) 1Kb] . Libri et tabulae quas in auxilium sibi adsciscere poterat, sunt paucissimae. Mentionem quidem fecit tabularii monasterii, sed se nunquam quod ibi quaesierit invenire potuisse profitetur; neque bibliotheca meliora praesidia videtur praebuisse [(38) 1Kb] . Ex libris laudavit vel Donati vel Theoderici Vitam sancti Trudonis, Vitam sancti Remacli et codicem quemdam, in quo praeter alia legebantur nomina antiquorum abbatum usque ad [Col. 0018D] Adelardum II, quorum posterioribus appositi erant numeri annorum et regni et Christi nati. Quas notulas tenuissimas, prout in libello invenerat, in praefatione [Col. 0019A] exscripsit. Ex alio libro thesauri Sancti Trudonis catalogum addidit, quem anno 870 Adventii Metensis episcopi legati conscripserunt [(39) 1Kb] . Reliqua vero omnia ex iis sibi petivit quae antiquorum fratrum et testium oculatorum veridica narratione didicerat, vel longo temporis spatio prior et abbas Trudonensium suis oculis ipse viderat. Quas auctoritates in praefatione his apertis indicavit verbis: Caetera vero fidelium virorum, qui haec viderunt, aut eos qui haec viderant, relatu didici; quae me praesente aut me jam juvene existente acta sunt aliquantula fidelissimae quidem memoriae mandabo. Et paulo post: A secundo autem Adelardo usque ad me quidquid referam, aut ipse vidi aut videre potui, et quae non vidi, eorum relatione qui haec viderunt didici. [Col. 0019B] Antiquorum narrationes praecipue in libro primo secutus est, qui historiam trium abbatum Adelardi I, Guntramni, Adelardi II, annis 999-1082 continet [(40) 1Kb] . Longe vero majorem narrandi messem in describendis potuit facere illis temporibus, quae Adelardi II mortem et Theoderici obitum intercessere, quorum viginti quinque annorum historiam in reliquis sex libris ex iis quae vel a testibus oculatis audierat [(41) 2Kb] vel ipse viderat [(42) 1Kb] posteritati tradidit. Quibus praesidiis adjutus, rerum scriptoris munus, ut res gestas vere sincereque scriberet, ita profecto administravit, ut hanc laudem, quod partes suas bene egerit, ei negare non possis. Rarissime enim quod sciam erravit [(43) 1Kb] , et clarissimam quam sibi finxit muneris imaginem a rerum scriptore suscepti his verbis bene [Col. 0019C] descripsit [(44) 1Kb] : Nemo me mordeat, nemo michi detrahat, si veritatem loqui ipsa me compellat veritas;--- historiografi debitum est nec assentatione nec amore [Col. 0020A] nec odio nec timore a veritatis tramite declinare; scribam igitur, Deo teste, sicut a multis didici, et ut veracius exquirere a fratribus quoque potui, qui erant apud nos tunc temporis, et qui mecum postea inde ore ad os ista sunt locuti. Neque artis criticae, qua minime carere potest qui res praeteritas vult memoriae commendare, oblitus est, sed in singulorum testium narrationibus examinandis accuratum se praebet atque providum virum, qui quae fide minus digna viderentur non uno loco aperte indicavit [(45) 1Kb] . At verum est, nonnulla silentio praetereunda esse satius duxit, quae se pudore ordinis sui fecisse profitetur [(46) 1Kb] . Altiores etiam sensus in narrandis rebus ipsis non desiderantur, quibus velut fundamento totam narrationem superstruxit. Ex his hanc potissimum [Col. 0020B] sententiis haud paucis repetivit locis [(47) 1Kb] , omnes calamitates Trudonensibus illatas poenas esse a justo Deo exactas, ob luxum superbiamque qua rebus secundis ad captandam vanam gloriolam se abripi passi essent. In dijudicandis rebus politicis et ecclesiasticis ex parte Romani pontificis auctorem stare vix est quod mireris, si cogitaveris eum illo tempore fuisse educatum, quo Gregorius VII pontificatui libertatem ab imperio vindicare coeperit. Itaque in rebus ecclesiasticis Romano pontifici magis obediendum esse quam imperatori aperte indicat [(48) 1Kb] . Si jam quaeris quomodo tantam et rerum gestarum et sententiarum molem digesserit, eum unam illam viam ingressum esse haud negabis, qua in scribendis rebus tam perplexis tamque turbatis [Col. 0020C] incedi poterat, quam ipse descripsit viam his verbis ab initio libri sexti: Cum varias abbatum commutationes post obitum abbatis Adelardi secundi retulimus, [Col. 0021A] certam annorum seriem propter violentias eorum et frequentes ejectiones et regressiones singulorum nequaquam tenere potuimus. Nam, ubi nullus legitimus ordo succedentium sibi abbatum servabatur---observari facile certus annorum numerus non potuit de singulis, maxime, etiam si posset, cum familiari semper nostris negligentia nemo erat qui operam impenderet. Recte et bene; nam si annalibus haec omnia auctor inclusisset, non sine magno perspicuitatis damno largissimum narrationis fluvium interrupisset.

Sed vir omnibus eruditionis praesidiis ornatus in componendo hoc uno Gestorum libro sibi vix satisfacere potuit. Exstant haud pauca doctrinae et diligentiae ejus specimina hoc loco enumeranda, ex quibus nonnulla his Gestis dabimus subjuncta. Primo [Col. 0021B] loco hic censendae sunt Rodulfi epistolae, quibus ex parte Gestorum supplementa haud contemnenda continentur. Ex his prae caeteris mentione sunt dignissimae litterae ad Stephanum episcopum Metensem, a. 1136 datae, quas servatas debemus continuatori primo, qui eas librum tanquam nonum Gestis ipsis prudenti consilio inseruit. Hoc potissimum ante oculos habebat Rodulfus, ut enumeraret ea praedia monasterii, quae ipse sive nova acquisierat sive injuste possidentibus extorserat. Quem bonorum indicem, si nova accesserint, suo tempore complere apud animum constituerat, ideoque Metensi episcopo commendaverat ut sua auctoritate hunc bonorum Trudonensium statum integrum servaret. Quae omnia ex tabulario Trudonensi hausit [(49) 1Kb] . Ad eumdem [Col. 0021C] Stephanum aliam scripsit epistolam, quae item haberi potest Gestorum supplementum, de injuriis et vexationibus quibus Otto comes Durachiensis, filius Gisleberti advocati, Sancti Trudonis monasterium per longum tempus presserat. De inventione porro reliquiarum sanctorum Thebaeorum deque tempore quo apud monachos Sancti Pantaleonis vivebat, uberrimam conscripsit narrationem anno 1122 in epistola ad Trudonenses [(50) 1Kb] . Accedit quarta epistola, copiosior illa, qua continetur dissertatio ad eosdem monachos Sancti Pantaleonis, qui a [Col. 0022A] Rodulfo consilium petierant de viro quodam divite, qui filium iis dederat monachum educandum, haereditate ejus retenta sub vitanda Simoniae specie. Scripta est epistola post annum 1123 [(51) 1Kb] . Quintam, brevem vero, dedit inter annos 1119 et 1138 ad Waleramnum ducem de Trudonensis advocati juribus. Nonnulla alia quae composuit opuscula aut perierunt aut felicem fortasse exspectant inventorem. Teste continuatore primo Rodulfus ipse omnium suorum operum confecit catalogum, quem ab illo descriptum non esse dolemus [(52) 1Kb] . Ex quibus videtur fuisse gravissimum opus septem libris conscriptum contra Simoniacos, de quo haec leguntur [(53) 2Kb] : Exstat et aliud volumen septem librorum ejus, quos contra Simoniacos scripsit, quatuor ratione, tribus agens [Col. 0022B] auctoritatibus. Cujus parvum ipse servavit fragmentum in libello ad monachos Sancti Pantaleonis, ut his patet verbis, quae hoc loco repetere liceat: Ad quae probanda (argumenta contra Simoniacos) cum per campos sanctarum Scripturarum aliquando luderemus, hac pila multis et variis auctoritatum floribus respersimus nostra vestigia. Exstant volumina per quae scribendo modo recurrere piget, vestro tamen amore pauca recolligere libet. Nemo facile dubitabit quin ad opus supra laudatum respexerit auctor, quod ab eo ante annum 1123 luci datum esse apparet. Anno primo quo apud Trudonenses morabatur, jubente Theodorico abbate collectionem canonum conscripsit, quam continuator primus utilissimas vocat compilationes, plenas plurimarum divinarum [Col. 0022C] sententiarum et multorum decreta conciliorum [(54) 1Kb] . Ad Alexandrum Leodiensem anno ut videtur 1119 de injusta ejus episcopatus invasione et de electione canonica misit epistolam, quod sciam, non servatam [(55) 1Kb] . Praeterea duo composuit carmina de incendio, quod Sancti Trudonis oppidum anno 1114 consumpsit, quibus acerrime perstringens Godefridum ducem Lovaniensem, in manus ejus incurrit odium [(56) 1Kb] , et aliud carmen de Eucharistia [(57) 1Kb] . Denique cantus ecclesiasticos hymnosque panxit, et graduale conscripsit ad moderandum cantum monachorum [Col. 0023A] satis incultum [(58) 1Kb] . Virum libris scribendis tam deditum magnum eruditionis apparatum legendis aliis scriptoribus sibi comparasse facile conjicias. Sed veterum sententiis libros suos minus quam alii distinxit; unum tantum Horatii locum inveni [(59) 1Kb] . Saepius laudavit Ecclesiae Patres Hieronymum, Augustinum, Gregorium, Benedictum [(60) 1Kb] et canones, quibus scribendis et legendis summam operam videtur navasse [(61) 1Kb] , Vitasque sanctorum Mauri, Luciae, Laurentii, Caeciliae [(62) 1Kb] . Haec de Rodulfo.

De Gestorum abbatum Trudonensium continuatore primo pauca tantum possunt afferri. Nam monachi hujus Trudonensis [(63) 1Kb] ne nomen quidem posteritati traditum est, sed optimum sui monumentum in continuatione posuit, in qua eum rerum scriptorem invenies Rodulfo vix inferiorem. Deduxit [Col. 0023B] Gesta abbatum usque ad annum 1136 [(64) 1Kb] , neque haut ita diu post videtur ea conscripsisse intra annos 1136 et 1138. Quod ni fallor ante Rodulf obitum 6 Mart. 1138 factum est; nam ultima fata viri a se omnibus laudibus ornati minime sane silentio praeteriisset auctor, si illo tempore jam accidissent, quo libro suo finem erat impositurus. Aperte indicat se quae traditurus erat exhausisse, nullamque scribendi materiem superesse, seque priora quae scripserit relegisse [(65) 1Kb] . Quibuscum consentit Gestorum codex antiquior, in quo desideratur brevis illa de morte Rodulfi narratio, legitur vero in altero codice Bruxellensi. Postero itaque tempore videtur esse adjecta, et si quid video, a continuatore secundo, qui ad eam primis his videtur respexisse [Col. 0023C] verbis: Anno igitur Inc. Dom. 1138---defuncto, ut praediximus, pridie Non. Mart. abbate Rodulfo, etc. [(66) 1Kb] . Itaque vivente Rodulfo abbate prima Gestorum continuatio scripta est [(67) 1Kb] . Quin imo jam Rodulfi prioratus tempore inter monachos videtur fuisse auctor, nam quomodo fuerit tunc vita monachica, vix ab alio quam ab oculato teste tam accurate scribi poterat [(68) 1Kb] . Et ni fallor unus erat ex fidelissimis Rodulfi amicis, nam accurate enarrat, qui potissimum fuerint viri qui abbatis familiaritate usi essent [(69) 1Kb] , proculque dubio in iis quae [Col. 0024A] ipse non vidit Rodulfum habebat testem [(70) 1Kb] et uno loco quid senserit, quid cogitaverit ille quantaque fuerit animi ejus perturbatio copiosius descripsit; quae omnia unius Rodulfi tantum auctoritate posteritati tradi potuerunt [(71) 1Kb] . Ex limpidissimis igitur fontibus ubique suam hausit historiam, quam Gestorum libris sex posterioribus composuit. In ipsa scribendi ratione jam supra monuimus cum in Rodulfum quasi in exemplar clarissimum intuitum esse, eumque id praecipue egisse, ut suos libros illis adaptaret quam arctissime, unumque ex utraque parte volumen conficeret; quod quam feliciter ad effectum perduxerit nemo non videt.

Post primum hunc continuatorem praeterlapsi sunt anni quadraginta duo, antequam unus ex postoris, [Col. 0024B] quos Rodulfus ad scribendam historiam excitare voluerat, ad exsequendam hanc exhortationem se accingeret, cum jam haud paucae res, quae priori tempore accuratius scribi potuerant, oblivione essent obfuscatae. Continuator secundus quatuor libris sibi scribendam sumpsit historiam abbatum Folcardi, Gerardi, Wirici, i. e. annorum 1138-1183, quorum illos duobus prioribus, hunc duobus posterioribus paulo uberius absolvit. Nam hoc praecipue sibi proposuit ut Wiricum abbatem, cujus tempore vivebat ipse, ita celebraret, ut merita ejus viderentur postulare. Quod consilium ultimis suis his indicavit verbis [(72) 1Kb] : Dignum est igitur ut tanti patris operum et multiplicium beneficiorum grata memoria in benedictione apud posteros habeatur, quorum usibus [Col. 0024C] et commodis tam egregie tamque paterne desudasse luce clarius comprobatur. Ei ergo commune precum conferamus juvamen, orantes, ut spiritus ejus in pace requiescat. Quibus verbis hoc etiam elucere videtur, quod auctor haud ita diu post Wirici mortem a. 1183 opus suum aggressus est. Neque arctioribus finibus circumscribi videtur posse tempus quo librum suum composuit, nam clariora desiderantur indicia; Wirici vero eum fuisse aequalem, qui anno 1155 ad abbatis munus evectus est, apparet. Rebus enim anno 1167 in Italia gestis se fuisse aequalem indicat [(73) 1Kb] , anno 1169 reliquiis [Col. 0025A] sancti Lietberti effodiendis testis oculatus interfuit [(74) 1Kb] , itemque miraculo quo sanctorum reliquiis militis cujusdam brachium videbatur sanatum esse [(75) 1Kb] . Reliqua scribendi praesidia potissimum e Sancti Trudonis tabulario sibi petiit. Sunt litterae tabulaeque publicae, quas partim laudavit partim in ipsum textum integras inseruit [(76) 1Kb] . Ex libris duos tantum quod sciam inter subsidia admisit: Sigeberti continuationem Gemblacensem [(77) 1Kb] , et triumphum sancti Lamberti [(78) 1Kb] , quae in universum magis excerpsit quam ad verbum descripsit. Itaque ut minora erant ejus praesidia, ita in scribendis rebus minime ad eamdem ut Rodulfus et continuator primus potuit pervenire laudem. Minus enim benigne profluere videtur rerum narrandarum copia, [Col. 0025B] minor est ipsius narrationis perspicuitas, minor simplex illa venustas; sunt potius omnia arida magis et jejuna minusque apta ad animum commovendum. Neque ejusdem sunt momenti quas posteritati tradidit res gestae. Priores rerum scriptores non unum suum monasterium respexerant, neque suae provinciae aut imperii historiam a suo munere amandaverant, quod saepissime fecit continuator secundus. In simplicioribus enim his rebus potissimum acquievit, in enumerandis monasterii juribus et redditibus, in fidelium donationibus, in describendis aedificiis noviter constructis, in enarrandis sanctorum inventionibus aliisque hujuscemodi rebus; in secunda demum parte libri quarti ad alia scribenda animum vertit [(79) 1Kb] . Eruditionis etiam [Col. 0025C] specimina sunt rarissima; uno tantum loco, si quid video, Horatii laudavit versum [(80) 1Kb] .

Longe denique latiorem campum sibi percurrendum statuit, qui illum excepit continuator tertius. Is enim Trudonensium abbatum Gesta deduxit ab anno 1183 usque ad annum 1366, longeque difficilius erat quod sibi proposuerat exsequendum consilium. Nam non modo Gestorum continuationem sed etiam supplementa dare conatus est, et quod Rodulfus ante annos ducentos quinquaginta perficere non potuerat, ut de primordiis monasterii Sancti Trudonis scriberet, hoc sibi difficilius non esse continuator tertius opinabatur. Priores, rerum magna ex parte testes oculati, sua praecipue tempora [Col. 0025D] descripserunt, hic anticuissima etiam tempora [Col. 0026A] doctorum virorum more, ut ita dicam, perscrutanda sibi sumpsit. Duae igitur tertiae continuationis partes sunt discernendae; prior, in qua libris tribus monasterii origines ab anno 628 usque 999 conscripsit, et posterior altera, in qua eorum abbatum, qui monasterio annis 1183 usque 1366 praeerant, Instoriam libris duobus posteritati mandavit. Quam continuationem duplicem eo consilio auctor composuit, ut cum vetustioribus Gestorum libris suos accurate conjungeret, et ita quidem ut partem primam praemitteret operi Rodulfi, alteram tanquam continuationem tertiam antecedentibus subnecteret. Sed non in hoc uno acquievit; totam Trudonensium historiam adornare omniaque, quae vel ab aliis scripta invenerat vel scripserat ipse, in unum Gestorum [Col. 0026B] abbatum Trudonensium volumen redigere et compingere conatus est, ita ut ex antiquissimis temporibus usque ad ea quae novissime erant gesta lector descendere posset. Quod consilium in praefatione primae partis uberius exposuit auctor, et quomodo absolverit, probatur aperte illo in quo servatae sunt hae continuationes codice Bruxellensi. Scripta enim invenit in codice saeculi XII Gesta Rodulfi primique continuatoris, cum quibus secundam conjunxit continuationem, quae in codice saeculi XIII erat contenta [(81) 1Kb] . Huic duplici volumini tanquam primam [(82) 1Kb] et quartam [(83) 1Kb] addidit partem quae ipse saeculo decimo quarto conscripserat. Sed neque hoc ei satis erat. Ubi plura aut meliora posteris se tradere posse quam Rodulfus [Col. 0026C] opinabatur, haud pauca ex illius libro rasuris delevit, suaque in ipsum textum intrusit aut in margine annotavit, ex parte tanquam ab ipso Rodulfo essent scripta; quas interpolationes Incidentia appellavit. Ut in unum denique ordinem omnia redigeret, in capita etiam Rodulfi librum divisit, quod illi ipsi minime in mentem venerat. Hoc modo Trudonensium scriptorum corpus condidit continuator quartus. Quis fuerit accuratus hic atque diligens auctor, utrum monachus an fortasse abbas Trudonensis, hoc ex tenebris in lucem produci non potest; hoc unum apparet, eum fuisse Trudonensem. Ne rebus novissime gestis manum admoveret bene sibi cavit, ne, ut ipse in praefatione profitetur, si [Col. 0026D] gestarum rerum veritatem persequerer, quorumdam [Col. 0027A] forsan, qui adhuc superstites sunt, offensam incurrerem, aut si a veritate discederem, adulationis seu mendatii nota fuscarer. Et ob eamdem sine dubio causam satis diu post annum 1366 opus ad finem perduxit; uno enim loco mentionem fecit anni 1372 [(84) 1Kb] alioque pestem quamdam usque ad annum 1383 [(85) 1Kb] durasse testatur, et Zacheus abbas, Roberti successor, cujus sub finem libri fecit mentionem, anno 1391 obiit [(86) 1Kb] . Est hic scribendi terminus qui excedi nequit, nam equidem posterioris temporis indicia non inveni. Diversi generis sunt subsidia quae in conficienda parte prima continuationis adhibuit, quae descripsit ita in praefatione: Evolutis tandem bibliothece nostre libris et cartharum copiis pauca que, etc. Quibus accedit antiquarum [Col. 0027B] rerum memoria, quae monachorum ore circumferebatur. Verum est, resectis omnibus quae descripsit auctor, nonnulla restant quae et post Rodulfum memoria sunt haud indigna. Ordinem chronologicum totiusque libri fundamenta ex Sigeberto desumpsit, ut apparet ubivis usque ad finem partis primae, inque iis quae incidentia appellavit; unoque loco Sigeberti auctarium Affligemense exscripsit [(87) 1Kb] . Neque minorem messem fecit ex sanctorum Vitis; sunt vero quas in auxilium vocavit hae: Theoderici Vita sancti Trudonis [(88) 1Kb] , Vita sanctorum Theodardi [(89) 1Kb] , Amandi [(90) 1Kb] , Chlodulfi [(91) 1Kb] , Sigeberti regis [(92) 1Kb] , Remacli [(93) 1Kb] , sancti Beregisi [(94) 1Kb] , Reneri Vita sancti Lamberti [(95) 1Kb] , Huberti [(96) 1Kb] , Eucherii [(97) 1Kb] , Visio sancti Eucherii [(98) 1Kb] , Rigoberti [(99) 1Kb] , [Col. 0027C] Stepelini Miracula sancti Trudonis [(100) 1Kb] , Vita Brunonis [(101) 1Kb] , Sigeberti Vita Theoderici episcopi Metensis [(102) 1Kb] , Vita Balderici [(103) 1Kb] episcopi Leodiensis. [Col. 0028A] His addidit Martinum Polonum [(104) 1Kb] , et fortasse Martinum Minoritam [(105) 1Kb] , quem inter auctoris fontes fuisse haud ita certo contendam. Majorem adhuc dubitationem movent nonnulla alia, quae inter ejus praesidia fuisse fortasse conjiciat aliquis. Unus alterve enim locus in memoriam mihi revocarunt Fredegarium [(106) 1Kb] , Gesta Trevirorum [(107) 1Kb] et Chronicon comitum Flandriae [(108) 1Kb] , sed libros ipsos ab eo esse inspectos vix credam. Reginonem [(109) 1Kb] videtur legisse, sed inter fontes eum non habuit. Sequuntur denique tabulae e scriniis Sancti Trudonis, quas vel laudavit [(110) 1Kb] solum vel lectorum utilitati exscripsit [(111) 1Kb] , et epitaphia [(112) 1Kb] . His tabulis et antiquorum hominum narrationibus [(113) 1Kb] debentur ea quae majoris momenti [Col. 0028B] posteritati tradidit auctor. Ex iisdem fere fontibus continuationis partem secundam hausit. In qua componenda his usus est chronicis: Vincentii Bellovacensis speculo historiali [(114) 1Kb] ejusque quadam continuatione [(115) 1Kb] , Vita sanctae Liutgardis Aquiriensis [(116) 1Kb] , Hocsemii Gestis episcoporum Leodiensium [(117) 1Kb] , et annalibus mihi quidem ignotis [(118) 1Kb] . Sequuntur tabulae partim laudatae [(119) 1Kb] partim in textum receptae [(120) 1Kb] , epitaphia [(121) 1Kb] , martyrologia [(122) 1Kb] . Alia neque paucississima ex antiquorum hominum memoria et fama vulgari sibi petivit [(123) 1Kb] . Ipse vero de fontibus suis hoc in praefatione testimonium fecit: Horum duodecim abbatum actus ex diversis hinc inde libris et ex antiquorum relatibus collegi, ac ea quae meis [Col. 0028C] temporibus videre et audire potui inserui. Cum vero continuator scriptioni operam dare coepisset, iterum haud pauca oblivione hominum memoriae videntur [Col. 0029A] fuisse abstersa. Nam minoris sunt momenti quae in primo libro de prioribus novem abbatibus, excepto uno Willelmo primo, litteris mandavit; quod est longius quam centum annorum spatium 1180-1297. Hic de rebus monasterii potius internis scripsit quam externis, de praediis acquisitis vel amissis, de villicationibus et debitis, quibus supra modum oneratum erat monasterium. Uberior scribendi materia parata erat auctori inde ab anno 1297 usque ad 1366, potissimum in Roberto et Amelio abbatibus, i. e. ab anno 1330. Quae hic leguntur totam magis provinciam oppidumque Sancti Trudonis spectant quam monasterium; sunt praeter ducum et comitum bella urbium potissimum communitates, quarum saepissime mentio facta est, ut non monasterii sed [Col. 0029B] urbis potius cujusdam historiam legere tibi videaris. Satisque dilucide et perspicue scripta sunt, quae dedit auctor in secundo hoc libro, ut sine ullo dubio hunc priori illi praeferas. Utrum quarto hoc continuatore posteriorem scriptorem Trudonensium res invenerint, non satis in aperto est. Unus exstat Bruxellensis codex [(124) 1Kb] in quo supplementum quoddam legitur, quod incipit nomine Zachaeus de Vrankhoven, etc., qui est Zazeus Roberti abbatis successor. Quod vero num justa sit Gestorum continuatio an abbatum catalogus nescio. Grammaye laudat chronicon Trudonopolitanum 600-1560 auctore Roberto (sine dubio Rodulfo) abbate et quatuor monachis post eum [(125) 1Kb] . Neque de oppidi Sancti Trudonis [Col. 0029C] Chronico, quod servatur in Giessensi bibliotheca, accuratius aliquid afferre possum [(126) 1Kb] . A posterioribus scriptoribus in Bruxellensi nostro codice paucissima sunt adnotata de Arnoldo de Beringh et de Georgio Sarens a. 1469 et 1493 abbatibus, quae ne quid omittatur ad calcem dabimus, etsi per se minimi sunt momenti. Saeculo demum decimo sexto duo quod sciam erant qui res Sancti Trudonis conscripserunt, quorum erat primus Moringus jam supra laudatus, qui Chronicon Sancti Trudonis edidit inde ab anno 1410, quod postea alius quidam monachus Trudonensis continuavit, et alium ejusmodi argumenti librum composuit Joannes Latomus, qui obiit anno 1578; codex priori tempore Leodii servabatur [(127) 1Kb] . Qui denique ex posteris Gesta abbatum [Col. 0029D] Trudonensium tanquam fontem adierunt suaque inde petierunt, quod sciam, pauci sunt: Aegidius Aureaevallis [(128) 1Kb] , interpolator Chronici Sancti Laurentii Leodiensis [(129) 1Kb] et Brusthemius, cujus fragmenta dedit Chapeaville [(130) 1Kb] , qui omnes si quid video, unius Rodulfi et continuatoris primi libros exscripserunt.

[Col. 0030A] Ex iis qui in notitiam nostram pervenerunt codicibus duos tantum in editione adornanda adhibuimus; sed sunt, ni fallor, codicum qui hodie exstant antiquissimi, ut facile supersedere possimus reliquis. Ambo vero codices arctissime inter se cohaerent.

1) Codex saeculi XII, med., membr., in octavo, quem beneficio viri reverendissimi de Ram, de rebus Belgicis meritissimi, ex sua bibliotheca nobis transmisit vir reverendissimus Cortens, vicarius generalis Mechliniensis; quibus duumviris summas publice referre gratias officium est religiose colendum. Codex eleganter undecim et dimidio quaternione scriptus est. Scribendi compendia neque multa sunt [Col. 0030B] neque inusitata; e saepius occurrit in casibus obliquis primae declinationis et in aliis quibusdam vocibus, e. g. in ecclesia, penitentia, accepit, fecit, etc. Sed etiam e pro ae legitur, e. g. quod constanter scribitur pre; lineola litterae i superposita in littera duplicata tantum admittitur. Capita textus non quidem numeris sed litteris initialibus colore pictis distincta sunt, quae in numerandis nostris textus capitibus secuti sumus. Hic est codex in quo quasi in fundamento nostra nititur editio; integrum enim Rodulfi et continuatoris primi sine interpolationibus praebet textum, praeterque unam ad monachos Sancti Pantaleonis epistolam litterae et continuationes desunt reliquae omnes.

1*) Cod. 18181, membr., saec. XII ex. et XIV, fol., [Col. 0030C] e Burgundica bibliotheca Bruxellis, quem prius possidebat Lammens [(131) 1Kb] , arctissime cohaeret cum codice 1, ex quo sine ullo dubio pars ejus prior descripta est, quod haud paucis probari potest exemplis; repetuntur enim errores nonnulli [(132) 1Kb] in quos librarius codicis 1 incurrit, et praeterea rarissime duo illi inter se differunt codices. Constat codex foliis 203; f. 31-118 leguntur Gesta Rodulfi primique continuatoris, quae undecim quaternionibus saec. XII conscripta peculiare sine dubio priore tempore confecerunt volumen, quod a tribus ut videtur conscriptum erat librariis. Item singularis erat codex saeculi XIII qui sequitur f. 123-144, quo tribus quaternionibus historia abbatum annis 1138-1183 [Col. 0030D] legitur. Scribendi compendia, quibus librarii in priore parte modestius usi erant, jam frequentiora et graviora occurrunt, e. g. pr pro pater, pria pro patria, mia misericordia, ca causa, etc. Fol. 144-195 septem sequuntur quaterniones, qui saec. XIV exarati continent Gesta annorum 1183-1366. Et hic graviores sunt breviationes; qis pro communis, [Col. 0031A] m'ltine pro multitudine, etc. Eadem denique manu Gestorum pars prima f. 1-20 scripta est, quae annos 628-999 continet; f. 20-30 denique eadem manu confectus est index capitum Gestorum Rodulfi. Jam supra monui haec capita non a Rodulfo sed a continuatore tertio esse instituta, itaque nullius sunt pretii, neque in nostra editione index ille est repetendus. Idem denique est interpolator, qui textum genuinum undecim locis in Rodulfi Gestis erasit, suaque manu alia in textum intrusit vel in margine apposuit. At minimi faciendae sunt hae interpolationes, nam saepissime Rodulfi sententiae amplioribus verbis repetuntur eo consilio, ut capita sua, quibus haud raro contra sensum librum divisit, eo facilius afferre posset. Qua de causa interpolationes, quae nihil [Col. 0031B] genuini continent, inter varias lectiones recepimus. Totum denique hoc Gestorum volumen in unum quasi corpus redigere conatus est auctor ordine chronologico, et in singularum paginarum margine superiore apposuit litteris minio scriptis hanc inscriptionem: prima---secunda---tertia---quarta pars. Nos vero, cum librorum singulorum restituenda sit forma genuina, eumdem ordinem secuti non sumus, sed antiquissimo ex his auctoribus Rodulfo dedimus locum primum; dein sequetur continuatio prima et secunda, et ne ea quae ab auctore quarto scripta sunt discerpamus, priorem partem ultimae continuationis dabimus tanquam Auctarium Trudonense, cui incidentia in ordinem chronologicum redacta, et loco ultimo continuationem quartam addemus.

[Col. 0031C] Hi praeter illos sunt codices qui ex codice 1* descripti omnes, hoc loco sunt enumerandi:

1*a) Codex Parisiensis biblioth. Arsen. hist. Lat. 35, qui est exaratus anno 1479 [(133) 1Kb] .

1*b) Cod. Bruxellensis biblioth. Burgund. 16607, saec. XVI [(134) 1Kb] .

1*c) Cod. Bruxellensis biblioth. Burgund. 14965, saec. XVIII [(135) 1Kb] .

Una exstat Gestorum Trudonensium editio apud [Col. 0032A] Dacherium in Spicilegio [(136) 1Kb] , sed vitiosissima illa et negligentissime confecta. Codicem secutus est editor nescio quem, nam ne verbo quidem ejus fecit mentionem; sed neque interpolationes neque continuationes videtur habuisse codex, in variis itaque lectionibus magis consentit cum codice 1 quam cum 1*. Ita vero perversae sunt haud raro variae lectiones, ut facile conjicias codicem fuisse recens apographum, cujus litteras negligentius exaratas legere non poterat Dacherius. Saepius etiam modo minorem modo majorem narrationis partem mira negligentia omisit, quas lacunas suis locis sub littera D. adnotabimus. Secundum Dacherii textum excerpta quaedam ex Rodulfi Chronico suo more dedit Bouquet [(137) 1Kb] . Minime vero Dacherius erat [Col. 0032B] primus in cujus notitiam venerant Gesta abbatum Trudonensium, sed ante eum alii singula fragmenta luci dederant, quorum nomina hic videntur apponenda. Molanus, quod sciam, primus est qui Gesta abbatum Trudonensium laudavit et libro suo adscivit praesidium [(138) 1Kb] . Anno 1615 Sausseye [(139) 1Kb] illas Gestorum partes typis mandavit quae sanctum Eucherium spectant; haec apud ipsos Trudonenses ex nostro ut videtur codice 1* sibi petierat. Anno 1624 Chronici Trudonensis hinc inde mentionem fecit Miraeus, qui codicem etiam cum continuationibus videtur possedisse [(140) 1Kb] . Anno 1634 secutus est Medrisse, qui ex excerptis a Chesnio sibi transmissis haud paucos publici juris fecit locos ex Rodulfi et continuatorum chronicis [(141) 1Kb] . Saepissime [Col. 0032C] Gesta Trudonensium in consilium vocavit Mantelius [(142) 1Kb] , qui Historiam suam comitum Lossensium pene in hoc uno fundamento posuit. Henschenius denique in Actis sanctorum [(143) 1Kb] ex Chronico Trudonensi manuscripto ex singulis continuationibus dedit fragmenta de sancto Eucherio, Lietberto, etc., quae repetita sunt a Ghesquierio [(144) 1Kb] .

Scribebam Berolini mense Maio 1848.
R. KOEPKE.


RODULFI GESTA ABBATUM TRUDONENSIUM.
[Col. 0033]

[Col. 0033A] Rodulfus [1 1Kb] N. Salutem. Notum est [2 1Kb] omnibus, quibus gratifica manus liberalis [3 1Kb] fortunae experiendi copiam dedit quod vetera vina gelidis promptuariis toto anni circulo liquata autumni tempore ad tempus seponantur, et nova musta naturali motu adhuc calentia et necdum prorsus defaecata avidius sumantur. Ut quid hoc? Utique non ut nova et turbida veteribus et defaecatis quasi meliora preponantur, sed quod novae res delicatos hominum animos, irruente passione desideriorum, oblectabilius afficere soleant, donec, saciata passione desideriorum, cum alacriore aviditate ad veterum usum revertantur. Unde quidam physicae non ignarus ait: Alternis uti delectabile est; ipsaque alternitas sapores, licet impares, aeque tamen interdum gratificat. Secundum [Col. 0033B] hujus dictae [4 1Kb] rei similitudinem, dilecte mi et semper [5 1Kb] diligende preposite Sancti Dyonisii N., [Col. 0034A] mitto tibi hystoriam nova incude formatam de his quae acciderunt antiquo et moderno tempore erga aecclesiam nostram, ut qui veterum et novarum rerum usu delectaris, vetera nostra et nova per eam sapias, per quam cupidum animum ad condignam passionem afficias. In qua licet ad eruditionem parum proficias, scire tamen poteris, qui nova scire cum veteribus queris, qualis quondam aecclesia nostra fuerit, de quam sublimi [6 1Kb] ad quas abyssi voragines frequenter corruerit, et quantum laboris super vix extantem adhuc veteris ruinae favillam, contra malignorum flatuum importunitatem cottidie irruentem, ne prorsus avolet, egerrime sustineam [7 1Kb] . Quod te scire in eo michi proderit, quia solent plerumque miseri homines referendo suos [Col. 0034B] aequanimius sustinere dolores, cum invenerint qui eos audiant familiariter et compatienter [8 1Kb] .



INCIPIUNT GESTA ABBATUM SANCTI TRUDONIS
[Col. 0033]

[Col. 0033B] Rodulfus gratia Dei sanctorumque Trudonis et Eucherii abbas eorum coenobii, omnibus posteris meis tam abbatibus quam monachis, qui in hoc eodem coenobio [10 1Kb] Deo sunt militaturi, id fore quod profitemini, et peccatricis animae meae interdum reminisci. Sepe nec non et sepissime, fratres [11 1Kb] karissimi, totam armarii nostri revolvens suppellectilem, dum adhuc in carne, qua nunc agonizatis, positus essem, ardebam vehementer me posse reperire, qui et quot et cujus professionis, utrumne [12 1Kb] omnes monachicae an canonicae aliqui fuissent predecessores mei, et cujus quisque vocabuli et quot annis prefuerit. Quod ad desiderium meum fateor me nunquam potuisse reperire; sed neque quisquam [Col. 0033C] erat antiquis de fratribus, qui se usquam hoc legendo reperisse, vel unquam audiendo didicisse diceret, ut ego scire querebam. Hoc utrumne contigerit familiari semper nostris negligentia notariorum, an inter frequentissimas loci desolationes amissione forsitan librorum, certum similiter habere nullo modo potui. Domnum autem nostrum et piissimae memoriae sanctum Trudonem clericum fuisse et sacerdotem et coenobii nostri primum edificatorem, Vita ipsius docet [(145) 1Kb] necnon et beati [Col. 0034B] Remacli Tungrorum episcopi, ubi et aliqui leguntur de principibus regnorum et rectoribus aecclesiarum, quorum temporibus hoc nostrum sanctissimae puritatis lilium effloruit. Sed hoc manifeste neque ibi neque alias usquam datur intelligi, utrum per eum ipsum regeretur primo edificatum coenobium nostrum sive per alium, clerici quoque sive monachi fuerint quos in eo constituerit, et quando monachi in eo esse inceperunt. Talia quae quidem dignissima essent sincera annotatione, dum lectione aut vera relatione sepe et, ut dixi, saepissime vehementer arderem cognoscere, inveni libellum quemdam ubi vita sancti Silvestri habebatur atque translatio sancti Benedicti nec non et sermo de [Col. 0034C] assumptione sanctae Mariae semper Virginis; in eo quantum reppererim hic annotare curavi. Unde excusatum rogo [13 1Kb] habere me lectores hujus mei opusculi, si minus quam velletis certos vos reddidero ex his de quibus ipse certior esse non potui. Haec mea in hoc opusculo est intentio, ut quod aliorum negligentia ferme obliteratum repperi, nostra salvum diligentia puriusque eliquatum futurae conservem posteritati. Abbates et monachos post me futuros in hoc coenobio volo sollicitos inde reddere, [9 1Kb] [Col. 0035A] quatenus in anteriorum suorum negligentiam ulterius non incidant, sed suis quoque posteris de predecessoribus suis plenum fidei monumentum scripto relinquant. In quo dum probitas seu improbitas singulorum frequenter legi poterit, probi priorum exemplo accensi, in melius et melius semper proficiant, improbi imaginata sibi vita sua confusi, a malis operibus suis vel sic saltem resipiscant. Accipite ergo, posteri mei, nomina quaedam abbatum sine annis quibus prefuerunt et absque annis Domini, quaedam cum ipsorum tantum annis, quaedam et cum ipsorum annis et cum annis Domini. Caetera vero fidelium virorum, qui haec viderunt aut eos qui haec viderant, relatu didici; ipse quoque de quibusdam didici [14 1Kb] . Quae me presente aut me [Col. 0035B] jam juvene quoque existente acta sunt, aliquantula fidelissimae quidem memoriae mandabo, plurima pudore nostri ordinis et nimio tedio longae relationis preteribo [15 1Kb] .

Igitur nomina abbatum [16 1Kb] coenobium quondam Sancti Trudonis regentium sunt haec: Grimo [17 1Kb] abbas [(146) 1Kb] , Reyramnus [18 1Kb] abbas, Hardebenus abbas, Columbanus abbas, Angelramnus abbas, Ambrosius abbas, Gislebertus abbas, Adelboldus abbas, Hildradus abbas, Sabbatinus abbas, Ermemmarus abbas, Radulfus abbas, Luodowicus abbas, Ratbertus abbas, Rodegangus abbas. Huc usque repperi sine numero annorum quibus prefuerunt. Reynerus [Col. 0036A] abbas prefuit a. 5 [(147) 1Kb] . Theudefridus abbas prefuit a. 30 [(148) 1Kb] . Erenfridus abbas prefuit a. 4 [(149) 1Kb] . Huc usque repperi quot annis prefuerint, sed tamen sine annis Domini. Adelardus abbas memoria dignissimus prefuit a. 35, id est [19 1Kb] usque ad a. 1034 [20 1Kb] incarnationis Dom. Guntramnus abbas prefuit a. 21 [21 1Kb] , id est [22 1Kb] a. 1034 [20 1Kb] incarnationis Domini usque ad 1055. Adelardus abbas prefuit a. 27, id est [22 1Kb] a. 1055 usque ad 1082 [23 1Kb] incarnationis Domini. Huc usque et ita in supradicto libello repperi. Post hunc autem Adelardum illorum tantum nomina ponam, qui vel abbates fuerunt vel abbates se esse voluerunt, usque ad nostrum introitum, quoniam tantam confusionem annorum inter se contendentes fecerunt, quod de singulis nullum certum [Col. 0036B] tempus habere potuimus preter unum, sicut in sequenti [24 1Kb] opere explanabimus. Nomina autem eorum fuerunt: Lanzo, Luypo, Herimannus, et alter Herimannus, et predecessor noster domnus abbas Theodericus. De tribus vero supradictis abbatibus, scilicet Adelardo, Guntramno et secundo Adelardo, quod fidelium narratione didici, breviter [25 1Kb] referam; nam de supradictis caeteris nichil accepi, quod fide certa proferre audeam. A secundo autem Adelardo usque ad me quicquid referam, aut ipse vidi aut videre potui; et quae non vidi, eorum relatione qui haec viderunt didici.



EXPLICIT PRAEFATIO. INCIPIT TEXTUS OPERIS.
[Col. 0035]


LIBER PRIMUS [26 1Kb] .

[Col. 0035C] 1. Igitur primus Adelardus [27-28 1Kb] [* 1Kb] nativam linguam non habuit Theutonicam, sed quam corrupte nominant Romanam, Theutonice Walonicam; familiam 29 1Kb] aecclesiae nostrae viscerabiliter dicitur dilexisse, unde et usque in hodiernam diem de eo a plerisque solet tale quid memoriale referri. Cum ex sterilitate terrae, aiunt [30 1Kb] , fames aliquando ejus [Col. 0036C] tempore accidisset [(150) 1Kb] , concurrebat ad elimosinam fratrum omnis sexus et aetas importune et miserabiliter. Quorum aliquibus interdum ad se vocatis, querere dicebatur joculariter: Cujus servus, tu ille? tuve illa, cujus ancilla es? Respondentibus illis verbi gratia sancti Lamberti aut sancti Petri, sive sancti Servatii, sive sancti Remacli, postremo cujuslibet [Col. 0037A] sancti, aiebat: Quid igitur tibi et familiae sancti Trudonis? Pascat te tuus dominus, cujus tu es servus. Qui sancti Trudonis se esse profitebatur, paterne ab eo audiebat: Pascet ergo te hodie sanctus Trudo dominus noster, conservus enim noster es. Primis ejus annis aecclesia nostra necessariis illi deficientibus anxie nimis, ut referri audivi, laboravit. At unde hoc potissimum accidisset, fide plena relatione non didici.

2. Quorundam fratrum suorum inquietatione [Col. 0037B] Theodericus [(151) 1Kb] Mettensis episcopus in eum [* 1Kb] adeo commotus exstitit, quo eum aliquamdiu quasi exsulem abductum Mettis teneret, et per prepositos interim res nostras curaret; sed episcopo Leodiense [(152) 1Kb] , cujus diocesis erat, jus suum in eo defendente, tandem honorifice revocatus est. Quem reversum tanta comitata est gratia, ut aecclesiam suam non modo necessariis faceret abundare, verum etiam interius et exterius vario cultu diversisque utensilibus gloriose choruscare. Quorum perpauca, preciosissima tantum, vidimus, nam caetera, sicut et alia perplurima, furor debacchantium Symoniacorum, et de nostra abbatia inter se decertantium, variis modis diversisque vicibus dampnose nimis distraxerat perditionique perpetuae sepeliverat. [Col. 0037C] Et ne quis videns hodie paupertatem aecclesiae nostrae et in substantia et in thesauro, existimet eam semper tam tenuem tamque nudam fuisse, videtur michi non ingratum illi debere fieri neque nostris verecundum, si hic ei retulero quod in quodam alio libro inveni de thesauro quondam nostro et de substantia prebendae fratrum ita annotatum:

3. Anno ab incarnatione domini nostri Jesu Christi 870 [32 1Kb] , indictione 3 et a. 13 sedis domni Adventii, gloriosi presulis, sub die 18 Kal. Sept. facta est descriptio per jussionem ipsius ex abbatia Sancti Trudonis per suos legatos, videlicet Fredelonem et Herigaudum.--- Hinc etiam, sicut ex aliis multis, nostrorum negligentia debet merito reprehendi, qui hic neglexerunt annotare nomen abbatis sui, qui tunc temporis preerat, cum non tantum Mettensis episcopi [33 1Kb] nomen hic inveniatur annotatum, sed etiam nomina legatorum ejus, qui hanc descriptionem fecerunt.--- Repperimus [34 1Kb] de thesauro aecclesiae Sancti [Col. 0038B] Trudonis rebam [(153) 1Kb] ipsius corporis auro argentoque fabricatam Item rebam sancti Eucherii argento nobilitatam. Item in dextera parte sancti Trudonis similiter. Item altare in honore sanctae Mariae et [35 1Kb] sancti Petri auro argentoque imaginatum cum cyborio [(154) 1Kb] desuper; in medio cyborio pendentem coronam aeream deauratam. Item altare in honore sancti Stephani argento paratum. Capsam 1 gemmis auroque insignitam. Item capsas argento tectas 21. Cruces inter majores et minores argento paratas, 10. Capsas evangelicas argento paratas 3. Mala granata argentea 2. Calices argenteos cum patenis inter majores et minores 19. Item patenas 6. Item calicem 1 aureum cum patena [36 1Kb] argentea, unde debentur de argento librae 8 et dimidia. Item cruciculas aureas 3, [Col. 0038C] argenteas 6, ex cupro 2. Altaria parva argento parata 5. Thuribula argentea 3 et unum ex cupro. Candelabra argentea 7. Buxtas argenteas 2 ad ferendum incensum. Offertoria [(155) 1Kb] argentea. 16 [37 1Kb] . Scyphos argenteos 4, et 2 ex cupro. Buxtilem [38 1Kb] argenteum. Vitam sancti Trudonis argenteam cum imaginibus decoratam. Lampades argenteas 5, et 7 ex stagno. Coronas argenteas 2, et 8 [39 1Kb] ex cupro partim deauratas. Claves argenteas 2. Item clavicellam ex auro. Cambutas [(156) 1Kb] 2 argento tectas. Vexilla 4. Cappae 33 preciosae de pallio [(157) 1Kb] . Casulae [(158) 1Kb] 12 preciosae de pallio. Dalmaticas 9 cum tunicis subdiaconalibus. Cussinos sericos 3. Pallia inter majora et minora 44. Item pallium 1 cum friso [(159) 1Kb] et margaritis. Item pallas [(160) 1Kb] lineas serico coopertas 10. Item [Col. 0038D] pallas lineas sine serico 98. Facistergios [40 1Kb] 4. Fanones [Col. 0039A] [(161) 1Kb] ad offerendum 8. Cortinas lineas 6, laneas 2. Buxtas eburneas 3. Anappum [(162) 1Kb] 1 cum aqua. Manile [(163) 1Kb] ex cupro. Faldones [(164) 1Kb] 2 cum cussinis. Cultellum 1 auro paratum. Fuscinulas aureas parvas de auro pensas denariorum 5. Fialam [41 1Kb] 1 argenteam. Item de argento fracto libras 4 et dimidiam. Mucronem 1. Situlas [(165) 1Kb] 2 ex cupro. Circulos [42 1Kb] 2 argenteos, cuprinos 3. Restant adduc inquirendae inaures aureae appendentes 21, cum gemmis decentissime ornatae. Item aliae inaures aureae appendentes denarios 13. Item mancosos [(166) 1Kb] 5, pensantes denarios 6. Habent ipsi fratres ad proprium usum deputatam speltam ad panem faciendum corbos 120, quod colligitur ad modios 1600; ad cervisam faciendam ordei corbos 192, quod colligitur ad modios [Col. 0039B] 1920. Sunt simul inter speltam et ordeum corbi 312, quod colligitur ad modios 3520 [43 1Kb] . Porcos saginatos 15, leguminis modios 60, salis modios 24.

4. Talem quondam fuisse thesaurum nostrum et fratrum prebendam certa annotatione legatorum Mettensis episcopi repperimus, diu tamen ante istum Adelardum, majoremque partem permansisse ferme usque ad ipsum, ipsumque nichilominus nonnulla perdita reparasse, quaedamque illius studio acquisita usque ad nostra tempora, non tamen usque ad nostram prelationem perdurasse. Nam, ut superius diximus et in subsequentibus [(167) 1Kb] suo apte loco ponemus, furor pertinacissimus debacchantium Symoniacorum, et de nostr abbatia inter se collidentium variis modis diversisque vicibus, miserabiliter [Col. 0039C] nimis preciosissimum aecclesiae nostrae thesaurum distraxit; sepultoque irrevocabiliter inestimabili illo decore, sedere eam usque hodie facit lugubrem et miserabilem extrema plenaque confusione suae nuditatis. De Adelardo preter obitum ejus non plura didicimus; nunc ad successorem ejus convertamur.

5. Post primum Adelardum successit Guntramnus natus de Hasbania [(168) 1Kb] , liberorum prosapia, innutritus coenobio nostro ab adolescentia [* 1Kb] , ibidemque aecclesiasticis adprime institutus officiis et regularibus disciplinis. Tempore autem quo predecessor ejus [** 1Kb] , abbas scilicet Adelardus, a Mettense episcopo Theoderico exul tenebatur, accidisse cognovimus, sed quo ordine non didicimus, coenobii [Col. 0039D] nostri curam agere primum Poponem Stabulensem abbatem. Interea nonnulli de fratribus nostris loco nostro [Col. 0040A] diversis exulabant coenobiis, amissi pastoris gravissimo dolore exacerbati. Inter quos precipui et religiosissime magnifici viri Gonzelinus et Godezo, servi Dei, carne quidem germani, sed spiritu uno in Deo coanimati, qui reverso tandem pastore ad ovile sunt reversi et apud nos consepulti. Interea cum pro ordinanda re utrique homini nostro necessaria, primus Poppo Stabulensis abbas [(169) 1Kb] ---utpote qui exulantis abbatis vices agebat---ad coenobium nostrum descendisset, capitulum fratrum, ut audivimus, ingressus est, et de culpis coepit agere pastoraliter; cumque usque ad istum Guntramnum devenisset, elegantissimae formae juvenis qualitate perspecta, coepit de eo sagaci mente pium aliquid humileque presagire, atque in lucem velle [Col. 0040B] producere, si, ut sibi de eo videbatur, ita experiri posset in re. Oblatam igitur sibi ordinis negligentiam coepit in eum ex industria vehementius aggravare, et pie caritatis stimulis pectus humilitatis terebrare; tandem quasi in contumeliam perceptum dat ei per obedientiam, ut ad agendam ibi negligentiae suae poenitentiam, pedes eum sequeretur usque ad Stabulensem aecclesiam. Erat ille primeva pube vernans, forma elegantissima, statura ultra nostrae aetatis homines procera, grossitudine proceritati congrua; vocalitas in eo instar tubae altissona, predulcis tamen et mole corporis non indigna. Claris eum natalibus ortum superius diximus, et apprime eruditum officiis aecclesiasticis et regularibus disciplinis. Haec quae plerisque vagis juvenibus superbiendi [Col. 0040C] solent esse multa materies, pulcherrimus juvenis tanto in se existimabat venustiora fore, quanto humiliori exercerentur obedientia. Vicino igitur jubentis pede obedientiae iter Stabulaus alacriter pedesque aggressus est, nec pudore insueti peditis motus nec difficultate itineris exterritus. Ubi cum lassus quassusque tenerum corpus delicatus juvenis pervenisset, ex precepto abbatis, cui portarius eum jam adesse nuntiaverat, ad portam atrii, ad quam suscipiuntur hospites, scilicet extra conventum fratrum, nocte ea manere jussus est. Agebat pius pater ex industria, qualiter ejus comprobata exaltaretur humilitas. Portarius igitur, pia humilitate et hilaris vultus obedientia in tam specioso nobilique juvene sagaciter considerata, atque tam [Col. 0040D] fratribus quam priori aecclesiae nec non et ipsi tandem abbati in ammirationem celebri facta, facile [Col. 0041A] per ipsos obtinuit, ut a conventu fratrum non differretur tam honestus tamque preclare obediens juvenis. Itaque conventui admissus est, at loco ultimo positus; totis scapulis celsior quoque majoribus habebatur. Nocte illa conversio sancti Pauli annualis de more solempniter celebrabatur (Jan. 25), qua ille ad invitatorium ymnos, psalmos, antyphonas, responsoria dulciter jugiterque instar amplissimae tubae reboans, attonitas aures fixosque in eum omnium fratrum animos absque invidia delectabat. Cumque ad illud responsorium ventum fuisset [44 1Kb] , quod cantandum abbati ab armario [(170) 1Kb] defertur, significavit abbas armario, ut memorato juveni pro se cantandum deferret, eo loco quo stabat in ultimo. Guntramnus suscepta cum humilitate cantandi [Col. 0041B] responsorii obedientia, tam mirabili tubeae suae vocis novitate atque organica fistulati gutturis dulcedine totum chorum ipsumque maxime abbatem permulsit, ut finito versu et Gloria Patri, eadem hora abbas significaret ei ad se venire, et de eo quo ultimus stabat loco eum a se secundum stare. Itaque aliquanto ibi mansit tempore, majori semper cunctis habitus ammirationi et reverentiae. Quomodo vero inde transierit Hersfeldiam nescimus, sed quod ex eo transierit didicimus, quia factum eum ibi camerarium abbatis cognovimus [*** 1Kb] . Locus regius, studiis artium liberalium mundanarumque rerum gloria egregie precipuus. Mansimus quoque et nos aliquamdiu apud loci illius abbatem Fredericum [(171) 1Kb] , et exuberantium divitiarum ejus jugem inundantiam [Col. 0041C] et liberalium artium apud fratres studiosam efficatiam cotidie tanquam de novo expavimus. Camerarius autem abbatis non idem qui et fratrum; est honor magnus, nam et pluribus abundat, et domesticis imperans, eis quae debentur abbati quasi tertius participat. Ubi dum moraretur, corporis pulcritudine morumque [45 1Kb] nobilitate in brevi factus est celebris aulae regiae, ipsique religiosae imperatrici maxime.

[Col. 0042A] 6. Interea primus Adelardus abbas loco nostro et honori suo jam dudum restitutus, defungitur (an. 1034) 35 annis aecclesiae prelatus, famaque volante Hersfeldiae ipsique imperatrici nuntiatur. Nec mora, apud utrosque fit deliberatio, qualiter Guntramno daretur nativi soli sui honor et proprii loci prelatio; sed parvum quid esse hoc tanto viro [46 1Kb] reputabatur [47 1Kb] , nisi quod inter suos eum sublimandum, majus [Col. 0042B] multum illi peregrino honore gratiusque posse fore asserebant. De provehendo eo Hersfeldia imperatrixque gratulabantur, sed quod tanto viro talique carerent mestificabantur. Magnis igitur muneribus ab abbate Hersfeldense [(172) 1Kb] , maxime vero ab ipsa [48 1Kb] imperatrice honoratus, cum litteris imperialibus et commendaticiis honestoque comitatu Mettis transmittitur, ut episcopo annuente abbas loci nostri, quin immo sui sine contradictione constitueretur. Theodericus, qui tunc erat Mettensis episcopus, frater imperatricis [(173) 1Kb] secundum carnem habebatur; atque ita Deo ordinante contigit, ut simul una die venirent ante episcopum et imperatricis nuntii cum Guntramno et fratrum loci nostri missa [Col. 0042C] legatio. Utrorumque audita episcopus legatione, distulit rem usque in crastinum; sed seorsum utrisque recedentibus, cum jam profundior esset vespera, jubet episcopus duos de obsequio suo famulos ire ante Guntramnum cum aureis suis candelabris necnon et flammantibus super ea cereis usque ad illius hospitium, simulque candelabra illa dono jubet ei relinqui servitioque ejus et honori; quaeque illi sunt suisque secum necessaria transmittuntur large de episcopali curia. Quo viso, fratres rem ut erat futura intelligunt, et facto mane unanimiter hilarique vultu consentiunt episcopo de preferendo sibi confratre suo, viro venerabili Guntramno.

7. Factus igitur abbas Guntramnus Mettis et consecratus Leodii [* 1Kb] , multam paupertatem in loco [Col. 0042D] nostro invenit parumque in ordine nostro religionis. Maturius utrumque correxit; paupertatem ex eis, quae ab imperatrice dono acceperat et a regio loco secum detulerat, ordinem ex disciplina maxima, [Col. 0043A] quam Hersfeldiae didicerat. Mox qui dispersi fuerant monachis redeuntibus, nonnullisque ex seculo apud nos habitum vitamque mutantibus, florebat locus odorificentissime religiosorum senum canitie obedientiumque juvenum officiosa multitudine. Per 21 annum, quibus eum prefuisse comperimus, aecclesia nostra et temporalibus et famosissime crescebat spiritualibus.

8. Hujus vitae ultimis annis domini nostri sancti Trudonis sepulchrum frequentissimis coepit choruscare miraculis, quae ille 49 1Kb] studiosissime satagebat [Col. 0043B] occultare; sagaci enim pectore concipiens quod futurum erat, signa data esse infidelibus non fidelibus (I Cor. XIV, 22) dicebat, quod non longe post illum nonnulli de nostris experti sunt, qui inter ipsa quoque miracula Deum offendere non timuerunt. Nos autem qui adhuc supersumus, sicut flagella irae Dei et indignationis super locum nostrum non vidimus incepisse, ita quoque gravissima anxietate ingemiscimus adhuc cotidie necdum desiisse.

9. Tempore hujus domni abbatis Guntramni usque ad medium producta est maxima pars turris nostrae cum utrisque testudinibus suis. Quia vero, ut superius in juventute ejus testificati sumus, forma erat elegantissimus, corporis proceritate convenientique [Col. 0043C] grossitudine delectabilis hominum aspectibus, ex eoque [50 1Kb] sonora valde modulatione dulce canorus, hunc ei contulerat honorem aecclesia Leodiensis [(175) 1Kb] , ut summis ejus sollempnitatibus indutus, honorificentissime chorum medius [51 1Kb] cantorum regeret, pulchritudine magni corporis pascens visus astantium, et dulcedine vocis tubeae aures delectans eum ammirantium. Quid plura? Talis ante eum in loco nostro non surrexit, nescio utrumne post illum futurus sit [52 1Kb] . Obiit tandem a. 1055. incarnationis Domini confessus et unctus, adhucque vigente in eo toto sensu animi disposita sapienter super stratum doloris sui re familiari, et consolata multimodis domo sua spirituali. Multa dona in argento, equis, [Col. 0044A] annona caeteraque suppellectili famulantibus sibi familiaribusque reliquit, et victum atque vestitum abundantissime usque in alterum annum ulteriusque [53 1Kb] fratribus suis; sepultusque in aecclesia nostra jacet nunc juxta exteriorem partem templi versus aquilonem, medio parietis qui jungitur fratrum conventui.

10. Huic successit [54 1Kb] Adelardus secundus, liberis ortus parentibus de Brabantia, de vico qui dicitur Lovinium juxta Lovanium, atque inde diminutivato. Hic a puero innutritus est coenobio nostro sub Adelardo primo et Guntramno abbatibus, honeste litteratus, neque ignarus de sculpendis pengendisque imaginibus; post alios nonnullos aecclesiasticos honores de majore preposito electus est [Col. 0044B] abbas et consecratus. Magnae gloriae apud mundales in abbatia habitus est, multis affluens divitiis et expensis utens sumptuosis, utpote qui dominum habebat fortem et religiosum, Alberonem [55 1Kb] [(176) 1Kb] videlicet Mettensem episcopum, fratrem ducis Frederici [(177) 2Kb] , cui in omnibus quae erant ipsius episcopii, nullus principum sive advocatorum audebat quicquam dampni inferre, sed pro ejus sanctitatis reverentia et ejus timore---quia tota pendebat ab eo imperialis curia, necnon quia tota utriusque Franciae regno diffusa erat per nobiliores ejus parentela---ubique pacata exercebantur et multiplicabantur exteriora bona nostra. Sed et venerabilis abbas Guntramnus pingue ditatam abbatiam [Col. 0044C] bonisque omnibus refertam illi reliquerat, paceque vigentem et rebus affluentem securus eam glorioseque possidebat. Accedebat quoque ad augendam illi divitarium magnitudinem sepulchrum beati Trudonis frequentissimis cotidie mirabilibusque choruscans miraculis, quae tanta toto orbe terrarum fama resperserat, ut multitudinem peregrinorum non solum templi ambitus, sed et ipse quoque totus oppidi nostri locus ferre minime posset. Namque ab oppido nostro paene usque ad dimidium miliare per omnes in circuitu populares vias ad nos se dirigentes, necnon et per campos atque per prata tantus peregrinorum coetus, nobilium videlicet liberorumque atque popularium [Col. 0045A] sexus utriusque pene cotidie, maxime vero diebus solenpnibus confluebat, ut in papilionibus tabernaculisque frondeis cortinatisque [(178) 1Kb] habitantes, totum ipsum oppidum circumsedisse obsidionis specie viderentur, quos prae multitudine ipsae oppidanorum domus aliis refertae, capere non poterant; tum mercatorum copia, qui vix in equis et curribus, plaustris et animalibus tanta poterant advehere, quae sufficerent multitudini peregrinae, De oblationibus altaris quid dicam? Taceam animalia, palefridos, boves et vaccas, verres, arietes, oves, quae incredibili multitudine offerebantur; sed et linum et caera, panes et casei nullo pondere, nullo numero, nullo existimabantur precio, fila argentea et vix jam clauso vespere Olympo [(179) 1Kb] exhaustus denariorum [Col. 0045B] acervus quam plurimos in recipiendo et recondendo custodes fatigabant, et preter id nichil penitus cotidie agere [56 1Kb] sinebant. Erat igitur non tam incomputabilis quam revera inestimabilis peregrinorum semper venientium ad altare oblatio, et nomen beati Trudonis frequentissimis mirabilibusque miraculis coenobiumque nostrum exuberans divitiis, diffamatum plus quam toto Romani orbis imperio. Nam si licet vera referre etiam credere nolentibus, major longe altius, si recto existimaretur, erat per totum annum integrum altaris fructus quam omnes, vel modo vel tunc, abbatiae reditus; atque hoc non uno aut [57 1Kb] duobus annis, sed per totum vitae tempus hujus abbatis Adelardi. Pace igitur et abundantia securus gloriose vivebat, [Col. 0045C] cunctis [58 1Kb] de regno nobis et nostris reverentiam exhibentibus; hinc gloriosis sancti patroni miraculis, hinc domni nostri episcopi Mettensis virtute et nobilitate ejus utriusque hominis. Quantacunque esset werra [59 1Kb] in patria [60 1Kb] , quantacunque discordia in regno, securus ambulabat, securus terram suam inhabitabat quicunque sancti Trudonis sive servum sive ancillam se esse dicebat. Milites vero, qui de circum adjacentibus villis ob infestationem inimicorum suorum oppidum nostrum incolebant, cum adhuc esset sine omni vallo et munitione, tanta tamen pacis securitate in eo manebant, ut si forte contigisset aliquando eos super hostes suos longius processisse, et fugientes, ut plerumque assolet, redire, hanc prestantis beneficii gratiam ex meritis [Col. 0045D] et reverentia beati Trudonis haberent, quatenus ex eo loco cessarent eos inimici eorum insequi, quo primum poterat altior pars turris monasterii nostri videri.

11. Interea abbas Adelardus secundus sollicite [Col. 0046A] agens, ne tantus elemosmarum fructus ocio totus cederet et luxui, monasterium, quod neque vetustate neque rimis aliquam ruinam videbatur minari, non sane passus est presumptuosorum hominum tam monachorum quam laicorum temeritate dirui, sed amplitudine latitudineque majus satis ordinatum muro firmissimo columnisque spectabilibus, pulcherrimo tandem opere, sed expensis inestimabilibus reparari. Videre erat mirabile et relatu erit [61 1Kb] incredibile, de quam longe quanta hominum multitudo quantoque studio et laeticia lapides, calcem, sabulum, ligna ac quaecunque operi erant necessaria, nocte ac die, plaustris et curribus gratis propriisque expensis non cessarent advehere. Ipsi quoque lapides [62 1Kb] maceriales atque in fundamento [Col. 0046B] grandes atque gravissimi positi fideliter hoc possunt attestari, qui in tota Hasbania cum non possint reperiri, de alienis partibus comprobantur apportati. Columnas autem de Guormatia per Renum Coloniam usque navigio deductas, atque aliunde alias plaustrisque invectas, tanquam a Colonia usque ad nos per terram vehendas populus vicatim, funibus plaustris injectis, ardentissimo studio rapiebat, et sine omni bonum jumentorumque amminiculo, per ipsum quoque fundum Mosae sine ponte trajectas catervatim ad nos ymnisonis vocibus perducebant. Quid plura? Muro vidit consummatum et tecto totum pene obumbratum, excepta parte aliqua, quae inter majorem turrim et arcum grandem antepositum continetur.

[Col. 0046C] 12. Nec minus interea in edificandis per abbatiam aecclesiis et emendis aecclesiae nostrae nobilium villis et prediis de oblationibus ad altare fideliter operam dabat. Nam dimidium quod habemus in Villario [(180) 1Kb] . et totum quod habemus in Moscha [(181) 1Kb] a comite Brunone de Hengebac aecclesiae nostrae acquisivit emptum 700 marcis, similiter et totam villam de Stades [(182) 1Kb] , emptam 100 marcis a duce Frederico, et quidquid habemus in Harches [(183) 1Kb] a comite de Musal Alberto, necnon et partem illius quod possidemus in Sarchinio. Pro his tamen plurima de thesauro ecclesiae distraxit; inter caetera quidem calicem aureum magni ponderis et frontem auream de feretro sancti Trudonis; aliqua etiam molendina in vadio posita morte preventus redimere non potuit. [Col. 0046D] Aecclesiae quas per abbatiam novas edificavit, seu quas reedificari ex parte juvit, sunt hae tam numero quam nomine: prima major nostra aecclesia; secunda sanctae Mariae semper virginis in oppido nostro; tertia sancti Gengulfi martyris in eodem; [Col. 0047A] 4. in Alburg [(184) 1Kb] ; 5. in Guimala; 6. in Pire; 7. in Scafe [(185) 1Kb] ; 8. in Guebechem [(186) 1Kb] ; 9. in Dunch [(187) 1Kb] ; 10. in Stades; 11. in Mere; 12. in Bevinges [(188) 1Kb] ; 13. in Horel; 14. in Jemapia [(189) 1Kb] ; domum etiam nostram quae est Leodii a fundamento fecit renovari. Cumque [63 1Kb] tot et tantis operibus, quae ipsum quoque imperatoris aerarium possent attenuare, libens sollicitaretur, sollicitus occuparetur, tamen a dominis nostrae aecclesiae et a [64 1Kb] tyrannis principibus terrae non minus vexabatur frequentibus obsoniis [(190) 1Kb] et gravissimis precariis. Et licet oblationum altaris fructus interdum per eptomadam centum posset estimari libris, preter quod hac illacque distraxerat audax custodum fraus et dampnosa manuum niquarum rapacitas, tamen [Col. 0047B] inter has illasque sollicitudines et expensas frequenter egere videbatur, et egebat intolerabilius, quia a nemine sibi inde credebatur. Jam enim sanctae memoriae Adelbero Mettensis [65 1Kb] episcopus, frater, ut dixi, ducis Frederici, murus et arma paxque post Deum et sanctos et laeta abundantia nostri coenobii, obierat. Cui succedens Herimannus [(191) 1Kb] pro dissensione, quam contra Heynricum [66 1Kb] imperatorem moverat, eum videlicet qui sub filii sui persecutione longe post, istis pene omnibus jam defunctis, Leodii profugus obiit, gravissimis exactionibus abbatem cotidie, ut ita dicam [67 1Kb] , exossabat, aecclesiasque et [Col. 0048A] censum suis beneficiari majoris dampni dampnatione cogebat. Quem usque Mettis semel ex violentia precepti sui pertractum tanto memore gravatum remisit, ut inibi beatum prothomartyrem suppliciter exoraret, quatenus prius sommo mortis domi quiesceret, quam Mettis amplius reversus recideret iterum in violentas judicii ejus manus. Sed et Heynricus Leodiensis episcopus [(192) 1Kb] , hujus Herimanni contemporaneus, frequentissime ad audientiam sibi vocatum anxie nimis terrebat eum, et in pace esse sine gravissimo dampno minime tandem permittebat. Nam licet canus [68 1Kb] toto albicaret capite, et in senium vergens omnem emulis videretur tollere suspitionem familiaris vitae suae, tamen apud eum non penitus habebatur acceptus; quod verisne an falsis hominum [Col. 0048B] fieret suggestionibus, hoc domino Deo nemo novit melius. Hic de abbatia multa suis beneficio dedit, et fiducia oblationis altaris nichil vel reliquit vel constituit quod luminaribus vel caeteris necessariis serviret monasterii. Jamque eum tedebat vivere, cum neque oblatio altaris neque multus fructus pinguissimae tunc abbatiae valerent gravi sollicitudini ejus satisfacere, cessissetque loco Sigeberge [(193) 1Kb] intentus animo, si eum non retinuisset prepositi ejus Gerardi nomine cura et devotio. Quievit tandem in pace [69 1Kb] anno 1082. inc. dom., prelatus aecclesiae nostrae 27 annis.



EXPLICIT LIBER PRIMUS [70 1Kb] , INCIPIT SECUNDUS.
[Col. 0047]

[Col. 0047C] 1. Post obitum abbatis Adelardi secundi mala gravissima et dolores super dolorem mulieris parturientis apprehenderunt aecclesiam nostram, qualia non sunt audita in toto unquam mundo ab illo famoso sub Tito et Vespasiano Jherosolimorum excidio; quae in hoc secundo libro altiori repetenda dignum duxi principio, ut directa per ordinem veritatis semita viantem gravatum longo plano relevet vestigio. Siquidem pius multum et patientissimae longanimitatis dominus Deus non precipiti ira, neque subito furoris sui turbine statum evertit aecclesiae nostrae; sed [71 1Kb] multa diutissime sustinuit miseratione terruitque signorum et miraculorum incessanti per annos plurimos formidandaque formidine. Sed qui tunc erant temporis, patientia Dei abutebantur in [Col. 0048C] contumeliam, vitam suam magis magisque distendentes in luxum et desidiam; itaque caecitate sua et contemptu miserationis Dei vim tandem fecerunt patientiae ejus et longanimitati. Nam quod periculosissimum est, atque irae Dei maximum incitamentum, nolebant intelligere suis peccatis accidere Dei super se flagellum, sed eorum tantum hominum, per quos Deus puniebat in eos suis contemptum. Unde factum est ut agitati tandem intolerabili judiciorum Dei turbine, dispergerentur diversis partibus orbis terrae, longiusque multo ipsis corporibus exiliarentur quam infami nomine prius ventilarentur.

2. Igitur, ut superius dixi, miracula ad sepulchrum beati Trudonis, quantum licuit quantumque [Col. 0049A] humana industria facere potuit, occulta fuerunt usque ante paucos annos obitus domni Guntramni abbatis. Intelligebat enim tanquam vir prudens non evenire ea suis neque suorum meritis, sed ammonitionem ea esse de vitae et morum sui suorumque [72 1Kb] correctione, quoniam signa data esse infidelibus non fidelibus legerat. Satagebat ergo quam plurimum fratrum numerum augere et meritum, quapropter a liberalissima manu omnipotentis largitoris hanc obtinuit benedictionem, ut omnibus diebus vitae ejus pax et abundantia comitarentur ejus studiosam religionem. Defuncto autem eo (an. 1055) et succedente abbate Adelardo secundo, coeperunt haberi miracula et virtutes sepulchri beati Trudonis non tam timori et reverentiae, quam ostentui et populari [Col. 0049B] gloriae. Frequentabat enim sepulchrum ejus infinitus peregrinorum numerus; neque diebus tantum singulis, sed singulorum dierum horis et scripulis superveniebat multitudini, atque noctis medio grandisona fiebat venientium et abeuntium inquietatio. Vellent nollent fratres, per omnes claustri irrumpebant partes, maxime quia aqua nostri qui adhuc superest putei dicebatur potata in nomine sancti Trudonis fieri medela, atque fiebat accedentibus ad eam languidis; sed et leprosi ibidem de ea loti referuntur nonnunquam fuisse curati. Quid multa? Oratorium, chorus, templum, claustrum, pratum nocte dieque non inveniebatur a multitudine vacuum, quarum perstrepentium continua inquietatio magnae fiebat molestiae et ordinis impedimento [Col. 0049C] senioribus, solitis et volentibus Deo servire in quiete et silentio. Juniores vero, quibus tedio erat religio et disciplina odio, gratulabantur prius occulte hac quasi necessitate se magistrae regulae mandata praeterire. Accessu vero temporis et frequentissimo usu peregrinae multitudinis, tandem inverecunda fronte coeperunt ad libitum cuncta agere; locorum indifferenter abutebantur qualitatibus et horarum tam incompetentium quam competentium vicissitudinibus, senorium increpationes indignanti supercilio respuere, in ipsum quoque abbatem interdum indecenter protervire, quodque primum in anima monachi totius perditionis radicabile est seminarium, et supremum exter minandi ordinis vixque unquam evadendum excidium, [Col. 0049D] interea illicitis proprietatibus ardenter studere, et a secularium personarum accessibus vel mediocritei non abstinere, audere quod non expediebat. Hinc quosdam superbi sanguinis effrenabat tumida recordatio, hinc quibusdam lenocinantibus modo submurmurata modo palam objecta accendebat ejusdem fastus suggestio. Quorum inpunitas alios animo et sanguine degeneres audaciores reddebat ad similia aut ma ora committenda, et impatientiores efficiebat, si [Col. 0050A] forte decepti digne plecterentur regularis disciplinae sententia.

3. Ad hoc ruinosum periturae aecclesiae precipitium accedebat grande, ut ita dicam, lubricamentum, videlicet quod de hac vita subtrahebantur cotidie sancti et religiosi viri, qui nutriti fuerant sub disciplina abbatis Guntramni; quantoque eorum imminuebatur numerus, tanto presumptio et indisciplinatio invalescebat amplius. Qui vero de illis supererant, admodum pauci sibi soli cum dolore vivere, et de juvenum insolentia nec audere mutire Quid pudore et reverentia nostri ordinis teneor? Quanto longius ferebatur relatione peregrinorum gloriosa celebritas miraculorum sancti Trudonis, tanto et nostrorum reprehendebatur secularitas ex [Col. 0050B] levitate morum et abusione indisciplinationis. Erat enim summa oportunitas quibusque nostri ordinis perire volentibus ex peregrina, ut dixi, veniente et abeunte multitudine, tum ex confracti monasterii vasta reparandaque amplitudine.

4. Et quoniam quicquid a discipulis delinquitur ad abbatem respicere beatus Benedictus testificatur, extendit pius et cautus salutis nostrae monitor manum suam ad percutiendum abbatem Adelardum, quia remissius multo agens quam necesse est animabus, non opponebat se ad tantum animarum periculum et ad avertendum imminentis furoris Dei exterminium. Percussit igitur eum Dominus sensuque alienavit, ut etiam inter signa et miracula, quibus per beatum Trudonem vitam nostrorum [Col. 0050C] emendandam cotidie ammonebat, ex hoc ammonitos fratres terreret, territos animadvertere faceret, quod eorum peccatis facientibus ille sensu esset alienatus, cujus ducatu regi deberent nutantes eorum gressus. Ductus itaque est Leodium ad monasterium beati Laurentii, ibique freneticorum more factis multis diebus in cripta beatae Mariae semper Virginis, curari tandem meruit ejus intercessione ad sepulchrum beati Wulbodonis episcopi [(194) 1Kb] . Sed neque sic sentire voluit nostrorum mala caecitas, quam pie, quam caute manum misericordiae porrigeret eis divina misericordia, in flagello sui capitis periculum ammonens totius corporis. Quin magis impetu irrevocabili ferebantur ad omne quod erat [Col. 0050D] eis desiderio et voluptati, capta, ut superius dixi, oportunitate ex circumstrepenti peregrinorum multitudine atque ex vasta fracti monasterii amplitudine. Tum quia si quid forte concupiscentiae [73 1Kb] cujusquam deerat, supplebat singulis ad placitum suae pruriginis effusissima oblatio sepulchri beati Trudonis; non enim noxias manus a tanto sacrilegio continere curabant. Latere ista omnino non potuerunt dominos nostros, scilicet Mettensem et Leodiensem [Col. 0051A] episcopos, quin immo invidorum delatione majora satis veritate coeperunt inde credere, abbatemque gravissimis exactionibus et frequentibus audientiis supra posse gravare. Nam clerici, quos in exiciale malum suum parvulos educarat inter scolares pueros nostros stulta abbatis seniorumque indulgentia, rem sibi ex prima familiaritate nimis notam cum augmento deteriore per multorum ora spargebant, ipsosque episcopos modo litterarum transmissione, modo presenti suggestione in nostrorum omnium ejectionem et aliorum monachorum introductionem vehementissime accendebant. Quorum impudentes linguae atque impudentiores litterae plus caeteris omnibus delatoribus, plusque ipsa fama rem semper augmentante, nostris qui eos [Col. 0051B] educaverant exiciales, ut dixi, fuere. Unde factum est ut duo supradicti episcopi, Mettensis scilicet Herimannus et Leodiensis Heynricus, pari in unum conspirarent consilio, quatenus, si superstes adhuc defungeretur abbas Adelardus secundus, nunquam nostris ex nostris abbas daretur, sed ad evacuandam irreligiositatem eorum, alius aliquis religiosus eis introduceretur. Bonum siquidem et utile consilium, si magistra discretione et non ira vindice esset consummatum. Quid plura?

5. 8 Idus Decembris abbas Adelardus secundus defungitur, fratrum electio Mettis respuitur, 3. [74 1Kb] Idus Augusti in capitulo nostro ab utrisque episcopis cum religiosis tam clericis quam monachis convenitur. Affuit et abbas Sancti Laurentii Berengarius [(195) 1Kb] , [Col. 0051C] et magnae vitae et nominis Franco, magister scolarum Sancti Lamberti religiosus [(196) 1Kb] . Recitantur sub omnium audientia delatrices litterae ab iniquis illis clericis maleque nobis familiaribus datae, asscribuntur illis et illis de nostris aliae atque aliae criminationum infamissimae notae, deinde omnibus pro hac infamia fratribus in commune precipitur, ut exilio longe lateque per diversa coenobia ferantur. Totum pondus capituli die illa in nostros convertitur; non enim erat qui misereretur quibus jam dudum caecitate sua obduratis longanimus Dominus tandem invehebatur iratus. Tamen petita vixque impetrata audientia, unus ita respondet pro omnibus:

6. Licet peccata nostra, o domini nostri et episcopi, [Col. 0051D] vosque sanctus tam clericorum quam religiosus abbatum et monachorum conventus, alienent pia corda vestra a nostri miseratione, tamen debita justiciae piique judicii regula nunquam debet vacare ab universali matre virtutum, sancta discretione. Si a regula sancti Benedicti quam professi sumus hactenus utcunque deviavimus, iccirco regulam datam esse credimus [Col. 0052A] monachis, ut regulae prevaricatio ipsius auctoritate et sententia emendetur, ita tamen secundum eandem regulam, ut rubigo vasis sic abradatur, ne testa humanae fragilitatis penitus comminuatur. Peccatis quidem nostris exigentibus, licet sero tamen recognoscimus factos nos esse obprobrium omnibus per circuitum nostrum, non tamen cuncta vera esse quae loquuntur adversum nos malignae linguae odio nos habentium. Quapropter si canonicum hoc est, si regulae nostrae consentaneum, si vestrae religioni debitum, si usibus aecclesiasticis usitatissimum, date, oramus pronisque tam mentibus quam corporibus imploramus, date, supplicamus, date, piissimi domini, nobis abbatem, quoniam noster defunctus est. Cum datus ille nobis fuerit, de omnibus quibus infamati [Col. 0052B] sumus, quibusque hodie accusamur tam falsis quam veris vocibus, magistra regula ipso [(197) 1Kb] ordinante, vobis etiam si placet presentibus, satisfacere et emendare parati sumus. Qui si prius cuiquam inde respondere debemus, sanctus iste vester decernat conventus. Electus noster, cum non tantum careat crimine sed omni quoque mala suspitione, isque nulla possit auctoritate respui, si nostris tantum, licet falsis, reprobatur criminibus, detur nobis quicumque vobis placuerit alius. Non contradicimus, quin libenter annuimus, dummodo habentes caput purgari et emendari sub oculis ejus ex his possimus, quibus vel presentes vel absentes arguimur.

7. Et quidem erat electus ille vir peroptimus, prudens et religiosus monachus, humana divinaque [Col. 0052C] pagina adprime eruditus, diuque loci nostri prepositus, nomine Gerardus, ex discipulis Guntramni abbatis superstitum adhuc unus. Sed tanta fuerat, proh pudor [75 1Kb] ! infamia eligentium, ut prejudicans prevaleret adversus electi meritum; quoniamque Dei benignitate et patientia abutentes, aurem cordis a clamore ejus diu averterant, effectum petitionis suae, licet justae, licet regularis, justo tamen Dei judicio assequi non poterant. Quid plura? Solvitur tandem die illa capitulum cum ira magna et indignatione episcoporum.

8. Ratione et regulari auctoritate se premi dissimulantes, tamen occulte ingemiscebant, sed tamquam ministri irae et virga furoris Domini in nostros, etiam volentes assentiri non poterant. Satagebant [Col. 0052D] ergo tota die illa simul, ut qui ferri in exilium reluctarentur, viribus et ignominiose sequenti die de monasterio et oppido ejicerentur, ut que ejecti miseratione, humana a nullo reciperentur vel in hospitio. Progressus in puplicum episcopus Leodiensis Haynricus stolatus auctoritate episcopali per bannum omnibus in episcopio suo precaepit, ut et hospitio eis non indulgerent, [Col. 0053A] et quicquid habere invenirentur primo illis obviantes impune distraherent. Res miserabiliter miseranda, et nisi judicio Dei accidisset, nullo Dei et hominum judicio suscipienda. Sed ne forte in judicio duorum istorum episcoporum occultum Dei judicium videamur reprehendere, sinamus cum reverentia justum judicem Deum peccata nostrorum per istos punire; hoc tantum ad miseriam eorum veraciter referamus, quod etiam non intelligentes [76 1Kb] ministros irae Dei et virgam furoris Domini se esse, esse tamen meruerunt et pro peccatis suis peccata aliorum punire, atque ita, ut non modo hoc fieret sine reverentia monachici ordinis, sed etiam sine compassione in homines peccatores saltem extremae humanitatis [77 1Kb] . Quae enim regula, quis canon, quis [Col. 0053B] ordo, quae leges hoc auctorizant, ut defuncto suo abbate monachi abbatem regulariter petentes, et quicquid de eis vel fama mentitur vel veritas perhibet [78 1Kb] , secundum regulam suam vel purgare vel emendare volentes, ire ante datum abbatem ab episcopo in exilium compellantur, et nisi assentiant, stola et banno omnes in episcopio christiani ab eorum hospitalitate interdicantur? Sed cum reverentia, ut diximus, justum Dei judicium in istorum injusto judicio suscipiamus, proximioremque Dei clementiam indubitanter credamus esse erga illos, quos dignatur corripiendo flagellare, quam quos voluit ministros irae suae et virgam furoris sui esse, si tamen in humilitate conscientiae suae sciunt correptionem Dei suscipere.

[Col. 0053C] 9. Episcopi igitur nec justae petitioni nostrorum acquiescentes, nec Deum in se nostros persequi pro peccatis tam suis quam nostris intelligentes, spreta nostrorum digna electione et quae reprobari non poterat aliqua regulari objectione, sicut jam dudum deliberaverant, sequenti die, stupentibus oculis monachorum, introduxerunt in monasterium nostrum Lanzonem quendam de coenobio sancti Vincentii Mettis abbatem, virum quidem religiosum et inter religiosos nominatissimum, at nichil religioni ejus detraxissent, si tamdiu a regimine coenobii nostri abstinuissent, donec canonica auctoritas etiam repugnantem eum ad id pertraxisset.

10. Nam nisi me fallunt auctoritates sedis apostolicae, scilicet Coelestino papa precipiente, necnon [Col. 0053D] et illud idem Nicholao papa ad Karolum Francorum regem [(198) 1Kb] et Egilonem episcopum Sennensem multipliciter iterante [(199) 1Kb] : Illicitum est in aliena stipendia quenquam obrepere, et ex transverso venientem in castra inter quae non militavit ducatum arripere. Tunc tandem alter de altera eligendus est aecclesia, si de civitatis ipsius clericis vel monachis nullus dignus inveniri potuerit, qui ordinandus sit. Primum [Col. 0054A] enim illi requirendi [79 1Kb] sunt, quam [80 1Kb] aliqui de alienis aecclesiis preferantur. Habeat unusquisque fructum suae militiae in aecclesia sua, in qua suam super omnia officia transegit aetatem; in aliena stipendia minime alter [81 1Kb] obrepat, nec alii debitam alter sibi audeat vendicare mercedem. Hae sunt auctoritates sedis apostolicae.

11. Quod si quis dominum istum et religiosum quidem virum, Lanzonem abbatem, ex eo conatur defendere, quia faciente ipsius famosa religione consenserint in eum duo episcopi isti de violenta ejus in nostros prelatione, audiat se inde redargui hac ejusdem Nicholai papae ad eundem Egilonem auctoritate: Quid autem, inquit, suffragatur consensus episcoporum, ubi non pro regulis paternis, sed contra [Col. 0054B] regulas adunatur? Et paulo post: Cujuscunque itaque sit sanctitatis dono quilibet preditus, alienos non debet labores preripere, quippe cum jubetur nichil eorum quae proximi sunt aliquo modo concupiscere. Eo ipso enim quo quisque alteri pertinentia jura surripit, sanctitas gratiam perdit; nam quae sanctitas vendicat mercedem alteri debitam? Quae sanctitas alterius sibimet fructus usurpat? Contra has aecclesiasticas auctoritates et sedis apostolicae interdictiones, licet sanctus, licet justus, licet religiosus, licet suffragante illi duorum episcoporum consensu, peccatis nostrorum ita merentibus, domnus Lanzo abbas est super nostros introductus. Donum tamen rerum temporalium et cura committendarum ei animarum dilatum est ab episcopis usque 9. Kal. Sept. Die vero [Col. 0054C] capituli convenerunt in chorum ad vesperos omnes confratres nostri, vestientes chorum formosis viris magnarum personarum et eruditis, apprime in omnibus officiis aecclesiasticarum institutionum. Felix quidem aecclesia tot et talibus et tantis viris, si non iratum habuissent sibi Deum patrem pro peccatis suis, vel iram ejus scissent portare in humilitate cordis et contritione carnis. Sed quid moror?

12. Eadem nocte intelligentes ab amicis quod sequenti die violenter et contumeliose truderentur in exilium, si in claustro essent inventi, pavore dissoluti---ut est humana natura et maxime formidolosa simplicitas monachorum---fuga sibi consuluerunt. Unus tantum eorum Luipo nomine, exilio sibi magis quam fuga electo, transmissus est Leodium sub [Col. 0054D] Berengario abbate apud [82 1Kb] Sanctum Laurentium; paucissimi vero cum abbate Lanzone remanserunt, Gerardus scilicet prepositus ille nostrorum electus, necnon et Bligerus, Herimannus quoque senior cum alio Herimanno nepote suo, atque Engo, qui paulo post missus est Mettis in exilium, ceterorum vero plurimis per Flandriam et Angliam, Datiam et Saxoniam, regnum quoque Theutonicorum dispersis. [Col. 0055A] Pars minima, habitu sibi retento, per diversa coenobia hospitabatur, pars maxima, nichil sibi de monacho retento, presbiterorum more per diversas parrochias vagando ferebatur. Sed et Leodii et Coloniae, post irae Dei super locum nostrum poenitentiam et redditam nostris miserationis suae gratiam, vidimus nonnullos eorum inter clericos sub clericorum habitu consenuisse in ordine canonicorum; Leodii in monasterio sanctae Crucis necnon et sancti Johannis, Coloniae in monasterio sancti Georgii.

13. Interea Lanzo abbas duorum fultus auctoritate episcoporum, coepit strennue de temporalibus et spiritualibus apud nos agere, advocata sibi de Mettensium [83 1Kb] partibus religiosorum monachorum [Col. 0055B] multitudine; sed nescimus quo occulto Dei judicio, gravissima contritus est divinitus [84 1Kb] adversitate, dum humana nimium forsitan elevaretur prosperitate. Nam tercio prelationis ejus anno [(200) 1Kb] super nostros 7 Idus Martii (an. 1085) combustum corruit mirificum illud et pulcherrimum operis monasterium nostrum, quod incomparabilibus in hac terra nostra columnis, et tectura irrecuperabili pene consummaverat pia sollicitudo abbatis Adelardi secundi; tantumque [Col. 0056A] fuit, non dicam infortunium, sed ut dixi [85 1Kb] occultum Dei judicium, ut de una domuncula, longe quidem posita, in toto oppido nostro solum nostrum combureretur monasterium. Globus namque ardentis straminis altissime se attollens ab incendio flammivomantis domunculae, dicitur visibiliter tandem corruisse super nidum cyconiae in una duarum turrium, quae est juxta orientales absides in australi latere *; et oppidanis ad clausum ostium monasterii concurrentibus, sed fratribus causam nescientibus, tamdiu protelatum illis esse introitum, donec vis ignea inexpugnabile sibi preoccupasset totius domus imperium. Cecidit igitur tandem, cecidit illud monasterium, cujus simile amplius nostrum non habebit coenobium, illaeque mirabiles columnae, super [Col. 0056B] quibus labor, expensae, studium, opus, pulchritudo, magnitudo referri digne vix potest, ita funditus igne resolutae corruerunt, ut de duodecim reformari non posset una similis preteritarum. Sed a tam luctuosa descriptione paululum hic jam respirare oportet, et secundi libri fine terminato, ad tertium inchoandum molestum animum recreare clementiori otio.

* Sita ad dexteram capelle Sancti Trudonis in superiore margine addidit interpolator 1*.



EXPLICIT LIBER SECUNDUS, INCIPIT TERTIUS.
[Col. 0055]

[Col. 0055C] 1. Dum [86 1Kb] gravi sollicitudinum mearum pressura urgeor, tenue nimis viliterque scissum ipse reprehendo, quicquid in hac ordita tela texuisse videor. Sed quid? Si talis non fuerit res peracta, ut digna sit ita permanere, tantum saltem conferet ex sua vilitate, quod quandoque coget erubescentem se in melius stilum commutare. Interim, lector, animadverte quod scribitur, non quam bene scribitur. Anno igitur dominicae incarnationis 1082 obiit abbas Adelardus secundus 8. Idus Decembris; 3. vero Idus Augusti capitulum actum est super confratres nostros a duobus episcopis, Herimanno scilicet Mettense et Heinrico Leodiense; qua nocte dispersi sunt omnes confratres nostri preter paucos, quos superius nominavi [87 1Kb] . 9. autem Kal. Septemb. [88 1Kb] [(201) 1Kb] [Col. 0055D] Lanzo, abbas Sancti Vincentii Mettis, ordine [89 1Kb] quo secundo libro disserui [90 1Kb] , abbatiam nostram regendam suscepit; tertio vero anno introitus ejus combustum [Col. 0056C] est monasterium nostrum, scilicet 7. Idus Martii anno videlicet dom. inc. 1085 [91 1Kb] **. Hildebrandus papa, qui et Gregorius [92 1Kb] est appellatus, et Heinricus [93 1Kb] Romanorum imperator, qui Leodii obiit filii persecutionem fugiens, gravissimis discidiis regnum et sacerdotium hac illacque miserabiliter distrahebant [94 1Kb] . Quare imperator faventium sibi episcoporum Mogontiae [95 1Kb] concilio habito, suique papae Clementis appellati, Ravennatium [96 1Kb] scilicet archiepiscopi, auctoritate, ut sibi videbatur, roborato, Herimannum Mettensem episcopum hostem imperii puplicum adjudicatum, quoniam [97 1Kb] sequi contra imperatorem videbatur Gregorium, abjudicari fecit [98 1Kb] in eodem concilio totoque alienari Mettensium dominio [(202) 1Kb] , abbate [99 1Kb] quodam Sancti Arnulfi Mettis Gualone dicto [Col. 0056D] episcopo [100 1Kb] pro eo supposito [101 1Kb] .

* Ante hos vero annos cum interpolator una linea erasa 1 *.

[Col. 0057A] 2. Interea Luipo, unus de fratribus nostris, ille inquam qui Leodii apud Sanctum Laurentium exilii sententiam susceperat, fuga exilium evadit, necessitate quidem ea, quia Leodensium episcopum longius cum velle in exilium mittere sensit. Qui cum per omnes quos utiles sibi fore existimabat, per ipsum quoque imperatorem apud abbatem Lanzonem omni humilitate ageret, ut receptus in claustro suo, quo nutritus fuerat, ordine quo et alii vivere posset, nullo modo impetrare valuit. At ille cum parentibus suis Lovanii, interdum vero Salechem aliasque nonnunquam ---nobiliter enim natus fuerat---de patrimonio suo tristis et merens [102 1Kb] vivebat. Sed auditis inimicitiis, quae inter imperatorem et Herimannum Mettensem obortae fuerant, et quia abjudicatum illi episcopatum [Col. 0057B] imperator cum omnibus appenditiis ejus, simul etiam et abbatiam nostram eadem lege habebat in manu sua [103 1Kb] , locutus fratribus nostris qui Gande in monasterio sancti Bavonis exulabant, necnon et quibusdam qui abbatem Lanzonem aliquantum cum eo morati tandem effugerant, simul etiam aliquibus qui cum eo adhuc erant, ut multa interea hac illacque preteream, ab imperatore tandem obtinuit, ut suscepto dono abbatiae nostrae de manu imperatoris, per duos comites ejus in eam introduceretur, Gerardum scilicet de castello quod dicitur de Guassenberge [104 1Kb] , et Gozwinum, avunculum ejus, de castello quod dicitur Heinesberge. Haec autem ea geri videbantur ratione, quia absque electione domnus Lanzo introierat, fratrum electioni superpositus, episcopatusque [Col. 0057C] Mettensium, qui Herimanno abjudicatus videbatur, in manu imperatoris habebatur, cujus capiti inheret [105 1Kb] nostra abbatia. Quare imperator Lanzonem tanquam invasorem removere posse sibi videbatur, et fratribus nostris suum electum dare. Nostro tamen judicio non videtur coherere haec ratio; cum si quid contra canones actum esset ab episcopis in nostros, de Lanzone apostolica prius cohercendum esset auctoritate, quam illicita imperatoris potestate. Sed apud mortales per mortales nichil juste rationabiliterque igitur, cum rationis justiciaeque regula Deus judex justus victa patientia insurrexerit iratus. Hac tamen ratione et ordine Luipo abbatiam nostram primum visus est intrasse; qui si tum et postmodum gratis et per ostium intraverit, testabuntur sequentia [Col. 0057D] ipsius operis. Intravit igitur 7 Kalendas Junii (an. 1085) in pompa magna militum, qua die secunda feria fuit rogationum. Cujus tirannidem Lanzo veritas intra parietes se continuit, turrimque preoccupans cum paucis monachis vitae sibi eam solatium fecit. Primus quidem ipse fuit, qui turrim nostram [Col. 0058A] sibi vitae presidium fecit. Quae res perniciosissimum postea exemplum nostris extitit, fiducia tanti presidii factis rebellibus in excidium totius loci nostri; non tamen vir religiosus ita [106 1Kb] intellexit, cum eam ascenderet, qui nichil ex ea nisi vitam sibi servandam cogitabat, donec episcopi auxilio salvus evadere posset. Sed seditiosus populus noster et ad omne quod est turbae et discidii levissimus; hujus viri necessitatis leviter in malo potuit meminisse, oblata sibi rebellandi et calumniam faciendi occasione. Unde ipsi aliquando meminimus, et post presentes vidimus, non solum oppidum nostrum incendio prorsus conflagrasse, verum turris hujus occasione plurima miserabilia in eo accidisse cum humani sanguinis larga effusione [(203) 1Kb] .

[Col. 0058B] 3. Igitur quidam de fratribus nostris, qui prelationem Lanzonis abbatis ferebant inviti, ad Luiponem statim se convertunt; beneficiati aecclesiae preter paucissimos, necnon et oppidani fidelitatem ei faciunt. Lanzo interea letanias rogationum [(204) 1Kb] intra parietes templi agebat cum paucis monachis; Luipo per campos, ut mos est, cum multis de fratribus nostris et turba laicali. Homines nostros ad hujusmodi seditiones facillimos, et modo hac modo illac levissime devios usque ad nostra quoque tempora invenimus; quod et interdum gravissime experti sumus, quam diu de monachis nostris superfuit vel unus, qui contendere de abbatia nostra moliretur. Quid moror? Franguntur tandem ab hominibus Luiponis fores monasterii versus claustrum, et abbatem [Col. 0058C] Lanzonem intra turrim coactum ostium exire non permittunt. Tantam eum in ea necessitatem audivimus sustinuisse, ut aliquot diebus a pauperioribus mulierculis per fenestras aleretur grosso et arido pane, vasculoque parvissimae refocillaretur [107 1Kb] aquae. Sic et sic, et haec et illa per 15 dies sunt inter eos acta. Quinto decimo demum die, in qua fuit [108 1Kb] secunda feria pentecosten, 5 scilicet Idus Junii, misit episcopus Leodiensis abbatem Berengarium de coenobio sancti Laurentii Leodii, et astu simplici ereptum abbatem Lanzonem de nostra turri, cum eodem abbate manere fecit Leodii in monasterio sancti Laurentii. Fecit etiam ibidem servire ei quicquid habere videmur in Sesnin [109 1Kb] [(205) 1Kb] et in Jemapia et in Villario et in Orele [(206) 1Kb] , deliberans interea [Col. 0058D] quid de Luipone ageret. Post haec nichil moratus Luipo Mettis proficiscitur, et redditum Gualoni baculum, qui super Herimannum episcopus ibi dicebatur, ab eodem recipit, presentibus ibi de fratribus nostris multis et de oppidanis melioribus. Episcopus Leodiensis hanc presumptionem [110 1Kb] Luiponis contemptumque [Col. 0059A] aecclesiae sancti Lamberti suis tam abbatibus quam archidiaconibus totique simul aecclesiae conquestus, eorum judicio Luiponem excommunicat 17 Kal. Julii, octavis scilicet Pentecosten, omnesque adherentes ei.

4. Heu! heu! Nunc, nunc invalescit materia de miseriarum nostrarum miserrima relatione, sub cujus pondere mens collisa hebitudine sua stilum quoque hebetem facit, horroreque informis monstri et enormis materiae timet in lucem prodire. Dicendum enim hic erit post primam et miserabilem illam mirabilis quondam flamma faciente templi nostri ruinam secundo vix anno, et quasi calidis adhuc templi cineribus, quomodo totum oppidum nostrum in una quasi favilla corruerit, et humanus sanguis [Col. 0059B] non modo perustos semirutosque templi parietes foedaverit, verum altius largeque supra ipsas altariorum crepidines roraverit. Igitur Luipo quid faceret? Episcopum Heinricum inexorabilem prorsus sibi videt; rem igitur suam ad imperatorem iterum atque iterum refert. Imperator in turbato sibi regno et sacerdotio egre occupatus, rem ejus usque in curia Aquisgrani differt. Fit curia in natale Domini (an. 1087); assunt episcopus et Luipo. Longus inter utrosque post et ante imperatorem verborum conflictus; cedit tandem episcopus, victus terrore imperatoris magis quam legibus. Solvitur cum suis omnibus ab excommunicatione Luipo; sed interim fratribus nostris omnibus divino interdicto officio, donec dato sibi conductu veniens ad audientiam [Col. 0059C] pacifice Leodii discuteretur Luipo, si quomodo posset de eo peticio imperatoris fieri. Luipo instante die licet conductum sibi videret deesse, Cunradum scilicet Ulterioris Trajecti episcopum, qui sibi promissus fuerat coram imperatore, tamen ad diem tendit. Quem ministri Leodiensis episcopi excipientes insidiis juxta villam Jupiliam [(207) 1Kb] Leodio proximam, graviter verberatum spoliant, neque tamen sic a proposito itinere prorsus deterrent. Sedit concilium; jubetur Luipo intrare. Ille non abnuit, dummodo spoliato sibi res suae restituerentur, et qui eum introduceret promissus ei adesset conductus. Iterum atque iterum et usque tertio vocatus cum superius dicta ratione venire nollet, tandem excommunicatur; [Col. 0059D] sicque [111 1Kb] tristis ad claustrum reversus res domesticas disponit et statim ad imperatorem redit. Nec mora; fautores ejus consilio simul habito de munienda turri nostra deliberant, et quicquid munitioni obsidionique videbatur esse necessarium parant. Eliguntur ad tale negotium juvenes audacissimi, multarum in corpore et parentela virium, sed parvissimi consilii, ut, si episcopus Leodiensis Lanzonem abbatem reducere vellet, timor turris ab illis [Col. 0060A] occupatae eum a reditu arceret, donec dominus eorum Luipo ab imperatore pace habita rediret. Tantaque erat caecitas judicio Dei eorum, qui videbantur in oppido nostro sapientiores et natu majores, ut non attendere vellent, quam pessimum finem haberet, quod domus Dei, illis cooperantibus aut consentientibus sive non resistentibus, fiebat militum presidium, quin immo spelunca latronum et sacrilegorum refugium. Coeperunt interea novi illi castellani edificatam sibi munitionem possidere, multo Dei contemptu et rerum aecclesiasticarum abusione. Nam cortinis et tapetibus, quibus tunc multis et preciosis abundabat nostra aecclesia, velabant undique exterius novae edificationis suae circa turrim ambulatoria, sub illis et circa ea protegentes [Col. 0060B] se ab aestivalis solis ardore, et bibentes et manducantes dormientesque in eis luxuriose. Nam spacium monasterii, quod est a turre usque ad arcum primum ante ipsam turrim, munitioni suae quasi antemurale conjunxerant, et per fenestras trium simul positarum turrium trabibus ingentibus longe porrectis, in giro extra turres placidum aspectu composuerant ambulatorium. Ibi, ut dixi, cortinis et tapetibus caeterisque aecclesiasticis utensilibus luxuriose nimis abutebantur. Censum quoque et annonam quae pertinebant ad prebendam fratrum gulae suae et libidini prodige nimis servire faciebant. Nam inter magnos et parvos vix octo fratres tunc habebantur apud nos. Qui enim Deum timebant, Leodiensis episcopi dispositione per alia coenobia hospitabantur; [Col. 0060C] et quidam, vestibus abjectis monachicis, clericali habitu exules abutebantur; quidam vero illorum qui cum Luipone remanserant, horum omnium malorum non tam incentores quam etiam cooperatores existebant, et simul cum seditiosorum furore quasi oleum in igne rebellionum insania effervebant.

5. Quorum scilicet turrensium insolentiam cum majores oppidanorum, tarde quidem nimium, cohibere vellent, nullo modo jam poterant, quia et [112 1Kb] parentela et armis insuperque forti beneque stipendiata munitione confidentes, ad modum quem excesserant redire, jam nisi inviti volebant. Unde frequenter inter eos est rixa exorta, inque fori medio et intra ipsum atrium cruenter pugnatum. Tunc [Col. 0060D] demum peregrinorum multitudo coepit cessare, quae, ut superius descripsi [113 1Kb] , cotidiana concertatione ad sepulchrum beati Trudonis solebat oblationem afferre. Mam hinc illos dehortabatur horror bellicae immo diabolicae faciei, quam ex armata turre impresserant latrones illi [114 1Kb] domui Dei; hinc episcopalis terrebat interdictio, quae sacrilegos illos preconabatur ex oblatione fidelium non debere stipendiari. Quid longius moror?

[Col. 0061A] 6. His et aliis innumerabilibus nostrorum presumptionibus provocatus, Leodiensis episcopus movit tandem exercitum ad expugnandam, non jam turrim aecclesiae, sed speluncam latronum. Igitur [115 1Kb] Nonas Julii, feria secunda, obsessum est ab eo oppidum nostrum, ipseque resedit ante portam illam, quae exit Sarchinium. Erat tunc temporis totum oppidum nostrum vallo fortissimo munitum, atque desuper postibus fortissimis magnisque tabulis [116 1Kb] coronatum; supra singulas portas turres ligneae eminentius edificatae strataeque per medium et vestitae per circuitum cratibus firmissimis et nullis sagittarum acuminibus perviis. Preterea turris monasterii firmissima quasi arx excelsa in medio oppidi, instar montis, eminebat, qualem non deceret tunc [Col. 0061B] temporis habere monasterium, sed civitatem bellicosissimam aut castellum regium. Tum fortissimus monasterii murus, qui in anteriore anno concrematis tectis adhuc totus stabat nudus, longo suo exterius gyro et amplo interius spacio, aptissimos et plenos securitatis prebens illis qui in turre morabantur recessus. His itaque freti munitionibus, tum multitudine maxima bellicosorum magnaeque audaciae virorum, quibus semper abundasse oppidum nostrum scitur, prima die obsidionis frequentes temerariosque nimis faciebant in exercitum excursus, ita ut episcopum loco moveri facerent, et majorem suorum convocare multitudinem; potuissentque non multum timere illam obsidionem, nisi propter injustam eorum causam et domus Dei prophanationem [Col. 0061C] Deum vindicem habuissent expugnatorem.

7. Orta igitur sequenti statim [117 1Kb] die inter eos est seditio, aliis de deditione murmurantibus, aliis de repugnatione conclamantibus. Itaque invitis qui turrem occupaverant, alii, quos jam poenitebat incepti, obsides episcopo tradunt, ut sanis rebus suis et corporum concessa sibi incolumitate, episcopus cederet ab obsidione, oppidani a rebellatione. Sed quae prudentia, quod consilium effugere tandem potest judicis irae Dei judicium? Nam etiam ipsa poenitentia interdum esse potest infructuosa, cum facti mali poenitet nos magis, ne de rebus temporalibus aliquid perdamus, quam ut Deum quem offendimus satisfactione placare studeamus. Erat tunc temporis adhuc inter Brustemienses [(208) 1Kb] et nostros Trudonienses [Col. 0061D] gravissimum et antiquum belli jure discidium, quorum alterutros nunc lancea, nunc sagitta, plerumque et gladius usque ad quam plurimos et de melioribus semper viris voraverat. Itaque Brustemienses intelligentes de pace facienda inter nostros et episcopum, gravissime ferunt, et, quicquid illud sit, audent moliri ad nostrorum excidium.

8. Postposita, igitur fide, qua episcopus obsides [Col. 0062A] nostros susceperat, eadem hora qua ante eum venerant, per quosdam recessus ultra vallum in oppidum nostrum transiliunt, nostris nichil minus quam id suspicantibus pro pace laudata et datis jam obsidibus, et ideo remisse positisque armis se continentibus. Prius ergo silenter igne injecto, deinde pedestri populo clamoribus in id ipsum concitato, demum igne et ferro totum invadit exercitus oppidum nostrum spe predae captivandorumque cupiditate, non respicientes ad reclamantem fermeque solum relictum episcopum, qui nichil Brustemiensium insidiarum sibi conscius, egre nimis ferebat pro acceptis obsidibus, lacrimasque et grave suspirium dicitur fudisse, cum victricem flammam videret aecclesiam beatae Mariae semper virginis corripuisse. Nostris [Col. 0062B] licet sero ad arma tamen audenter convolantibus, per plateas, per compita, per notos sibi melius quam illis viarum recessus, multus hostium sanguis effunditur; hinc tamen eos igne, hinc armis jugiter circumvallantibus, inque fori medio gravissimo commissum est prelio. Armorum collisione et gemituosa humani sanguinis effusione tetra et miserabilis facta est diei illius facies, horribilis quoque et cruenta tota fori planicies. Prevaluit tandem multitudo, et nostros in atrium retrogrado cogunt vestigio. Heu! quantum sanguinis ibi effusum fuit, priusquam possent nostri compelli intra portas monasterii! Nam qui supra turrim erant omni defensionis genere hostes miserrime procul et prope conterebant, etiam quibusdam ex monachis, qui diu postea nobiscum [Col. 0062C] fuerunt [118 1Kb] , acerrime accinctis ad hujus defensionem necessitatis.

9. Miserabile erat videre a fenestris turris sanctam imaginem Domini, sanctum scilicet crucifixum pendere, et in expositum sancti Eucherii feretrum congredientem multitudinem sagittas jacere. Cumque recepti intra templi parietes, qui fugae aut neci superfuerant de nostris, portas clausissent, multitudo hostium dolore gravissimo suorum mota occisorum, speque illecta majoris predae, coepit diligentissime explorare per gyrum monasterii parietum, si quem ad nostros possent habere accessum; et fracto tandem muro ad austrum contra criptae introitum, necnon et per fenestras coeperunt irrumpere in monasterium. Interea nostri timorem et [Col. 0062D] solitudinem intus silentio simulantes, quantos volunt de hostibus intrare permittunt, subitaque in eos facta irruptione non tantum trucidant, quantum supra ipsa quoque altaria insilientes horribiliter immolant. Fit, proh dolor! in domo Domini cedes cruentissima, humani sanguinis libatio profluentissima [119 1Kb] , ita ut membratim concisorum hostium hac illacque plurima facta congerie, visceribusque effusis, insacia [Col. 0063A] bili furentis gladii mucrone, non solum parietes, pavimenta humano aspergerentur sanguine, sed ipsa quoque altaria sanctorumque Trudonis et Eucherii sepulchra avulsarum intestinarum, heu! heu! polluerentur stercore. Nec satis hoc erat huic tam misere victae nostrorum victoriae, nam artus exanimes igni circumfurenti injectos hic vigens [120 1Kb] adhuc flamma horride circumlambebat. ibi prunarum ex incendio ferventissimus factus acervus, pestiferi nidoris profluente sanie, miserabiliter urebat. Hoccine portendebant, beate Trudo, tua miracula, quae tantis prius temporibus fiebant ad sepulchrum tuum, tot, tam crebra, tam stupenda, tam gloriosa? Portendedebant quidem, quia dum blanda commonitione miraculorum tuorum non corrigeretur negligentia vitae [Col. 0063B] nostrorum, quin magis inconsiderate elati in luxu et desidia abuterentur fructu inestimabili ad altare oblationum, meruerunt tandem experiri tam terrificam, tam gemituosam sententiam in se irae Dei judiciorum. Intellexerat hoc longe ante prudentia sagacis mentis religiosi abbatis Guntramni, qui, quando suo primum tempore inciperent fieri haec signa, dicebat ex auctoritate divinae Scripturae, infidelibus, non fidelibus signa data primum fuisse; et quasi ad divinam commonitionem per ea signa humilior factus et timidus, satagebat prius multum de occultandis quae fiebant suo tempore miraculis, deinde de vitae suae, fratrum suorum correctione, quam predicabat cotidie ea miracula commonere. Quod quoniam nostri noluerant animadvertere, involuti sunt tandem [Col. 0063C] hac, quam descripsimus miserrima vultus sui confusione. Quid tandem? Tota die pugnatum est. Noctis intervenientis beneficio cessaverunt utrimque hostes; in toto oppido nostro nec minima domuncula die illa superfuit incendio. Nocte illa quiqui supererant de nostris fuga dilabuntur, quippe qui nichil congregaverant sibi, unde in monasterio sustentarentur; pauci qui erant in turre, et qui tantorum malorum maxima pars fuerant, licet ambigui, necdum tamen nocte illa recesserunt, sed missis nuntiis ad comitem Arnulfum de Los [(209) 1Kb] , turrim ei tradiderunt.

10. Heu, heu! quibus gemitibus quibusve lacrimis referam gloriosam adhuc tunc thesauri aecclesiae [Col. 0063D] nostrae supellectilem, quae in ea turre comportata fuerat a reddentibus, a recipientibus turrim quibus quantisque modis distracta fuerit, quo ludibrio habita, non tam viris aut matronis, quam ipsis quoque mechis et mulierculis! Nudata est die illa, die illa [121 1Kb] aecclesia nostra omni interiore sua et exteriore gloria. [Col. 0064A] Pauci de monachis, qui in ipsa obsidione gravi senecta corporis locum relinquere non poterant, miserabilem loci faciam intus et exterius aspicientes, et nichil aliud preter ruinam, nisi horribilem, solitudinem, utcumque exire inde conantur, viamque Mergueles arripientes, a nostris quoque perfidissimis et nullo unquam Dei judicio castigatis corripiuntur, percutiuntur, spoliantur, episcopoque Leodiensi plectendi transmittuntur. Erant in his duo viri magnarum et pulcherrimarum personarum, viri [122 1Kb] litterarum artibus et usu aecclesiae nostrae apprime eruditi. Alter, prior scilicet Liebertus, cujus studio multi et optimi adhuc hodie habentur in biblioteca nostra libri, et qui multa thesauro aecclesiae nostrae addiderat, quae illo exterminio cum caeteris [Col. 0064B] aliis quam plurimis bonis, non tam predonum quam nostrorum quoque manus sacrilegae diripuerunt; alter vero Stepelinus [(210) 1Kb] , cujus nos diu post sepulturae interfuimus. Caeteri utcumque miserrime quidem evaserunt. At episcopus illos preter nostrorum perfidissimorum spem impunitos abire permisit, episcopium tamen suis eis interdixit.

11. Acta sunt haec 8. Idus Julii. Interea comes Arnulfus de Los turrim nostri monasterii pro presidio habebat. Cumque in monasterio nostro nec puer, nec juvenis, nec senex, nec quisquam monachorum tandem remansisset, nudosque et semirutos monasterii et claustri parietes solitudo cum nimio horrore nocte et die inhabitaret, erat nimis miserabile et gemituosum etiam inimicis de tam gloriosa [Col. 0064C] quondam domo faciem tam tristem, tam lugubrem tamque horribilem aspicere, vespertinisque horis necnon nocturnis et matutinalibus pro dulci quondam psallentium monachorum choro, stridores tantum in ea audire vespertilionum, et male ominatos cantus ulularum. Tunc de ea dici illud apte nimis quidem poterat, quod Dominus per Isaiam prophetam minatur de Babylonia. Et erit, inquit, Babylon illa gloriosa in regnis, inclita in superbia Caldeorum, sicut subvertit Deus Sodomam et Gomorram (Isai XIII, 19). Atque illud Jheremiae: Precipitavit Dominus nec pepercit omnia speciosa Jacob, destruxit in furore suo munitiones (Thren. II, 2). Et infra: Et succendit in Jacob quasi ignem flammae devorantis in gyro [Col. 0064D] (ibid. 3). Et paulo post: Factus est Dominus velut inimicus, precipitavit Israel, precipitavit omnia moenia ejus, dissipavit munitiones ejus, et replevit in filia Juda humiliatum et humiliatam. Et dissipavit quasi ortum tentorium suum, demolitus est tabernaculum suum. Oblivioni tradidit Dominus in Syon festivitatem [Col. 0065A] et sabbatum; obprobrio in indignatione furoris sui regem et sacerdotem. Reppulit Dominus altare suum, maledixit sanctificationi suae, tradidit in manu inimici muros turrium ejus (ibid., 5-7). Et paulo superius: Manum suam misit hostis ad omnia desiderabilia ejus (Thren. I, 10).

12. Possem currere pene per omnem lamentationem Jheremiae super Jherusalem, et etiam ad litteram invenire possem, aptissime convenire eam ad aecclesiae nostrae lamentabilem miseriam. Qui enim etiam nunc hodie eam aspicit intus et foris, cum tamen multo et incredibili labore et sumptibus pars aliqua murorum, immo multa sit resarcita et edificiorum restructa, substantiae reacquisita, fratrum numerus major, ordo et vita eorum melior, et prius, [Col. 0065B] cum adhuc florens staret aecclesia, videre eam potuit in pulchritudine sua et divitiarum gloria, parvissimum quidem est, unde consoletur suam mesticiam, cum vix umbra sit haec ad priorem ejus gloriam. Sed de his satis hic dictum sit; ad [123 1Kb] narrationis ordinem recurramus.

13. Igitur hac miseria, et majore quam sciamus dicere, hocque in monasterio solitudinis horrore jugiter permanente, preter quod milites comitis Arnulfi de presidio turris prophanatica praesumptione frequentabant ingressum et egressum monasterii, tandem episcopus Leodiensis misertus miseriae loci, tam quondam gloriosi quam tunc ignominiosi, eodem anno, parum scilicet ante Augustum, remisit ad locum nostrum, prepositum Gerardum, illum [Col. 0065C] scilicet, quem superius diximus fuisse ad abbatem electum. His enim malis super locum nostrum irruentibus, et abbate Lanzone apud Sanctum Laurentium Leodii morante---posuerat eum episcopus apud Sanctum Jacobum in eadem civitate, diligens et honorans cum tamquam virum prudentem et religiosum---remisit igitur eum, ut dixi, ante Augustum, ut horrea construeret, fruges colligeret, et circa exustos monasterii parietes aliquas utcumque domunculas repararet, sepulchrumque sanctorum Trudonis et Eucherii qualicunque capellula circumdans, prepararet, ubi aliqui de fratribus redeuntes possent incipere Deo servire et habitaculum aliquod manendi invenire. Qua re pro tempore et loci facultate peracta, coeperunt fratres bini et [Col. 0065D] bini redire, sed illi tantum qui Luiponem execrantes Lanzonem noluerunt deserere.

14. Lanzo autem [124 1Kb] abbas novissimus suorum omnium rediit 10 scilicet Kalendas Martii, die natalis sancti [125 1Kb] Eucherii, et, ut dixi, pro tempore et loci facultate agere strenue coepit, nichil tamen unquam remissius agere permittens de his quae sunt [Col. 0066A] nostri ordinis. Sed erat odibilis supra modum pene omnibus oppidanis, dicentibus eum causam fuisse malorum, quae acciderant eis. Tunc tandem milites comitis Arnulfi recesserunt de presidio turris, et oppidum nostrum coepit licentius inhabitari. Interea dum haec aliaque perplurima mala geruntur apud nos, et non tam volubili fortunae rota, quam justa in nostros vindicis Dei ira, nichil firmum, nichil certum, nichil prosperum nostris esse permittitur, Mettensis quoque aecclesia, cujus nos membrum sumus, tanto altiorum fluctuum gravissima quatiebatur collisione, quanto caput caetera quaelibet membra solet supereminere.

15. Itaque Gualo, quem superius diximus episcopo Mettensium Herimanno superpositum [126 1Kb] [(211) 1Kb] , videns [Col. 0066B] quod nichil proficeret, quin immo veraciter cognoscens, quod se graviter apud homines infamasset, apud Deum condempnasset, quia scilicet illicita ascensione viventis adhuc patris sui cubile maculasset, poenitentia ductus ad humillimam satisfactionem Herimanno venit coram omnibus majoribus et religiosioribus episcopii, proque emendatione tam illiciti facinoris positus in coenobio Gorziensi sub disciplina, factus est custos puerorum, qui antea dicebatur episcopus Mettensium. Postea tamen vidimus eum abbatiam suam recepisse, scilicet sancti Arnulfi Mettis, compulso ad miserationem ejus Herimanno episcopo super patientia [127 1Kb] humillime poenitentis. Verumtamen imperator Herimannum nec sic esse quietum sinebat; statim enim contra eum et [Col. 0066C] supra eum Mettensibus alium figuravit episcopum, Brunonem scilicet filium comitis de Calueh [(212) 1Kb] , hominem quidem nobilem sed levissimum, inque solo mendacio gravissimum, cujus frater Godefridus postea extitit comes palatinus.

16. Bruno igitur per missaticos suos ea, quae apud nos habere videtur beatus prothomartyr Stephanus, sibi usurpans, frequentibus et humillimis litteris Lanzonem abbatem ad se venire rogabat, suamque invasionem hujus viri auctoritate palliare volebat. Sed viri religiosi constantia nullo modo acquiescebat, habens eum solum pro suo et Mettensium episcopo [(213) 1Kb] , quo vivente videbat adhuc vacare sedem illam absque canonico judicio. Quid tamen faceret? Permanente ita invasore illo, aut abbatia [Col. 0066D] sancti Vincentii Mettis, quam cum nostra tenebat, erat illi carendum, aut ad illum quoquomodo respiciendum. De nostra quoque non bona multum spe diutius presumebat, cum et illum super se irruere cotidie metueret, et plurimis oppidanorum nostrorum propter templi incendium et loci excidium se intolerabiliter exosum videret. Nam cum nocte ad [Col. 0067A] matutinorum hymnos surgeret, procedere nunquam ad chorum audebat, nisi stipatus armatorum manu, neque inde aliter regredi.

17. Pertesus igitur tandem tantorum malorum et jam quasi desperans ultra de pace, versus Jherosolimam coepit ordinare peregrinationem suam, toto tamen illo anno et usque dum Leodium veniret ita occulte, quod nullus nostrorum omnium illud unquam potuit subintelligere. Itaque contra vitae suae propositum et nominatae [128 1Kb] in eo religionis habitum coepit in argentum aeque et inique conflare, quicquid per totam abbatiam de sua [129 1Kb] et fratrum prebenda potuit corradere [130 1Kb] . Inter quae constat eum tunc gravi dampno aecclesiae nostrae dedisse quaeque nunc de Renhrode videntur extra dominicalia [(214) 1Kb] nostra esse. Qui etiam silvas quae Mere et Burlo pertinebant [Col. 0067B] fecit extirpari, sumptum inde precium servans suae peregrinationi. Censum vero molendini de Moyse juxta Vilarium ad quinque tantum solidos redegit, quod multis longisque reclamationibus longe post prorsus dirutum et destructum de fortiorum [Col. 0068A] quorundam manibus labor predecessoris nostri domni abbatis Theoderici et Ekardi [131 1Kb] tunc prepositi, nostro tandem tempore, preposito Folkardo maxime alloborante, nostra quoque sollicitudo maximis dispendiis ad dominicalia nostra retraxit, totumque ex novo reedificatum vix contra renitentes plurimo dampno retinere [132 1Kb] potuit. Similiter quicquid in villa Hallei [(215) 1Kb] habere videmur, eodem tempore cuidam forti tyranno, scilicet Everardo de Nodewet, culpatur beneficiasse, sumpto ab eo mulo ipsa profectionis suae die. Sic et sic multo collecto argento, aeque, ut dixi, et inique [133 1Kb] , exivit de oppido nostro, nemine quo proficisceretur, preter unum suorum [134 1Kb] hoc sciente, veniensque Leodium in cripta sancti Laurentii, stupentibus omnibus nostris qui aderant, reddidit episcopo Leodiensi curam [Col. 0068B] abbatiae nostrae et baculum; cappas tamen et casulas, et quicquid de reliquiis thesauri nostri tulerat, per manus prepositi [135 1Kb] Gerardi ad nos remisit, sed uno tantum die se reliquisse fratribus, unde viverent, preposito confessus discessit [(216) 1Kb] .



EXPLICIT LIBER TERTIUS, INCIPIT [136 1Kb] QUARTUS.
[Col. 0067]

[Col. 0067B] Heu! heu! heu! domine Deus! Qui Lanzone recedente putabamus naufragi perditis mercibus nudi saltem portum tenere, ecce, videmus nos iterum in altissimum sevientis maris profundum gravi revolvi turbine. Perpauci igitur fratres de nostris [Col. 0067C] qui jam redierant---nam premiserat suos Lanzo abbas qui secum venerant---Mettis mittunt relationem de abbate Lanzone, quomodo discesserat petuntque humiliter primam adhuc sibi concedi electionem, saltem post tantam loci nostri desolationem. Annuit eis Bruno, qui Herimanno superpositus post Gualonem Mettis invaserat episcopatum, mandat tamen se prius ad nos venturum. Interea [137 1Kb] prepositus Gerardus consulit episcopum Heinricum de secunda sua electione et fratrum de eo unanimitate. Alter namque alteri familiarissime sibi credebat, et quis alterum potius diligeret, non facile poterat intelligi. Dissuadet episcopus pretenta ei sicut et superius indomabili inquietudine fratrum, tum quia videbat Brunonem illum, a quo accepturus erat [Col. 0067D] baculum, super canonicum adhucque viventem episcopum invasisse episcopatum, per quem si intraret, canonicam ei benedictionem dare non posset. O Heinrice, Heinrice! verum quidem et pium est, per manus invasoris religiosus vir intrare non debet; sed [Col. 0068B] cur non permisisti tunc intrare, cum prius posset canonice, scilicet cum Herimannus pacifice adhuc maneret in sua sede? O quanta mala dehaberet hodie nostra ecclesia, quae tibi imputantur omnia, dum illum prohibes nobis promoveri, quo possent haec et [Col. 0068C] alia futura nobis mala utcumque arceri. Itaque Bruno, paucis interim diebus interlapsis, ad nos descendit, nullum habens secum de honorabilioribus Mettensium; audiensque Gerardum prepositum nolle accipere de manu sua baculum, nullo modo eum coegit, quin magis gavisus, cuidam fratrum nostrorum, Herimanno scilicet, qui calvus et senior cognominabatur, pecunia gravissima abbatiam vendidit. Habebat iste Herimannus germanum quendam virum, virum quidem tam genere nobilem quam prediis a patribus suis predivitem, nomine Engeramnum, cujus inter caetera dicitur fuisse villa de Horfale, et fuit; hic de suo proprio totum dedit, quod de vendita abbatia nostra Bruno accepit.

2. Quod audiens factum episcopus Heinricus, [Col. 0068D] indignatus de presumptione, voluit Herimannum statim excommunicare; sed obstitit instantissima supplicatio familiaris sui et amici, prepositi Gerardi, proponentis ei et commonentis simili re primam desolationem aecclesiae nostrae sub Lanzone et Luipone [Col. 0069A] accidisse, timentisque adhuc inde gravius quoque multum posse accidere, cum jam populus non haberet, quid sicut primo perderet, et in vindictam preteritorum dolorum facillime commoveri posset. Episcopus, audita ratione considerataque tempestuosorum temporum necessitate, acquievit, et Herimanno neque maledixit neque benedixit. Verum quidem ille scilicet Herimannus non satis erat ad hunc honorem idoneus, utpote in quo de aliquibus virtutibus nichil didicimus, quod dignum alicujus memoriae videatur, neque de saeculari neque de scientia litterali.

3. Interea Bruno sevissimus quidem turbo in superextantes cinerum nostrorum favillas, quaecumque nostra et ejus apud nos erant ventilata diligentissime, [Col. 0069B] coepit in omnem ventum dispergere; utque hic taceam de plurimis tamquam de minimis, inter caetera villas nostras vendidit viro cuidam forti et nobili, Ottoni videlicet de Diste, patri Arnulfi, scilicet Guebechem, Palte, Haletre [(217) 1Kb] , Guimale; acceptisque ab eo 100 marcis, traditione quali potuit ei firmavit. Inde Aquisgrani ad curiam profectus, ultra ad nos non est reversus; nam [138 1Kb] Mettenses cum insolentiam ejus ferre non possent, stultaque ejus suorumque superbia, Deo ita volente, provocarentur, armis tandem in eum irruerunt, et intra monasterium beati prothomartyris conclusum obsederunt. Sed foribus tandem super eum fractis, milites ejus hac illacque per monasterium gladiis lanceisque confoderunt, quosdam super ipsa altaria [Col. 0069C] immolantes, quosdam ipsis altariis contortis spiculis affigentes. Itaque Bruno vix elapsus, tam honore quam nomine episcopi ea ipsa die penitus est privatus a Mettensibus [(218) 1Kb] . Quid igitur misera aecclesia nostra poterat facere? Post ignem et gladium gravius ferebat hoc dampnum sibi contigisse, maxime cum nemo esset, etiam si posset, qui nostris misereri vellet. Mettis turbatio, Leodii super nos et nostra Dei et hominum indignatio, abbas quasi nullus, quippe cui neque pulchrum responsum pro aliqua nostra necessitate daretur.

4. Accidit quoque eodem tempore ad cumulum malorum nostrorum, dum in his aliisque perturbationibus nostris negligeretur aecclesia nostra de Alborg [139 1Kb] , ut clausa diutissime caderet tandem judicio [Col. 0069D] in manibus episcopi Trajectensis Cunradi, gravissimi et potentissimi hominis [(219) 1Kb] , neque prius inde posset eximi, donec amplius quam 60 [140 1Kb] libras constaret nobis; pro quali tunc necessitate venditus est calix magnus aureus, multo preciosior hac quantitate pecuniae, auri valentissimi pondere et mirabilium [Col. 0070A] gemmarum operisque mirifici inestimatione. In quo negotio multam fraudem audivimus fecisse nobis---sicut et sepius fecerunt---hujus rei venditores et argenti portitores, maxime vero presbiteros nostros, semper et usque hodie aecclesiae fratrumque nostrorum dampnosos insidiatores. Quid amplius? Undique concluserat nos Dei indignatio, nullorumque hominum maximeque domesticorum compassio applicabat se nostrae miseriae, quin ipsa nostra familia erubescebat se fateri nostrae esse aecclesiae. Cum his tantis malis aliisque multis quae pretermittimus non tam quateremur quam funditus erueremur, tetigit dominus Deus cor Heinrici episcopi non nostris meritis, sed ipsius; et reminiscens, quanta mala nobis ac nostris accidissent in brevi suo tempore, [Col. 0070B] ipsumque maximam partem inde fuisse, tactus intrinsecus cordis dolore---erat enim homo pii cordis---atque graviter se peccasse inclamans in nostram aecclesiam, accinxit se ad succurrendum illi in quibus laborabat, et ad parcendum in quibus ulterius peccaret humanitus. Primum igitur 10 marcas de proprio misit ad reparandam aecclesiam sanctae Mariae semper virginis, quae combusta fuerat tempore nostrae obsidionis. Deinde Ottoni, viro illi forti et nobili, qui villas nostras a Brunone emerat, minaciter interdixit, ut de bonis aecclesiae nostrae nullo modo se intromitteret, alioquin eum excommunicaret. Non enim poterat esse ratum, quod contra Dei et hominum leges inde fuerat factum. At ille non acquievit.

[Col. 0070C] 5. Mandante igitur episcopo nobis, fratres nostri et multa familia aecclesiae tam militum quam peditum cum feretro et reliquiis sancti Trudonis Hales ad eum veniunt. Qui vero ad Guebechem et ad alias villas nostras pertinebant, quas Otto sibi usurpaverat, nudati pedes laneisque induti, miserabili cultu maximoque ejulatu ex altera parte fluminis [(220) 1Kb] sanctis nostris occurrerunt, ita ut ipsum etiam episcopum compungerent ad lamentum. Itaque cum grandi suorum nostrorumque processione introduxit episcopus sanctos nostros in Guebechem, celebratoque ibi in aecclesia [141 1Kb] divino sacramento, interdixit ante altare Ottoni episcopali auctoritate villas nostras, satisfaciens omnibus qui astabant ratione, quod non posset stare legitime illa venditio, quam [Col. 0070D] fecisset non episcopus, sed fur et latro; habuitque de presenti inde sermonem ad populum, initians ibi: Vae homini illi per quem scandalum venit (Matth. XVIII, 7). Sicque nostris in pace et leticia magna dimissis [142 1Kb] , ipse ibi prope ad sua pernoctaturus pertransiit.

[Col. 0071A] 6. At Otto nec sic quievit; nam recedente episcopo ut prius omnia illa sacramento sibi mancipavit. Contigit autem, Deo ita ordinante, pacis die [(221) 1Kb] hoc illum presumpsisse. Quod audiens episcopus, ut erat vir valde potens nec minus nobilis, indigne admodum tulit; veniensque Leodium paribus illius majoribusque sui episcopii conquestus est acriter contemptum suum et pacis violamentum. Quorum judicio tamdiu prosecutus est Ottonem, ut reus adjudicatus ad satisfactionem tandem venire compelleretur, et non solum villas nostras sine ulla nostra [143 1Kb] redemptione exfestucaret, verum episcopo pro gratia ipsius 100 marcas persolveret. Sicque Deo miserante sanctoque Trudone intercedente, episcopo vero miro studio allaborante, recepit aecclesia nostra [Col. 0071B] bona sua et tenet usque hodie.

7. Interea auctore hujus mali Brunone ab urbe Mettensi et episcopio irremeabiliter, ut superius dixi, expulso, Herimannus episcopus ad suam rediit sedem, non tamen satis adhuc securus propter imperatorem. Qui [(222) 1Kb] mandans se cito venturum ad nos, precepit non Herimanno a Brunone abbati posito, sed Gerardo preposito, ut pararet ei servitium suum, Herimannumque numquam adducerent ante conspectum suum. Cumque Leodium venisset, volebat ei jurare super sancta [144 1Kb] cum undecim adductis secum liberis Engeramnus, germanus Herimanni [(223) 1Kb] , quod de bonis aecclesiae nichil omnino datum fuisset pro fratre suo posito abbate, sed de suo totum, nichilque amplius inde vellet exigere. Quem episcopus [Col. 0071C] benigne audiens rem distulit usque in loco nostro. Ubi cum venisset, nulla nos voluit communione suscipere, donec absolveret nos a banno, quo dicebat nos teneri pro excommunicato illo Brunone. Cumque altero die sedens in cella abbatis de negociis suis strenue ageret, prandiumque illi ingens ex dampno nostro paratum interea expectaret, inter plures oppidanorum nostrorum, qui ante eum ad placitum vocati fuerant, unus eorum ita protervo ore indignanti supercilio profatus est: Hiccine est, viri optimi, episcopus, qui facta in aecclesia ista et oppido nostro tanta seditione de suis abbatibus, nostra omnia incendio fecit cremari, et parentes nostros, nobis vix elapsis, gladio cruento jugulari? Et ecce, nunc in [Col. 0071D] conspectu filiorum cum miseris excidii nostri reliquiis contendit judicio, cui non deberet rependi nisi mors pro tanto nostro nostrorumque excidio?

8. Subintelligens haec verba episcopus [145 1Kb] rem diligentius interrogatam alto silentio dissimulat, secreteque parari sibi equum suis [146 1Kb] secretariis mandat, habensque in verbo, quod foris super campum [Col. 0072A] nepoti suo scilicet [147 1Kb] Leodiensi episcopo deberet occurrere, Hoium [(224) 1Kb] statim citissime tetendit, neque ultra ad nos aut nostra est reversus. Excepto autem dampno, quod de magnifice sibi parato servitio afflictae nostrae fecerat, duos ei Herimannus equos transmisit, pro quibus molendinum de Stades in vadio positum fuit. Sic et sic inter episcopos et abbates cotidie ibat in deterius aecclesia nostra; Herimannus vero ita remansit in abbatia. Dum haec et illa aguntur per annos aliquot, Luipo jam dudum sine spe auxilii ab imperatore redierat, adhucque excommunicatus cum parentibus suis Lovanii hac illacque manebat, ubi gravissima, ut visum est, infirmitate correptus---fuerunt enim, qui eam simulatam fuisse dicerent, ut taliter absolvi [Col. 0072B] ab episcopo posset, et ad claustrum suum redire, cum quasi desperare de vita videretur---per parentes suos, nobiliter enim natus fuerat, hoc effecit, ut absolutus ad claustrum suum, si forte vivere posset, referretur; sed cito convaluit, et cum reversis redeuntibusque fratribus nostris privatus manere coepit.

9. Reversi autem majori parte fratres, cum diutina longaque nimis in se Dei animadversione exterriti et emendati esse possent, obliti sunt citius et preteritarum culparum suarum et poenarum pro his subsecutarum, de vita sua, de religione magis, ut ita dicam, cotidie deteriorantes quam emendantes. Et cum experti fuissent quanta per alienos [148 1Kb] passi essent, haberentque ex se ipsis modo prelatum, [Col. 0072C] per quem nullo modo gravarentur si vivere vellent quiete, ita agere noluerunt, sed verbis et factis suis miserrime illum cotidie affligentes ut ranae bacillum conculcabant. De substantia aecclesiae pene annullata, de combusto reedificando monasterio, de reparandis a fundamento officinis et claustro nulla eis aut minima cura erat, sed ventri tantum et eis quae sunt ventris servire, portionesque grandes piscis et mensuras vini exigere. Hinc lites horis et locis incompetentibus competentibusque cotidie, hinc maledicta, hinc convicia in miserum illum Herimannum sine ulla miseratione [149 1Kb] . Contigit ergo quadam die pro una mensura vini nescio vel medonis uni fratrum deficiente, ut ad cellam ejus [Col. 0072D] ruerent, et nisi declinasset procacibus affectum conviciis, male quoque eum multassent. Hujus mali incentor fomesque quidam fuerat frater noster Stepelinus, sollicitans cotidie Luiponem de readipiscendo prerepto illi abbatis honore, ammonens eum de non vilipendenda ejus nobilitate, Herimannum ante subsannans retroque condempnans, gravissima [Col. 0073A] inquietudine, linguae suae facultate, dicens, non debere nomen aut honorem abbatis habere hominem idiotam vilemque personam, indignum benedictione. Sed cum diutius ista et alia quam multa Herimannus, immo Deus pati non posset, res ista digna gravitate episcopo Leodiensi per Herimanni amicos relata est, promissaque ei et suis usque ad 14 marcas argenti pecunia, ut liberaret aecclesiam de talium virorum intolerabili malicia. Quae cum magno dampno aecclesiae tota fuit persoluta, atque ita eveniebat, ut dum invicem morderent, ab invicem consumerentur. O dura precordia, o insensata animalia! O caeca pectora, quae Deo recalcitrabant inter ipsa flagella, manifestissime adhuc super se manu Domini extenta. Vocantur [Col. 0073B] igitur Luipo et Stepelinus Leodii ad audientiam. Quos excipiens episcopus inclamosa voce et gravi indignatione ait ad Luiponem: Tune es, inquit, Luipo ille, cujus malitia fecit me ad Sanctum Trudonem ire, et pro peccatis meis totum illud tantum oppidum, necnon et aecclesiam sanctissimae semperque Virginis Mariae incendere? Ad Stepelinum autem conversus: Tuque, inquit, inveterate dierum malorum canus canis, quid debacharis in reliquias patentis adhuc ruinae et miserandae desolationis? Respondereque volentes dedignatus audire, astanti sibi advocato nostro Ottoni [(225) 1Kb] , patri Gisleberti, minaciter ait: Precipiendo precipio tibi, ut facias pacem aecclesiae sancti Trudonis de istis duobus Dei inimicis. Quos in multa oculorum suorum confusione [Col. 0073C] ad domum nostram Leodii reversos Gislebertus, filius Ottonis advocati, tyrunculus tunc, statim e vestigio prosecutus est, et caesos graviter foedeque laceros domo ejecit, tollens eis parefridos et quicquid preter simplicem vestem habere videbantur. Itaque Stepelinus Mosum [(226) 1Kb] se contulit, Luipo Lovanii mansit. Herimannus in abbatia cum parvo quidem honore preter solum nomen fuit; nam facientibus malis superioribus, cotidieque novis supervenientibus, vix corrodere poterat unde pauci quoque qui redierant fratres victitarent, interdum etiam vestimenta sua domesticis necessitatibus expendens.

[Col. 0074A] 10. Parvo interea preterlabente tempore [150 1Kb] , moriuntur ambo episcopi Herimannus Mettensis et Heynricus Leodiensis, imperator autem [151 1Kb] in Longobardia morabatur [(227) 1Kb] . Sicque factum est ut quisque terrae nostrae potentium quantum vellet usurparet sibi quae suis adjacebant vel interjacebant partibus. Igitur comes Heynricus Lovaniensis, cujus defuncti frater Godefridus comitatum tenuit, qui etiam primus Lovaniensium postea dux extitit [(228) 1Kb] , iste quidem Heynricus tunc potentior habebatur in nostris partibus. Et quoniam, mortuo episcopo Heynrico nulloque alio ei substituto, non erat qui aecclesiastice ei resisteret, viribus autem saecularibus neque ipse etiam dux [(229) 1Kb] eum offendere auderet, Luiponem [152 1Kb] in abbatia nostra restituit, [Col. 0074B] fratribus ita volentibus, laicisque partim assentientibus, partim contradicere non audentibus. Sic itaque [153 1Kb] Herimannus de abbatis honore et nomine irrecuperabiliter ejectus, in claustro nostro mansit, quietus quidem et nullum umquam inde scandalum movens. Qui nobiscum tandem gravissimo languore et longo multum consumptus, atque prius in paupertate propter loci desolationem magnam et multa angustia cruciatus, preter ossa et nervos tensamque desuper cutem pallidam nichil habens vigoris, paene hominem vivens exutus, tandem confessus, unctus et communicatus, presentibus nobis, obiit, atque in fratrum cymiterio sepultus est. Dies vero qua hoc Herimanno ejecto Luipo intravit, fuit translatio sanctorum Trudonis et Eucherii, 3. scilicet Idus [Col. 0074C] Augusti, defuncto eodem anno [154 1Kb] in diebus pentecosten [(230) 1Kb] episcopo Heynrico. Qua etiam die sub Herimanno episcopo et Heynrico supradicto, capitulum illud ante actum est, quo fratribus nostris expulsis, Lanzo abbas Sancti Vincentii Mettis apud nos quoque abbas constitutus est.

11. Tunc vero quidam canonicus Sancti Lamberti, Obbertus nomine, prepositus in eadem civitate in monasterio sanctae Crucis, jam dudum [(231) 1Kb] ad imperatorem in Longobardiam profectus fuerat, spe adipiscendi Leodiensem episcopatum, sicut et adeptus est. Videns igitur Luipo oportunitatem [Col. 0075A] temporis ad confirmandum se in abbatia nostra, circa autumnum et ipse ad imperatorem in Longobardiam profectus est. Nemo me mordeat, nemo michi detrahat, si veritatem loqui ipsa me compellat veritas, ipse animae meae timor de mendacio, ipsa Dei per sanctam Scripturam comminatio; nam omne mendacium a diabolo est (Joan. II, 21), et os quod mentitur, occidit animam (Sap. I, 11). Historiografi debitum est, nec assentatione, nec amore, nec odio, nec timore declinare; scribam igitur, Deo teste, sicut a multis didici, et ut veracius exquirere a fratribus quoque potui, qui erant apud nos tunc temporis, et qui mecum postea inde ore ad os ista sunt locuti. Sed quid rem profanam verbis juvat multiplicare? Gravissima pecunia Luipo hoc ibi effecit [Col. 0075B] apud imperatorem, ut Obbertus factus episcopus Leodiumque reversus et consecratus, secundum jussionem imperatoris eum consecraret in abbatem Sancti Trudonis. De qua persolvenda illis, quibus constituerat imperator, et aliis, quibus ipsemet promiserat, multa foeda et illicita placita visa sunt, ipsa etiam die qua indutus fuerat ut consecraretur [(232) 1Kb] ; de quibus honestius est silere quam loqui. Hoc tantum sufficiat, et nimium sit dixisse, quia neque prius neque tunc intelligere potuimus eum secundum Deum intrasse.

12. Qui paulo post gravissime ingemiscens de malis, quae per cum apud nos acciderant, et conscientiam suam infirmam crebris prodens suspiriis, accingere se videbatur ad diluenda peccata sua per [Col. 0075C] multas elemosinas et per suscipiendos pauperes et peregrinos et etiam interdum leprosos lavandos, tergendos manibusque propriis ungendos. Acer quidem erat constansque et intrepidus ad resistendum violentiae advocatorum, tamquam generose natus de libertate et familia Lovaniensium. In parentibus [Col. 0076A] vero suis et cura domestica profluus nimis et gloriosus [155 1Kb] , plura victus et vestitus effundebat quam in fratribus, et quae interdum tolerare non poterant abbatiae reditus, unde et ruricolas in precariis frequenter nimis [156 1Kb] aggravabat. Cultor tamen agrorum et nutritor pecorum habebatur strenuus. Quid? Temporalia quidem in manibus ejus prosperabantur, sed de tenenda aut [157 1Kb] emendanda religione pristinaque morum fratrum qualitate, neque timor, neque respectus aliquis apud eos habebatur. De reparando monasterio et claustro quaedam incipienti illi parum succedebat; nam quod memoria dignum sit, nichil inde egit. Quartam tamen illam partem claustri, hoc est domum tantum quae est ad occidentem, incoeptam per Lanzonem abbatem, ipse [Col. 0076B] consummatam texit, et interius sursum et deorsum sine omni cultu reliquit; in qua postea tantas fieri commutationes officinarum vidimus, ut nesciamus quo magis nomine eam appellemus.

13. Quodam vero tempore diebus messis valde aestuans lassusque de agro reversus, cum vespere multum bibisset cum domesticis suis, multum laetatus stratoque sanus repositus, media nocte inventus est membris paene omnibus in eum emortuis, ita ut neque loqui neque movere se posset, deteriusque semper et deterius ageret; vixque utcumque usque [158 1Kb] ad primum vivens diluculum, tandem exspiravit, neque confessus, neque unctus, neque communicatus. Obiit autem [159 1Kb] Kalendas Augusti, vix post consecrationem suam vivens in abbatia duobus annis, [Col. 0076C] sepultusque est in monasterio nostro. Quo etiam anno prepositus Gerardus mortuus est, prius confessus, unctus et communicatus, sicque tandem in bona memoria ad patres suos in monasterio nostro est appositus.



FINIT [160 1Kb] LIBER QUARTUS, INCIPIT QUINTUS.
[Col. 0075]

[Col. 0075C] 1. Considerato lugubris miserabilisque operis instanti pondere, qui superius heu! ter exclamaveram, nunc septies atque multo crebrius illud idem exclamare in assumenda michi materia opus haberem; nam quo altius provehor, terribiliores fluctus [Col. 0075D] in faciem michi consurgere video. Igitur [161 1Kb] defuncto Luipone, per quem ante abbatia [162 1Kb] et in abbatia navis ecclesiae nostrae onerosa peccatis nostris in gravissimas Siries defluxerat, et inexpleta Caribdis voraverat quicquid fructus et decoris in domo Dei intus et foris apud nos fuerat, dux [163 1Kb] [Col. 0076C] Godefridus, qui postea [164 1Kb] Iherosolimam profectus rex ibi defunctus [165 1Kb] est, totam abbatiam nostram suo mancipat servitio. Necdum reparata erant templi claustrique nostri edificia, sed fratres quasi in tuguriis circa exustos parietes hac illacque habitabant; [Col. 0076D] patum apud eos religionis minusque consilii. Inter quos erat quidam Herimannus, nepos superius dicti Herimanni, nobiliter natus et a puero claustro nostro innutritus, simplexque sine prudentia, tacitus et patiens ad sufferendas injurias, sed obstinatus ad occulte ulciscendas, facillimus ad [Col. 0077A] quidvis presumendum, sed pertinacissimus ad non dimittendum, de liberali scientia insulsus, usu aecclesiae suae tantum exercitatus. Hic laicorum suggestione corruptus et partim eorum, qui propter Luiponem turrim olim occupaverant, ex dono ducis superius dicti Godefridi providentiam invadit totius abbatiae nostrae, sperans sic tandem ipsum et nomen et fructum obtinere posse. Huic dono [166 1Kb] fratres vehementissime reclamabant, tum quia ad talem curam eum inutilem esse omnino sciebant, tum quia metuebant, ut evenit, de promissa ab eo duci pecunia pro eo dono totam vastandam abbatiam. Vicit tamen ducis violentia, corrasaque est illi modo hinc modo illinc cum maximo dampno aecclesiae gravis nimis pecunia. Nam soli nostri homines de Testrebant [Col. 0077B] [(233) 1Kb] usque ad 60 marcas inde persolventes, mendicare tandem compulsi sunt, qui prius fuerant divites. Quid singula enumerem? Undecumque fuerit corrasa 100 marcas nescio quantum superexcessit summa.

2. Sic et sic, et sic et sic pauci etiam, qui apud nos tunc erant, fratres summa vivebant inopia, nudi turpiter et famelici intolerabiliter. Quidam vero ab introeuntibus monasterium, ut ipsos ore proprio audivi referre, stipem interdum petebant; aliqui eorum, qui a parentibus suis, cognatis et amicis aliquid accipiebant, inde aliquamdiu tenuiter nimis victitabant; aliqui, si quid in libris aut vestimentis haberent, quo patientius carere possent, vendentes, panem inde emebant. Herimannus autem [Col. 0077C] laicorum consiliis serviliter addictus, eorum etiam qui habebantur de stultioribus, nunc apud episcopum Obbertum, qui Heynrico Leodii successerat, nunc apud archydiaconos caeterosque aulicos promittendo, dando, mentiendo, voces fratrum pro necessitatibus suis clamantium ad effectum aliquem pervenire non sinebat. Audiens autem quod prevalente adversus imperatorem [(234) 1Kb] aecclesia, Herimanno Poppo successerat [(235) 1Kb] , magno laicorum stipatus agmine, sed nullo omnino sibi de fratribus nostris comite, Mettis ad eum tetendit, et quibuscumque pravis modis solet illud fieri, donum ab eo abbatiae ambire coepit. Aderant ibi aliqui de nostris fratribus, missi a caeteris, legationemque aecclesiae nostrae [Col. 0078A] necnon et Leodiensis episcopo Mettensi [167 1Kb] canonicam offerebant, simulque et Treverensis [(236) 1Kb] litteras, quibus Herimannum, inter minas quidem et verbera direptionemque caballorum suorum et vestimentorum, ad abbatem sibi non debere dari constantissime rationabiliterque refutabant. Sed quid? Prevaluit pecunia, prevaluit adversum fratres laicorum malitia. Data est Herimanno hac auctoritate abbatia.

3. Fratres inde reversi, laceri, spoliati et pedites per tam longum perque tam difficile iter, rem per ordinem aecclesiae sancti Lamberti episcopoque lacrimabiliter conquesti sunt et dampna aecclesiae, quae [168 1Kb] passa per Herimannum fuerat, et majora, quae nunc eam passuram metuebant, suisque victus [Col. 0078B] et vestitus extremam inopiam. Victi tandem sui contemptu et nostrorum miseria etiam illi, quos transversos aliquando agebat Herimanni pecunia, accendunt episcopum ut ad audientiam faciat venire monachos et Herimannum. Vocatur semel et iterum ac tercio Herimannus, tandemque venire nolens canonica prosecutione excommunicatur et dampnatur. Neque sie tamen cessit [169 1Kb] . At veritus [170 1Kb] episcopum, ne, sicut disponebat, manu militari ejiceret eum, oppidum nostrum exivit, et apud villam nostram Hales aliquamdiu multo dampno aecclesiae commoratus, transivit ad comitem de Lemburg Heynricum nomine [(237) 1Kb] , majorem tunc temporis advocatum nostrae acclesiae. Sperabat enim per cum se posse recuperare quandoque abbatiam, aut se [Col. 0078C] afflicturum eam, sicut fecit, frequentibus dampnis et multis irruptionibus.

4. Interea [171 1Kb] necdum cessante discidio, quod erat inter Mettensium episcopum et imperatorem Heynricum, imperator partem illam dominicalem, quam Mettensis episcopus apud nos habere videbatur, tradidit in beneficio comiti Arnulfo de Los. Quod indigne ferens comes Heynricus de Lemburg, quoniam major apud nos erat advocatus, introivit oppidum nostrum cum aliquantis equitibus, usurpans sibi quod comes Arnulfus in eo habere videbatur. Adduxerat etiam tunc secum Herimannum, ut in abbatia vi restitueret eum, at fratres tanta unanimitate et constantia spreverunt eum, ut neque signum pulsare [Col. 0079A] [172 1Kb] neque divinum officium facere vellent, quamdiu eum sciebant esse intra septa monasterii nostri aut atrii; terroribus, minis, blandiciis, promissionibus per homines Heinrici comitis pulsati frequenter, nullo modo movebantur. Ille vero interim latebat in angulo unius nostri spicarii, ad quem accedentes fautores ejus, homines levissimi et nullius boni inter nostros testimonii sive consilii, animabant eum ad perseverandum in proposito, et comitem Heynricum etiam convitiis inflammabant ad vindicandum terribiliter in nos contemptum suum de abbate suo. Interea comes Arnulfus, collecta suorum ingenti multitudine, comitem Heynricum aut in oppido nostro occidisset aut dedecorose ejecisset, nisi orantem ita suppliciter per nuntios suos [Col. 0079B] comes Godefridus de Lovanio, qui postea dux extitit, interponendo se illum eripuisset; cujus conductu sanus evadens, abduxit quoque secum suum abbatem, statimque apud nos et signum horae tertiae sonuit, et divinum officium, quod propter eum dimittebatur, fieri coepit. Utraque igitur repulsa comes Heynricus gravissime efferatus, Herimanno apud se collocato, quaecunque de nostris poterat, invadit, dissipat, affligit, suisque ut similiter faciant precipiendo precipit [* 1Kb] Quis referre totum queat, quibus quantisque malis distracta tunc temporis bona aecclesiae nostrae aut prorsus in perpetuum sunt nobis sublata, aut nimia longaque afflictione nobis amplius pene inutilia reddita? Nam dux [173 1Kb] Godefridus, qui postea rex Iherosolimorum ibidem obiit, nostra sibi quaeque [Col. 0079C] erant in Hasbania et in Testerbant [174 1Kb] ad libitum servire faciebat; comes Heynricus quae erant circa et ultra Mosam et in Ripuaria et circa Renum; comes Heynrieus palatinus [(238) 1Kb] quae habere videmur supra Mosellam. Ab illa die invasam nobis aecclesiam de Fonce [(239) 1Kb] , non longe a Mettensi urbe, numquam postea rehabere potuimus, quae adhuc Lanzonis abbatis tempore et longe post adhuc ut nostra possidebatur. Preterea villici nostri et quidam de beneficiatis hominibus ecclesiae nostrae quicquid eis placuit, quicquid eis melius tunc visum fuit, suis attraxerunt villicationibus suisque feudis, nobis modo volentibus ea recipere offerentes jurare, sua fuisse antiqua legalique beneficii aut villicationis possessione.

[Col. 0080A] 5. Nulli igitur mirum sit, si in gloria et divitiis attenuati hodie humiliter vivimus, cum magis mirandum diligenter attendentibus possit videri, quomodo inter tot loci nostri desolationes vel tantum adhuc relictum est, quod congregatio apud nos esse et abbatia appellari potest. Itaque paucissimi tunc temporis apud nos fratres remanserant, nullus apud eos ordo, nulla religio, utpote qui victus et vestitus necessitate afflicti, fame et frigore pene interibant, et qui neque claustrales officinas habebant, quibus suas necessitates occultarent; tantaque fuerat miseria, tanta desolatio, tanta rerum distractio, ut desperantes plerique vel ipsum nomen abbatiae loco [Col. 0080B] posse remanere, satagere viderentur ut clericorum prepositura fieret, et sex aut octo sub se clericos haberet. Inter haec et caetera innumerabilia mala, cum paene [175 1Kb] jam annullata esset nobilissima illa et famosa quondam abbatia nostra, tandem miseratio divina tetigit corda Leodiensium, habitoque simul frequenti colloquio, coeperunt viscerabiliter tractare, quomodo desolatae et pene adnichilatae abbatiae subvenire possent. Sed quoniam temporale bonum nostrum ad Metenses, curaque animarum tantum pertinet ad Leodienses, erant aliqui inter eos, ut plerumque fit, qui ad subveniendum nobis non multum erant attenti, dicentes hoc tantum ad eum pertinere, cui debebatur annalis reditus nostrae aecclesiae, Leodiensesque non debere nobis abbatem [Col. 0080C] donare, sed tantum ordinare. E contra sapientiores et religiosi asserebant canonice hoc posse facere Leodiensem aecclesiam, ut, quia cura animarum et consecratio abbatis ad eam pertinebat, et Metensis aecclesia nobis subvenire non poterat propter tribulationem suam, Leodiensis aecclesia abbatem aecclesiae curae suae provideret atque ordinaret, ita ut nichil ex his quae debebat Metensi detraheret; non enim esset leve ferendum tantum locum, tantum nomen, tantum quondam honorem negligentia Metensium annullandum esse ab aecclesia Leodiensium.

6. Querebatur igitur diligentissime si quis superesset de filiis nostrae aecclesiae, cui idonee committi [Col. 0080D] posset cura subveniendi matri suae. Aiunt fratres nostri necnon clerici et laici, qui eum cognoverant, quod Gande in monasterio sancti Petri moraretur [(240) 1Kb] unus de nostris fratribus nomine Theodericus, qui a loco nostro recesserat sub contentione abbatum Lanzonis et Luiponis. Hic si posset inde extrahi, [Col. 0081A] idoneus illis videretur ad regendum abbatiam, quoniam Theutonica et Gualonica lingua expeditus, liberalibus artibus egregie eruditus, in prosa et versu nulli esset suo tempore secundus, dulci et altissona sonorus vocalitate, brevis sed pulchra persona mediaque aetate; qui etiam fratrum suorum infirmitatibus melius sciret compati, tamquam a puero illis connutritus, et qui viderat et audierat mala quae passi erant in suis tribulationibus. Quid plura? Gavisus est inde episcopus Obbertus et aecclesia Leodiensis.

7. Electum igitur a fratribus cum necnon clericis et laicis vix tandem de coenobio sancti Petri Gande litteris et missaticis suis abstrahit, et ductum secum Aquisgrani facit eum accipere donum abbatiae nostrae [Col. 0081B] de manu imperatoris, sicut mos erat tunc temporis. Hoc iccirco per manum illius factum est, quia imperator, quicquid beatus prothomartyr in partibus nostris habere videtur, suo juri mancipaverat, propter Popponem episcopum Metensem, qui episcopatum absque dono et consensu imperatoris obtinebat; adhuc enim imperator hoc in toto regno suo jure [Col. 0082A] antiquo possidebat, ut absque dono ejus nullus in eo constitueretur episcopus. Nunc autem, quoniam, ut dixi, Poppo absque dono et voluntate imperatoris episcopatum Metensem intraverat, et hac de causa imperator quae sunt apud nos beati prothomartyris suo juri mancipaverat, necessitas hoc fecit, ut de manu imperatoris baculum de abbatia nostra reciperet, ne longa inter imperatorem et episcopum decertatione locus noster miserabiliter desolatus interiret. Quamdiu ergo Aquisgrani erat, eunti illuc et moranti ibi episcopus obsonium illi dabat; inque suis expensis reducens eum Leodium, tamdiu [176 1Kb] secum tenuit, donec ordinatum ad abbatem per semetipsum ad nos adduceret, et loco abbatis posito fratribusque et populo commendato, omnibus diebus [Col. 0082B] vitae suae consilium et auxilium suum ei in auribus omnium presto fore promitteret, dummodo strenue agens de loci recuperatione propter nimiam ejus desolationem non desperaret. Datus est ei baculus 3 Kalend. Februarii Aquisgrani, consecratus est in abbatem et sacerdotem Nonas Martii Leodii, anno ab incarnatione dominica 1099.



EXPLICIT LIBER QUINTUS, INCIPIT SEXTUS.
[Col. 0081]

[Col. 0081C] 1. Cum [177 1Kb] varias abbatum commutationes post obitum abbatis Adelardi secundi retulimus, certam annorum seriem propter violentias eorum et frequentes ejectiones et regressiones singulorum nequaquam tenere potuimus. Nam ubi nullus legitimus ordo succedentium sibi abbatum servabatur, sed quam citius quisque poterat emulum suum ejiciebat, isteque quam minus poterat illum preesse sinebat, observari facile certus annorum numerus non potuit de singulis, maxime, etiam si posset, cum familiari semper nostris negligentia nemo erat qui operam impenderet. Superius igitur repetens ab obitu scilicet abbatis Adelardi secundi usque ad introitum abbatis Theoderici in abbatiam annos continuabo, et quod aliorum interpositorum scisma dirupit, per [Col. 0081D] duos istos renodare studebo, notatis ex obitu alterius et alterius introitu annis incarnationis Domini. Abbas Adelardus secundus obiit a. 1082 incarnationis dominicae, abbas Theodericus introivit abbatiam a. 1099 [178 1Kb] ejusdem incarnationis; fuerunt igitur ab obitu abbatis Adelardi secundi usque ad introitum in abbatiam Theoderici abbatis 17 anni, quos inter se compleverunt, iste plus, iste minus, Lanzo, Luipo, Herimannus et alter Herimannus de abbatia contendentes, et nullum certum tempus invicem habere permittentes.

2. Anno igitur ab incarnatione sempiterni principii 1099; post longas et diuturnas mortes, quibus a [Col. 0082C] domno abbate Adelardo secundo usque ad ea tempora de aecclesia sancti Trudonis omnis vicinia desperaverat, quidam Theodericus, ejusdem loci antea nutritus, ad eandem aecclesiam regendam a domno Obberto episcopo et primis Leodiensium, tertiis jam missis litteris, a Flandria monasterio sancti Petri Gande tandem est revocatus, nescio magis an coactus, et Nonas Martii presbiter et abbas loci nostri consecratus. Quantam desolationem intus et foris invenerit, crede michi, o qui haec legis, quia nulla vi ingenii possum exprimere nullaque facultate exponere, sicut veritas se habuit. Nam de toto monasterio preter turrim nichil tectum habebatur, quin interioribus parietibus collapsis, exteriores vastissime patebant, continentes in medio [Col. 0082D] vilissimam capellam supra sanctorum Trudonis et Eucherii sepulchrum. Nostri autem post combustionem templi, cum sanctuarium, stante adhuc firmissime muro fortissimo, facili sumptu possent cooperuisse, totum [179 1Kb] potius funditus diruerant, et majus stulta temeritate orditum, voluta jam cripta, usque ad fenestras cancelli illud produxerant. Ad quod opus ferventissime accinctus domnus abbas Theodericus, brevi tempore quicquid est superius a fenestris cancelli pulcherrimo opere consummavit, duobusque pilariis cum superstantibus illis parietibus juxta chorum edificatis, totam illam partem monasterii, quae est ab arcu supra sepulchrum sancti [Col. 0083A] Trudonis ad partem orientis, caemento plasmavit, calce dealbavit, fenestris vitreis decoravit, caelatura continuavit, tectamque superius pavimento linivit inferius; similiter et criptam, quam volutam tantum invenit, caeteris omnibus quae deerant consummavit, atque in honore beati prothomartyris Stephani principale in ea altare dedicari fecit [180 1Kb] . Anno ab incarnatione Domini 1102 [181 1Kb] de vilissima capella supra sepulchra beatorum Trudonis et Eucherii introduxit nos in eam criptam cantare. Quae dies visa est nobis et fuit immensae laeticiae, cum in ea jam inciperemus secundum ordinem et orationes facere et in choro stare et ad altare procedere, quod nullo modo poterant prius fratres per multos annos in augustia capellae. Nam ab ea die, qua vetus monasterium [Col. 0083B] dirutum fuerat et novum combustum atque discissum, inter caeteras etiam desolationes et calamitates, quae fratribus accidisse superius retulimus, ordo et disciplina prorsus abolita fuerant, maxime loci positura deficiente, in qua teneri possent.

3. Positus igitur est unus de fratribus antiquioribus, vix pre senectute se ipsum valens regere, custos puerorum, qui stante adhuc veteri monasterio viderat disciplinam eorum et ordinem fratrum. Itaque paulatim coeperunt reviviscere quae erant religionis, et frequenti in capitulo collatione abundantius proficere. Postquam vero eduxit nos de cripta in chorum pulcherrimum et in partem illam monasterii, quam partim edificaverat, partim reformaverat a sepulchro [Col. 0083C] beatorum Trudonis et Eucherii usque in finem operis versus orientem, cum augmento laeticiae coepit et religio augmentari et fratrum numerus aliquantulum crescere. Hoc autem vehementissime impediebat, quia officinas [(241) 1Kb] claustri fratres paucissimas atque illas vilissimas habebant partibus illis, quae sunt ad orientem et aquilonem, non habentibus nisi tantum sepem nudam et vilissimam, quae non modo hominibus, sed et canibus et porcis indifferenter pervia erant. Pars illa claustri, in qua sedentes fratres ad lectionem conventum suum silendo vel loquendo modo tenent, medio intertexta pariete tantum cooperturae habebat, sub qua fratres capitulum suum faciebant, dimidiumque superextantis [Col. 0083D] dimidii necdum coopertum ex varia aeris intemperie fratribus ibi sedere volentibus multam molestiam tam aestate quam hyeme faciebat. Refectorium fratrum ac dormitorium domus illa una erat, quae ad occidentem pars quarta claustri esse debebat, intertexta nichilominus pariete, habens [Col. 0084A] subtus scolam puerorum, cellarium, domum infirmorum. Sed, ut superius dixi, sine aliquo cultu erant omnia; tectura nulla ante officinarum istarum ostia, jugeque lutum hyeme et molestia grandis intus pluviae, nivis, grandinis et boreae, nichilque obstaculi quo prohiberetur quodvis animal accedere.

4. Domus infirmorum neque die habebat ignem neque nocte lumen, nisi fratres in ea jacentes undecumque sibi, interdum etiam ex victu et vestitu suo, ea [182 1Kb] procurarent. Sed neque in dormitorio lumen erat, fratribus tota nocte in tenebris jacentibus et per tenebras ad matutinos euntibus. Quod quidem erat gravissimum eis, quia de illa parte domus in qua dormiebant, oportebat eos per tenebras [Col. 0084B] transire partem aliam in qua reficiebant, atque inde exeuntes sub tectura partim lignea partim straminea, utraque vero semiruta, juxta murum monasterii palpando frequenterque ruendo aut offendendo ire omni nocte ad matutinos, et de matutinis similiter per tenebras redire. Infra matutinos si quis fratrum aut puerorum volebat aliquando exire ad necessaria naturae, dum timeret tenebrarum horrorem longique [183 1Kb] itineris luteam difficultatem, magnam interim sustinebat naturalis necessitatis injuriam. Hyemali tempore lecta fratrum aspergebantur nive densissima, surgentesque ad matutinos sicut se albicantes nive super vestimenta sua inveniebant, ita et revertentes tota lectisternia sua. Propter communem quorumlibet accedere volentium importunitatem [Col. 0084C] nichil tute servare poterant de lectisterniis suis in dormitorio, nichilque de his quibus serviebatur mensae eorum in refectorio; qua necessitate habebant qui habere poterant pro lectis ligneis archas seratas, in quibus surgentes lectisternia sua obfirmabant; qui vero habere non poterant, frequentes molestias de vestimentis suis a furibus sustinebant. In refectorio autem post se in muro fenestrulas diligenter seratas habebant, recondentes in eis mappulas suas, cultellos, ciphos et quae supererant eis de mensa, quia non habebant quibus necessitatibus suis succurrerent, nisi ex ea substantia, quae aut supererat, aut quam ori suo subtrahebant; ad elemosinam nichil inde aut permodicum dabatur.

[Col. 0084D] 5. Transitus tritus sexus utriusque erat, plurimum vero ad missas mane per eum locum, quem tunc appellabamus et nunc habemus conventum, et frequens in eo cum fratribus fabulosumque laicorum et clericorum usque in noctem colloquium. Si [Col. 0085A] qua potens persona, ut frequentissime assolet, hospitari apud nos voluisset, fratribus hac illacque misere panem suum manducantibus, ipsa in refectorio ad mensam fratrum discumbebat aut si purior esset clementiorque aer in medio prati. Milites usque ad ostium refectorii sive ad medium conventus equitantes ibi descendebant, nullamque reverentiam, non dicam monachis, sed ipsis quoque sanctis locis exhibere usque ad noctis medium curabant. Testor Deum, quia digne non possum os meum stilumque miseriae applicare, quo tantam majoremque miseriam fratrum, secundum quod audivimus maximaque ex parte ipse vidi, fideliter valeam referre.

6. Vir autem bonus, scilicet domnus abbas Theodericus, [Col. 0085B] noviter hanc Iherosolimiticam nescio an magis Babylonicam desolationem ingressus, cum omnia simul invenisset corruisse, omnia simul et derepente non poterat erigere. Verum, ut superius retuli, ad monasterium reparandum et animo intendebat, et studio infatigabili accingebatur. Qui dum facundi oris gratia contionaretur diebus pascae sive pentecosten in aecclesia beatae Mariae ad populum, frequenter eis eliciebat decem aut duodecim plusve minusve marcarum ad monasterii reparandi auxilium. Ubi occupatus minus intendebat ad claustrum, tamen quam cicius potuit in domo infirmorum, in dormitorio, in cella abbatis, in cripta, ante altare beati prothomartyris lumen constituit de aecclesia de Corbecce [(242) 1Kb] , disponendum per manus custodis [Col. 0085C] aecclesiae de marca et dimidia census ejus, constituens custodi marcam ad luminare, preposito vero dimidiam ad prebendam fratrum, quae prius non persolvebat nisi 5 tantum solidos. Similiter de censu aecclesiae de Stades constituit custodi 5 solidos ad luminare, quae amplius non persolvit. Elemosinae pauperum prorsus abolitae 6 cotidie constituit siligineos panes dandos de decima de Brustemia, quam redemit positam in vadio pro 10 marcis. Molendinum de Moyse cum auferre prorsus non posset viro potenti, qui dicebat se illud acquisisse pro censu 5 solidorum singulis annis, et quod plus valebat, accepisse in beneficio de manu abbatis Lanzonis, multis sumptibus, multis laboribus eo produxit, ut [Col. 0085D] ferro inde sublato paulatim decidendo annullaretur, et preter aquam et ripam nec vestigium molendini ibi relinqueretur; quod usque ad nos ita permansit. Alia plura molendina redemit, quae gravissima pecunia invadiata aut beneficiata dicebat sibi fraus maligna nostrorum foeneratorum.

7. Ad missae suae ornamentum reponendum scriniola duo tali operi convenientia fecit, suoque studio amictum magno aurifrigio [(243) 1Kb] et longo ornatum, albamque laqueum a collo aurifrigio factum, et [Col. 0086A] nodum unde affigebatur ex auro et margaritis pulchre habentem compactum, in eis acquisivit. Similiter et cingulos duos, unum de nigro bonoque pallio latum satis, aurifrigio latitudinis trium digitorum in fine decoratum, alium de pallio varii coloris valde bonum, a nodo ante ventrem cingentis eum, filis aureis usque ad summitatem operose multum crasseque undique contextum. Sed et balteum et calicem cum patena argenteum, intus et circa oras exterius deauratum, pixidem argenteam, similiter et argenteam acerram vasque argenteum ad vinum, trium firtonum [(244) 1Kb] pondus habens; thuribulum quoque de cupro deauratum, catenulas argenteas habens; pelviculam simulacro bestiolae caudatam de cupro factam ad suscipiendam aquam manuum lavandarum, [Col. 0086B] intus habentem imaginiolas argenteas fusili opere caelatas; tresque tuellas, unam sternendam super altare, aliam sub libro, tertiam ad tergendas manus. Crucem quoque cum crucifixo et pede quatuor evangelistarum imaginibus operoso, utrumque de cupro sed deauratum. Columbam etiam cupream, auro tamen superius argentoque variatam, continentem aquam ad opus manuum. Casulam de nigro pallio circa collum et a collo usque ad pedes ante ventrem aurifrigio lato ornatam; cappam similiter de nigro pallio paene eodem, circa collum et super cristam capitii aurifrigio ornatam, ante pectus habentem plus quam palmae unius longitudinis, aequa longitudine et latitudine, aurifrigium, neque tantum aurifrigium quam rem filis aureis desuper solidissime [Col. 0086C] contextam, in medio habentem gemmulam bullula circumclusam. Haec omnia ad officium missae suae et ad ornamentum aecclesiae proprio studio de novo acquisivit. Redemit quoque cappam unam albi pallii valde bonam, thuribulum quoque argenteum appendens septem marcas, quod postea cum prestitisset archidiacono cuidam nomine Alexandro cum pallio uno optimo, quod ipse quoque emerat, et calice argenteo, numquam rehabere potuit quae ita usque hodie nostra aecclesia perdidit. Pallium quoque unum, quod sufficit ad majus altare cooperiendum, emit totum novum, et de spisso pallio purpurei coloris, pallentis tamen, in grandiusculis rotis imaginibus bestiarum variatum. Hoc hodie quoque penes [Col. 0086D] nos habetur.

8. Fratres quos invenit benigne fovit, et quot et quos potuit addidit, multa perpessus ab his, quos necessitate minoris sibi numeri de aliis claustris exeuntes suscipere cogebatur, invehentibus in illum frequenter maligne semper loquacibus in nos nostris oppidanis, quod tantae fructum abbatiae octo aut decem tantum fratres consumerent, non attendentibus neque veteri malicia caecitatis suae considerare volentibus, ad quantam paupertatem devolvissent abbatiam [Col. 0087A] furor mobilitatis eorum et contentio inter se abbatum factione eorum, et quanta consumenda essent in reparando monasterio, claustro et appendiciis eorum. Hac, inquam, male loquacium et maligne detrahentium necessitate compulsus, cum plures de suis fratres non haberet, et aliunde venientes monachos ignotos susciperet, multa et dampna et injurias sustinuit frequenter, talibus nullum ordinem servare volentibus, et cum de nuditate sua revestiti et de famelicitate sua refocillati essent, aut molestissime nobiscum commanentibus, aut cum dampno et [184 1Kb] injuria et [184 1Kb] detractione nostri tandem a nobis effugientibus. Vidi ipse intra quinque aut sex annos de talibus 17 a nobis recessisse, revestitos apud nos a planta pedis usque ad verticem [Col. 0087B] integra veste. Studium et laborem ejus circa emendandam aecclesiam nostram intus et foris, et quantum sub eo profecerit, longissimum esset enarrare, cum tamen numquam defuissent interim ei tribulationes et persecutiones ab eis, de quibus aliquid hic modo volo referre.

9. Primo tempore introitus ejus in abbatiam gravissimus persecutor fuit ei comes Gislebertus de Duraz [(245) 1Kb] , advocatus noster, quem numquam potuit placare, nisi dampnosa aecclesiae pecunia pro eo intercurrente. Preterea Heynricus de Lemburg, major noster advocatus, supradictum illum Herimannum, qui per violentiam non potens abbatiam nostram quam invaserat tenere, ad eum patrocinii causa confugerat, frequenter super domnum abbatem Theodericum [Col. 0087C] in oppidum et usque in cellam abbatis introducebat, volens libentissime in abbatia eum confirmare, si et fratrum consensum inde prius habere potuisset, et fidelibus aecclesiae fidelitatem extorquere suo Herimanno. Sed fratribus constantissime illi pro domno abbate Theoderico in faciem resistentibus, atque adeo ex auctoritate Leodiensis episcopi, ut quamdiu Herimannus aut in cella abbatis aut quoquam in toto oppido nostro esset, divinum officium in aecclesia nostra non fieret et nulla campana sonaret, cum multa tandem confusione et in nos et nostra indignatione recedebat, suumque iterum Herimannum in malum nostrum recipiens custodiebat. Jesu bone! quando totum dicerem, aut quomodo totum dicere possem malum [Col. 0088A] et dampnum, quod per hos duos sustinuit ecclesia nostra [185 1Kb] ?

10. Accidit interea turbato vehementissime regno et sacerdotio, ut Heynricus tertius Romanorum imperator augustus, traditis filio eque vocato Heynrico imperialibus insignibus [(246) 1Kb] , abjectusque a regno iterum regnare moliretur. Cujus maxima spes tunc temporis esse videbatur iste Heynricus comes de Lemburg [(247) 1Kb] , dux [186 1Kb] modico jam ante creatus [(248) 1Kb] . Quae res prope exterminium debuit esse ecclesiae nostrae, quia, cum tunc temporis non tam dux quam rex esse videretur, utpote qui regis erat patronus factus, non erat rex, non erat episcopus, non amicorum quisquam, qui auderet nos contra tantum tyrannum juvare; maxime pravissimis quibusdam [Col. 0088B] de oppidanis nostris et hominibus de factione Luiponis et Herimannorum factiosissimis ad hoc cotidie illum instigantibus, et in fornacem ardentissimam illius malae suggestionis suae oleum, picem, adipem, resinam et omnia instigationum fomenta congerentibus, ut suum Herimannum in abbatiam nostram restitueret, Theodericum ejiceret, modo venisse [187 1Kb] tempus [188 1Kb] , in quo hoc liberrime facere posset; faceretque eum benedici, cum non auderet umquam episcopus contradicere ei, quem et introduxit, sed fratres non amplius quam antea inflectere ad suam voluntatem potuit. Relicto tamen eo cum custodibus sibi familiaribus in cella abbatis, abiit, multa vastatione facta in curia nostra et in claustro de rebus victui vestituique nostro preparatis.

[Col. 0088C] 11. Interim domnus abbas Theodericus secesserat ad castellum comitis Gisleberti Duraz, timens sibi, si tyrannum illum expectasset, de vita. Quo una parte oppidum nostrum egrediente, ipse [(249) 1Kb] alia ingressus est. Testor Deum omnipotentem, quia nisi ipse oculis vidissem, et prae magnitudine leticiae gemitum eorum querelosa et suspiria auribus hausissem, non facile mihi, sed neque ipsi cui fiebat, posset persuaderi tantus affectus, tanta erga eum populi devotio sexus utriusque, diversae etatis. Ipse e converso quam acclini vultu, quam modesto ore humiliari, quam profusis lacrimis, quam humectis genis tota facie irrorari; flebant illi prae nimia qua eum ardebant caritate, flebat ipse prae maxima qua se ipsum metiebatur humilitate. Tam triumphali [Col. 0089A] applausu, tam favorali populi devotione exceptus, usque ante cellae suae januam est perductus. At illi interius eam obfirmaverant, et strepitu indignationeque populi perculsi, nil sibi certius quam eorum confodi gladiis expectabant. Qua obfirmatione populo magis magisque in iram indignationemque concitato, cum tamen quidam dubitare viderentur, utrumne vi in eam irruerent, quidam vero ad irruptionem cum clamore jam se accingerent, unus eorum, cujus sapientiae et consilio totum inniti videbatur oppidum, vultu flammeo et ore grandisono prorupit in medium: Eyia, inquit, viri, eyia viri, si tamen viri! Quid hic tam ignaviter excubatis? Quid ad postes hujus domicilii observatis? Cur statim fracto repagulo, vel ipsis postibus radicitus evulsis, aperto ostio, micante [Col. 0089B] gladio non irrumpitis? Quasi non voluntate neque judicio Dei, sed fortuitu hic conclusi teneantur rei illi et gladiis nostris hodie decapitandi, quorum venenata delatione, pestilenti consilio domus vestrae dampnoso olim flagrarunt incendio, matres legitimo destitutae sunt conjugio, nepotes vestri sine parentibus, vos ipsi, heu! heu! sine liberis estis et nepotibus. Et ecce, nunc iterum ad nostram contumeliam et nominis generisque vestri ignominiam in oculos nostros importuni, contumaces, ignobiles lenones se ingerunt, ut quorum patres, filios, fratres, nepotes, affines, amicos, servos peremerunt, quosque igne et rapina de divitiis in inopiam, de gloria in ignominiam detruserunt, eorum nunc dominum inermes, ignavi, pauci scelerati ejiciant, ut, quae ferro flammaeque eorum cum periculo capitum [Col. 0089C] nostrorum eripuimus, libidinosi deglutiant; seditionem, intestinum bellum in oppido nostro plectendi parricidae, ut olim, ut sepius, nunc etiam commoveant, per quae stirpis nostrae monimenta et extremae reliquiarum nostrarum reliquiae prorsus intereant. Si viri essemus, filii virorum, numquid haec in capita eorum nunc de presenti non redundarent? Talia Guntramnus.

12. Erat hic Guntramnus servus ecclesiae nostrae, homo gratissimae grandisque facundiae, statura procerus, grossitudine corporis ejus decentissime respondente proceritati, acerrimus in bello, audax animo, prudens consilio, constans in negotio [189 1Kb] , formosus tam venusto corpore quam pleno vultu et elegantissima facie. Hunc talem, qualis apud nos de [Col. 0089D] nostris nemo surget amplius, oppidani nostri flagrantes in eum odio maligno et nequissima invidia pro probitate ejus, casu volantis in frontem ejus sagittae incerto auctore occiderunt, dum quadam die proditione ejus sic tandem patefacta, adversus eum sic nec opinantem consurrexissent armati. Quem si casus comminus se gladio defendere non vetuisset, o [190 1Kb] quantam dedisset stragem, antequam occumbere posset! Sepultus jacet inter turrim et ostium, quod aperitur versus cymiterium fratrum [Col. 0090A] ad meridiem, juxta murum, statim ut exitur de ostio ad dexteram manum. Hoc tali viro ita, ut superius dixi, perorante ad populum, statim versus in furorem preteritorum malorum recordatione populus, et tamquam ursus cruentis pregustatis carnibus in eos efferatus, stricto mucrone in eos conclamat ostia confringere, postes evellere pretemptat, ut omnes, tam monachos quam milites, minores quam majores in ore gladii interficiat. Sed statim pietas et benignitas domni abbatis Theoderici per turis scelestis tutissimum scutum se opposuit, vehementerque inclamans Gisleberto comiti, necnon singulos suorum proprio ex nomine revocans, vix tandem ne in funestos illos irruerent multis precibus obtinuit. Quibus sedatis, hoc modo fratres suos ante [Col. 0090B] populum alloqui coepit:

13. Absit a me, fratres karissimi, absit, inquam, dulcissimi filii, hoc peccatum in Domino, hoc scandalum in populo, ut regressus meus ad vos et pia in me vestra populique devotio maculetur, obfuscetur sanguine cujusvis aut homicidio. Non his armis decertandum nobis, non hoc gladio truncandus est impius hostis. Cujus nos sumus milites, ipse armatura nostra Christus est; hujus signifer beatus Paulus suis ita conclamat commilitonibus: »State, inquit, precincti lumbos vestros in veritate, et induite loricam justiciae, et calciate pedes in preparationem evangelii pacis, super omnia accipientes scutum fidei, in quo possitis universa tela maligni ignita extinguere, et galeam salutis accipite et gladium spiritus, quod est [Col. 0090C] verbum Dei (Ephes. VI, 14).« His armis ad similitudinem boni regis David muniti, hunc superbissimum, spurium et incircumcisum fiducialiter poterimus aggredi, ut, cum tantus blasphemus percussus in fronte, et in ea corporis parte vulneratus, in qua presumptor sacerdotii Ozias lepra incanduit, lepra corruerit, capite ei proprio mucrone truncato armisque omnibus expoliato, »confiteamur Domino, quoniam bonus, quoniam in seculum misericordia ejus, qui facit mirabilia magna solus (Psal. XXXV, 1).« Atque iterum cum nostro David dicamus: »Benedictus Dominus Deus meus, qui docet manus meas ad prelium et digitos meos ad bellum; misericordia mea et refugium meum, susceptor meus et liberator meus (Psal. XLIII, 1).«

[Col. 0090D] 14. Haec cum dixisset, populus ad propria rediit, ipse vero nobiscum in claustro habitavit. Qui autem conclusi erant in cella abbatis, ne a nostris qui turrim eis preripuerant, deberent interfici, nocte illa pene omnes effugerunt, et preter unum, qui cum Herimanno venerat de Malmundaria monachum, quasi nulli cum illo remanserunt. Quidam tamen ex oppido nostro impurissimi nebulones, ventricolae, apud quos data crustula hispidi panis cujusvis dignitatis nomen facile mercari, eademque [Col. 0091A] subtracta patibulo reus posses adjudicari, frequenter ad eum conclusum in cella introibant, lethargicumque cerebrum ejus foetido adulationis suae oleo impinguantes, interim leccatriae [(250) 1Kb] suae sic cum eo satisfaciebant. Tota autem abbatia et maxime monachi ad domnum abbatem Theodericum humili fidelitatis obsequio et piae obedientiae oculo respiciebant, ejusque anxietatem amaro satis animo deflebant. Sequenti igitur die cum domnus abbas Theodericus vocante eum episcopo Obberto Leodium venisset, injuriam suam, persecutionem, redivivi Symonis superbiam, invasionem in auribus episcopi ecclesiaeque beati Lamberti exposuisset, non eos tantum mesta compassione sautiavit, sed et ipsam totam civitatem merore quidem maxime obnubilavit. [Col. 0091B] Erat enim tam clero quam populo et monachis gratissimus, multa litterarum sciencia et egregiae vocis jubilo acceptissimus, tum placidissimis moribus et vultus hilaritate serenissimus.

15. Non tamen prout deceret dignitatem disciplinae et nominis Leodiensium, cito vindicatum fuit tam grave facinus in presumptorem impium. Sed nec mirum. Bona eis venia indulgemus, dum necessitatem temporis et eorum angustiam respicimus. Erat enim tunc non parva turbatio, non in ea tantum aecclesia, sed et in toto episcopio, et unumquemque non modo reipuplicae, sed familiaris quoque sollicita urgebat occupatio. Sicut superius tetigimus pro recuperando extorti sibi regni statu imperator Heynricus ibi anxie insudabat; et quia crudeli odio [Col. 0091C] et gravissimis dissidebant inimicitiis episcopus et Heynricus dux, simul quoque Namucensis comes Godefridus [(251) 1Kb] et idem dux, eos prius ad pacem et concordiam revocare imperator maxime laborabat, ut postea robur pacis eorum et concordiae esset ei spes et causa victoriae. Quatiebantur etiam muri totius civitatis et aecclesiae undosa imminentis belli formidine, quia ferebatur, verumque erat, filium imperatoris Heynricum nomine in manu robusta et indignatione maxima ad civitatem obtinendam properare [(252) 1Kb] .

16. His malis intercurrentibus, quo puplicae familiarique rei suae unusquisque, prout necesse sibi videbat, consulit attentius, eo de nostra disponitur [Col. 0091D] satis quam expediret nobis negligentius. Semel tamen [191 1Kb] atque iterum vocatum eum [(253) 1Kb] episcopus tandem excommunicat omnesque ejus complices, precipiens archydiacono suo Alexandro, ut eum de caminata abbatis atrioque suo eliminet. Sed ille [Col. 0092A] omnino neglexit; qua causa, quo animo, ipse viderit. At dux non immemor injuriae contemptusque sui in Herimannum [192 1Kb] , arma copiasque suas in furore et indignatione magna adversum nos colligit, ut die data, quoscunque de nostris ad dedicationem sui Belis compellere non posset, eorum carnes in ejus sacrificio victimas propitiabiles faceret. Sed comes Gislebertus, qui reconciliati sibi fidelis tunc adjutor existebat domni abbatis Theoderici, conducto sibi comite Lovaniense Godefrido, qui non multo post dux extitit [(254) 1Kb] , viriliter ei restitit, omnemque conatum Heynrici, licet domini sui, dum accedere non auderet, irritum fecit. Nec multo post domnus abbas Theodericus reversus est de Leodio ad coenobium nostrum, grandi ferens patientia [Col. 0092B] conclusum in cella sua emulum suum.

17. Jamque dies imminebat, qua comes [(255) 1Kb] Flandrensium imperatori occurrere Andeguerp debebat. Quo dum imperator proficisceretur, contigit eum habere per locum nostrum transitum, atque in cella abbatis, qua non sani consilii frater ille habitabat, nocte una hospitium. Qui dum cellam omnino non auderet imperatori contradicere, si vero ab ea egrederetur, nullum sibi ulterius patere regressum formidaret, in cellarium sub caminata descendit, ibique tota illa nocte mansit, ut facto mane, cum imperator viam suam proficisceretur, ipse ex inferioribus abditis prodiens ad obtinendam cellam regrederetur. Sed quidam de pueris nostris, qui nocte illa imperatori ministraverunt, fratrum nostrorum [Col. 0092C] consilio prestruentes ei aditum, in cella regredi non permiserunt, nichil tamen contumeliae aut virium ei ejusque satellitibus intulerunt. Cumque sibi interceptam introeundi facultatem intelligeret, et se quasi in sepulchro, cellario illo scilicet, a pueris nostris suffocandum omnino formidaret, de lacu, in quo se ipsum male dampnaverat, novus quasi terrigena ad invisam sibi lucem per aliud ostiolum tandem erupit, et magnum spectaculum populo factus platearumque pueris, ad unam forensium domum homo sine honore, monachus sine pudore proripuit, aliquotque dies ibi faciens, sabbato sancto dominicae resurrectionis iterum ad ducem transivit. Qua peste eliminata sentinaque ejecta [Col. 0092D] de navi nostrae aecclesiae, mox, quia erat hora tertia, sonuit, et post tot luctuosos dies, quibus chorus noster siluerat, nos jam posse licenter divinis ora aperire laudibus grandis laeticia fuit. Nam nostrum monasterium et parrochia foris tamdiu ab episcopo [Col. 0093A] in banno posita erant, ut in eis nemo cantaret, donec de cella abbatis et de tota curia et atrio Herimannus exiret.

18. Quod cum nunciatum fuisset duci Heynrico ---forte enim ipse eadem hora per forum nostrum transibat---ira incredibili exarsit, dolore intolerabili infremuit, et nisi hanc suam in exemplum omnibus injuriam vindicaverit, cum obtestatione et horribili quadam anathematizatione se suaque omnia dirae morti exterminioque crudeli devovit. Ira igitur vehementi furoreque ingenti necnon et indignatione non minima in nos et nostra exardescens, contemptum sui abbatis cordi gravius apposuit, totumque se statim in nostrum nostrorumque vitae periculum, quam substantiae tam membrorum quoque detrimentum dissolute [Col. 0093B] nimis accinxit. Jamque nulli nostrum parcere, inter monachum et clericum, clericum et laicum neque [193 1Kb] quicquam discernere, crudeliter persequi, bestiali furore in nostros et nostra sevire, ut nullius nostrum misereantur suos omnes suppliciter orare, obsecrare, terribiliter precipiendo precipere. Tum si illos de nostris possent arripere, quosdam sine compassione decernebat suspendere, quibusdam oculos effodere, istis nares truncare, illis manus amputare, aliis pedes abscidere, nonnullis crura comminuere. Quibus vero misericordem atque humaniorem se exhibere volebat videri, eos diu carceratos tandem precipiebat gravissimo argenti pondere debere redimi. Et certe illi longe se beatiores caeteris reputabant, qui nichil aliud se [Col. 0093C] perdere quam pecuniam metuebant. Erat igitur omnibus grandis formido, pavor et tribulatio, mentis hebitudo, membrorum dissolutio, genuum collisio, cum nulli nostrum extra oppidum pateret aliqua via sine vitae periculo, membrorum aut substantiae detrimento. Sed et comitem Gislebertum, quia pro nobis se illi opposuerat, in tantum odio habebat, quod eum de infidelitate palam arguere, et hereditario propter hoc privare beneficio fidenter laborabat. Erant etiam tunc nobis adhuc Coloniae plures carratae vini, quas statim fecit suis usibus obfirmari.

19. Haec aliaque plurima quae nobis cotidie ingerebat mala---nam et villicis [194 1Kb] omnibus interminatus [Col. 0093D] terribiliter fuerat, ne in quovis nobis responderent ---domni abbatis Theoderici animum graviter afficiebant, et illud multo amarius, quia audiebat eum velle beneficiare suis satellitibus quae nobis juxta Mosellam nec non et in Testrebant [195 1Kb] obaudiebant. Quod si semel in tam tempestuosa tempestate contingeret, aut vix aut numquam ea amplius aecclesia nostra reciperet, et vinum et pisces ulterius abbatia nostra non possideret. Immenso igitur dolore [Col. 0094A] et metu afficiebatur, metuens etiam et nimium sollicitus ne in tanta turba quisquam propter eum occideretur, carceraretur, spoliaretur. Sed cum sul hoc curarum sollicitudinumque onere importabiliter premeretur, fuerunt quidam ex amicis ejus cum duce, qui videntes angustiam, oppidanorum peri culum, aecclesiae intolerabile et irrecuparabile dampnum, mediante pecunia conabantur adhuc eum ab his malis quae cogitabat in nos revocare. Vix tandem argenteo malleo emollita est nigri silicis duritia, exceptoque comite Gisleberto, annuit ut pacem habeat abbas noster et tota ejus aecclesia. Sed re perlata tandem ad domnum abbatem Theodericum ---nam novit Dominus, se nesciente hoc prius ab amicis agitabatur---nulla ratione, nullo consilio, [Col. 0094B] nulla persuasione, nullo timore adduci potuit ut acquiesceret, nisi res aecclesiae quas impedierat prius ab omni impedimento dux enodaret, et comitem Gislebertum oppidanosque omnes, quibus propter eum molestus fuerat, in firmam pacem gratiamque suam revocaret. Quod miro inedicibilique labore ab utraque parte tandem concessum est. Ipse presens istis interfui, et pro explendis feria sexta parasceve Domini, die una Leodium equitavi, et multum ibi moratus pro hoc negotio, ipsa redii, et statim reascendens cum domno abbate iterum Leodium abii. Persoluta est ibi pacta prius pecunia, comiti Gisleberto reddita est ducis gratia, oppidani liberati sunt a timore, res aecclesiae eo jubente prorsus sunt expeditae. De Herimanno vero inter ducem et domnum [Col. 0094C] abbatem hoc tandem diffinitum est, ut si cognoscens reatum suum ad satisfactionem et poenitentiam venire vellet, misericorditer reciperetur, probataque ejus humilitate et obedientia, secundum ejus animi infirmitatem condescendere ei domnus abbas non dedignaretur. Sed inveterata miserandi hominis malicia humiliari nullo modo ad satisfactionem et poenitentiam potuit, sed id quod fuit permansit, et quod non erat assumpsit.

20. Ex hac ducis oppressione et Herimanni invasione gravissime afflicta elanguit diu aecclesia nostra. Calix aureus nescio quanti ponderis cum patena, quem ipse domnus abbas Theodericus acquisierat, hac necessitate irrecuperabiliter venditus est, silva [Col. 0094D] in Kircheym excisa et vendita, substantia alia multum attenuata, quodque magis dolendum erat magisque deflendum, totum opus monasterii intermissum usque ad obitum ejus deperibat. Dei autem faciente judicio eodem anno abjudicatus fuit Heynrico ducatus [196 1Kb] [(256) 1Kb] et datus comiti Godefrido de Lovanio, causa existente, quia eadem eptomada scilicet feria quinta, quae fuit coena Domini, pugnaverat contra filium abdicati imperatoris Heynrici [Col. 0095A] regem creatum, Heynricum dominum suum, supra fluvium Mosae oppido Guisez [(257) 1Kb] ante pontem, regemque contrito exercitu ejus fugaverat. Ad cumulum autem malorum nostrorum accidit nobis et aliud malum, quanto de familiariori et amiciori prius nobis potente persona tanto et gravius, tanto et intolerabilius. Coeperunt namque in invicem dissidere comes Gislebertus advocatus noster et domnus abbas Theodericus. Comes exigebat ab eo 24 marcas argenti, quas duci Godefrido dederat de Lovanio, quia ducem Heynricum propter suum abjectum a nobis Herimannum super nos irruere non permiserat, et quicquid super eas ex usuris cotidie crescebat; abbas respondebat se ei non promisisse nisi 5 tantum, et eas se jam persolvisse. [Col. 0095B] Sic et sic cotidie mala nostra multiplicabantur. Comes quid faceret? Rationi omnino acquiescere nolens neque veritati, cum duplici dampno quam argenti hujus summa fuisset, totum per abbatiam quod exigebat diripuit, nulliusque umquam petitione abbati reconciliari voluit, sed conversus ad dominum suum comitem Heynricum [(258) 1Kb] et ad emulum abbatis Herimannum, coepit omni consilio et virtute agere, ut de abbatia ejiceretur et Herimannus reintroduceretur.

21. Habebatur tunc [197 1Kb] Mettis episcopus Adelbero [198 1Kb] [(259) 1Kb] post Popponem [(260) 1Kb] , qui licet litteras suas et missaticos pro domno abbate Theoderico ad comites Heynricum et Gislebertum frequenter mitteret, nichil tamen aut modicum juvare eum [Col. 0095C] poterat contra eos, nisi in hoc tantum, quod magis inde confortabat animos fratrum nostrorum et corda ambigua levium oppidanorum. Sub hujus fune contentionis aliquamdiu ancipites agitatae sunt utraeque partes dissidentium. Cum igitur humano undique destitueretur auxilio, et ab illis vehementissime affligeretur, qui eum maxime debuerant juvare, ratum sibi duxit ad divinum eo modo confugere, si dissolutionem nostri ordinis, quae diu nimis casibus diversis accidentibus apud nos non absque infamia inoleverat, religiosorum monachorum usibus posset emendare. Ad quod peragendum quidam de fratribus, pauci tamen instantissime cum perurgebant, plures autem gravissime inveteratas [Col. 0095D] abusiones suas immutandas sibi ferebant, maxime vero qui apud nos de aliis claustris profugi confluxerant. Sed cum Dei adjutorio prevalente meliori parte fratrum, licet minori, introducti sunt usus Cluniacensium in monasterium et claustrum nostrum, scilicet Kalendas Martii, quae fuit eo anno sexta feria in capite jejunii [199 1Kb] , ad quos demonstrandos misit nobis domnus abbas Sancti Jacobi de Leodio Stephanus duos de suis fratribus, abbas Sancti [Col. 0096A] Laurentii Berengarius de eadem civitate duos. Coepitque doceri ordo Cluniacensium ferventissimo apud nos studio et exerceri tenacissime, non ex parte sed ex integro, maxime juvenibus nostris in eo laudabiliter sine omni mendacio nostro ferventibus, senibus cum silentio mente pacifica acquiescentibus, scolarum pueris sine gravi jugo cotidiana exercitatione disciplinam exhibentibus. Qui aliunde apud nos collecti fuerant mutarique veterem levitatem suam nolebant, recesserunt; similiter et de nostris aliqui ejusdem levitatis. Volo autem hic annotare nomina eorum qui tunc de presenti vivebant, quando usus isti apud nos introducti sunt, ut et gloria eorum inde in hac quoque vita crescat, et posteri intelligant quanta apud nos fratrum paucitas [Col. 0096B] extiterat: Abbas Theodericus, prior ego Rodulfus, secretarius Sybertus, prepositus Morungus cellerarius cantorque Folkardus, Engo jam senex, Gislebertus juvenis maturus. Prima autem die qua ordinem incepimus, exierunt de scolis quinque pueri: Thidelmus, Balduinus, Heynricus, Christianus, Franco, qui postea abjecto habitu fugit. Hi omnes jam adulti fuerant et de scolis jam dudum exisse poterant, sed prioris diligentia eos intra scolas usque ad eam diem tenuerat, timens, si ante inceptum ordinem, secundum veterem abusionem, extra scolas levitatis et ocii [200 1Kb] placitam juvenibus venenatamque dulcedinem gustassent, quod amplius rigidae juvenum jugique insuetae cervices applicari ad ordinem non possent. Pueri qui in scolis remanserunt, fuerunt [Col. 0096C] hi: Guazelinus, Adulfus, Guulbertus, Fredericus, Humbertus. Inter majores et minores eramus 17. Quo parvo numero cum adjutorio eorum qui de Leodio prestiti nobis fuerant, coepit, ut dixi, ferventissime ordo teneri, maxime studio juvenum laudabiliter ad hunc se accingentium.

22. Si quis tamen nostrum praecipue exstitit cujus importunitas et oportunitas, cujus mille formis variata sagacitas animum abbatis ad hos usus tenendos prior induxerit, et cum multa sua tribulatione et augustia, odio et invidia apud ipsum ut tenerentur tandem obtinuerit, et cujus studio eo vivente viguerint, mortuoque refrixerint, non dubitat, quisquis ille sit, cum multum emendationis vitae fratrum et profectus [Col. 0096D] aecclesiae per hos usus subsecutum sit, quod de eo nobis tacentibus, ille tacere debeat, pro cujus amore nichil adversi, nichil odii, nichil invidiae, nichil periculi sustinere formidabat, dummodo religio introduceretur et locus a preteritae irreligionis infamia liberaretur.

23. Injecta igitur nobis ab Heynrico gravissimi meroris nubila, magna jam ex parte deterserant nova introducti ordinis gaudia, et sub suavi jugo [Col. 0097A] Domini leve [201 1Kb] satis habebatur nobis onus nostrae afflictionis. Vidit inimicus et invidit prosperis de ordine nostris successibus, atque multum doluit gyganteis, ut ita dicam, nos in eo promoveri passibus. Implevit igitur spiritu suo nequissimo, en nescio quota vice, eundem Heynricum ad affligendas animas nostras jam dudum usitatissimum sibi ministrum et familiarissimum. Qui oblitus preteritae pactionis cum domno abbate Theoderico dampnosaeque multum nobis pecuniae, quam ei extorserat pro sibi ulterius eo placato, mentitus fidem et non Dei reveritus judicium, iterum aggressus est sine omni dilatione suum nobis intrudere Herimannum. Regnum autem et sacerdotium, ut superius dixi, ita adversus invicem erant conturbata et commota, ut [Col. 0097B] adversus violentiam tirannorum nichil aut parum juvare posset nos tunc aecclesiastica censura. Herimannus etiam per quosdam complices et in curia regis aliquantum familiares conciliavit sibi animum cancellarii regis Adelberti nomine, qui postea archiepiscopus fuit Maguntiae, et per ipsum regem habens eos fidos adjutores de sua restitutione. Res vero non fuerat ita notificata regi et cancellario, sicut se veritas habebat de Herimanno. Itaque mendaciis faventium Herimanno decepti, restitui eum in abbatia nostra per litteras et missaticos suos Metensi et Leodiensi episcopo preceperant, cujus adventus cotidie nobis nuntiabatur. Comes autem Gislebertus paratus erat suscipere, et quia advocatus noster fuerat, in abbatiam eum introducere.

[Col. 0097C] 24. Inter quae minantia famae volitantis cotidie tonitrua, manus tonantis Dei excelsa, jam dudum ab antiquo gravissime super nos extenta, terribilissimo fulgure subito nos perforavit, tollens nobis de medio domnum abbatem Theodericum infirmitate, vix quinque dierum ex sanguinis minutione viam universae carnis introductum. Heu! quo ore habeo referre, quo stilo scribere, quas tunc sustinuerimus pressuras, tribulationes et angustias? Hi qui vivente abbate Theoderico palam nos persequebantur propter Herimannum, vix jam manus continebant, quin nos vivos discerperent aut in frusta gladiis conciderent; et qui occulte soliti erant nobis ponere insidias, tunc aperta fronte prodibant, tanto in nos jam [Col. 0097D] palam acriores quanto prius fuerant occultiores; paucissimi, qui nobiscum sentientes quicquam pro nobis agere vellent, quod effectum aliquem virtuosi alicujus operis haberet. Herimannus cotidie pro foribus nuntiabatur, et ab aliis invitatus ab aliis expectabatur. Omnium tamen fratrum animi erant contra eum obfirmati, non minus abbate defuncto quam prius vivente illo.

25. In hac nostra pressura, tribulatione et angustia [Col. 0098A] nullos graviores invenimus persecutores, quam presbiteros nostros tres potentissime, Reynerum scilicet de Hales, Hezelonem de Mergueles necnon et Lanzonem quendam de oppido nostro. Istis dissensiones magnas facientibus, et laicorum amentiam contra nos ante et retro concitantibus, vix obtinuimus ut integro die defuncti abbatis corpus insepultum custodiremus, donec mandati compares ejus debitas ei solverent exequias. Alii presbiterorum et laicorum adventanti Herimanno acclamabant, alii hunc et illum, prout sunt qualitates hujusmodi partium, nulli tamen eorum secundum assensum nostrum; unde, ut dixi, vix se continuerunt quin sepilissent eum absque exequiis fratrum. Quorum furori, cum essem prior, constanti auctoritate me opposui, in [Col. 0098B] multo tamen periculo vitae meae, floccifactus prius ab illis, multis convitiis et pluribus contusus injuriis. Evici tandem, et tertia die expectata, sepelivimus abbatem Theodericum, exhibente illi exequias domno abbate Berengario de Sancto Laurentio Leodii, prosequente funus ejus comitum et nobilium et populorum grandi turba interque sibi viventi fideles et amicos, facientibus illi fratribus planctum magnum et miserabilem, ploratum et ejulatum inrepressibilem. Fuerat enim erga eos lenissimi affectus et grandis patienciae, vultus hilaris et jocundae allocutionis, malos aequanimiter sciens tolerare, bonos amare et honorare. Obiit autem 7. Kalendas Maii, die letaniae majoris anno ab inc. dom 1107, exactis in abbatia annis 9 [202 1Kb] [(261) 1Kb] , mensibus tribus, sex [Col. 0098C] diebus minus. Nichil de possessione sua tempore ejus perdidit aecclesia nostra, excepto allodio, quod jacet versus Andeguerp juxta Mallines [(262) 1Kb] loco qui dicitur . . . [203 1Kb] Hoc persolvebat singulis annis 25 solidos monetae et ponderis de Andeguerp die conversionis sancti Pauli, quod ea necessitate vendidit, quia nichil inde habere poterat aecclesia nostra propter raptores et violentos predatores, ea autem intentione ut de precio ejus aliud apud nos allodium redimeret, fecitque illud non sui unius consilio sed majorum suorum, Metensis scilicet episcopi et advocatorum nostrorum et parium aecclesiae. Sed morte illum preveniente, comes Gislebertus ab hominibus illis commissum argentum abstulit, qui servabant illud [Col. 0098D] ad redimendum aecclesiae aliud allodium; sicque aecclesia tandem et allodium perdidit et precium. Turibulum etiam argenteum ponderis 7 marcarum, et unum preciosum prorsusque novum pallium necnon et calicem argenteum, appendentem [204 1Kb] marcam et dimidiam, prestitit archydiacono cuidam Leodiensi nomine Alexandro, quae usque hodie rehabere non potuimus. Abstulit etiam comes Gislebertus eo defuncto aecclesiae nostrae phylacterium [(263) 1Kb] preciosissimum, [Col. 0099A] quod ei abbas prestiterat, tabulam scilicet unius pedis longitudinem habentem tantundemque prope latitudinis, in exteriori parte argento [Col. 0100A] caelatam, in interiori auro purissimo, multisque et electissimis lapidibus miro opere ornatam et oneratam, plenam preciosissimarum reliquiarum [205 1Kb] .



FINIT [206 1Kb] LIBER SEXTUS, INCIPIT SEPTIMUS.
[Col. 0099]

[Col. 0099A] 1. Sepulto igitur domno abbate Theoderico, cum viderem emulorum meorum invidiam me sustinere non posse, maxime eorum jamjam se manifestantium odia, quibus propter novi ordinis introductionem non licebat abuti claustro nostro et horis locisque inconvenientibus fratrum colloquio, eadem die humillima satisfactione petivi me absolvi a prioratu: et absolutus sum, fratribus tamen id egre ferentibus. Preterea quicumque Herimannum desideranter [Col. 0099B] expectabant, comitem Gislebertum et uxorem ejus, et quotquot alios poterant, malignis de me detractionibus et fictis aut veris meis sceleribus in me cotidie inflammabant, certum habentes, quamdiu cum fratribus essem, quod adversus eos ratione aut consilio de sua Herimanno prevalere non possent. Factam igitur fratres electionem suam cum Leodii episcopo aecclesiaeque representassent, et inde Mettis transire vellent, invenerunt ibi nuntios imperatoris Herimannum prevenisse litteris imperialibus, et viva voce episcopo precipientes, ut Herimanno ultra molestus de abbatia nostra non existeret [(264) 1Kb] . Episcopus [207 1Kb] tunc noviter imperatori reconciliatus fuerat [(265) 1Kb] , defuncto Leodii patre imperatoris, cujus partes contra filium adjuverat; [Col. 0099C] quo timore non satis audebat, non tamen eum decuisset, violentiae imperatoris contradicere. Neque tamen assensit, sed quantum salva gratia imperatoris potuit nuntiis rationem reddidit, quo modo apud Sanctum Trudonem non posset amplius abbas canonice fieri, atque subjunxit: Non est meum dare donum abbatiae sancti Trudonis, sed abbatem ejus benedicere; Metensis illud est episcopi; quem michi mittat benedicendum ipse viderit. Ibi, sicut et alias frequenter, religiosus vir abbas Sancti Jacobi Leodii Stephanus, multa fiducia et ratione nuntiis imperatoris ostendit, quod frustra laboraret imperator de Herimanno, quem suo suorumque comparium aecclesiastico judicio constabat jam dudum dampnatum [Col. 0099D] esse pro invasione hujus abbatiae, et pro obstinatione incorrigibilitatis suae etiam excommunicatum fuisse, nec [208 1Kb] potuisse tandem mereri absolutionem, nisi promissa amplius emendatione invasionis suae et violentiae. Hac turbatione intermissa est fratrum profectio Mettis, et reversi sunt ad claustrum nostrum, [Col. 0100A] disponentes nuntium suum mittere pro instanti necessitate ad Mettensem episcopum.

2. Nec mora; adest Herimannus, et nuntiis imperatoris eum adducentibus, per comitem Gislebertum in abbatiam introducitur; faciunt ei fidelitatem et hominium quibus placebat ipse, et qui propter comitem non audebant contradicere. Primi tamen abbatiae et honestiores viri manus suas continuerunt a fidelitate ejus et hominio; fratres omnes unanimiter [Col. 0100B] non solum monasterio et claustro, sed et nullo eum dignantur nisi per internuntios colloquio, et eo duro, et quod assentiri ei nollent ullo modo, nisi ad audientiam et canonicam discussionem prius veniret, quam ille tamquam infirmae sibi conscientiae, ut semper, ita et nunc refugiebat. Collaterales ejus et consiliarii erant homines levissimi, mendaces, se ipsos metiri nescientes, inanis spei, omnis presumptionis, nullius tam virtutis quam consilii, pars maxima de illa Luiponis conjurata factione, adhuc tunc truncas manus portantes in signum dampnationis et exlegalitatis suae. His miseris et miserrime miserrimis hominibus circumventus et, ut ab uno eorum didicimus, juratus in sanctos illis, ad insaniam eorum hac illacque nolens volensque ferebatur [Col. 0100C] insanus, nichilominus interdum illis tantum diripientibus, ut non haberet saltem panem et cervisam, unde aleretur, aut preter simplicem tuniculam, unde media quoque gravissima hieme cooperiretur. Qui sibi talis erat, qualem nobis futurum existimatis?

3. Quesitus interea nuntius qui de his malis relationem ferret Mettis, electus ad hoc et compulsus multis fratrum sum [209 1Kb] precibus, timens michi, sicut et postea graviter sensi accidisse, quantum ex relicto prioratu invidiae et odii Herimannitarum credideram michi minui posse, quod tantum contraherem, si non amplius, ex hac suscipienda legatione; parui tamen, preciosiorem michi non faciens animam meam quam [Col. 0100D] aecclesiae utilitatem. Sed propter Herimannitarum insidias non ausus puplicam viam Mettis transire, junxi me exercitui episcopi Coloniensis Frederici et ducis Lovanii Godefridi, simul [210 1Kb] et Namucensis comitis Godefridi et Lonensis comitis Arnulfi, duorum, ut putabam, si non amplius, millium militum, tendentium [Col. 0101A] ad imperatorem ad urbem Virdunum [(266) 1Kb] . Habuimus igitur iter de Leodio Hoium, de Hoio per Hasflangiam et Villantiam [(267) 1Kb] , inde per castellum Yvuys [(268) 1Kb] , sicque per aliud castellum Dun [211 1Kb] [(269) 1Kb] pervenimus tandem Virdunum. Jesu bone! Quanta in illo itinere sustinuerim [212 1Kb] , quomodo referrem? Dum putarem nos nocte debere per villas hospitari, subito vix octava adhuc hora diei laxabant equos suos scutiferi et militum nonnulli, et tota simul duarum vel trium villularum edificia rapientes grandemque et parvam materiem caudis equorum suorum ligantes, per viridaria secus fluenta aliqua quasi domicilia inde sub una horula sibi et equis suis edificabant, secum bypennes aliaque ferramenta ad tale opus portantes necnon et falces, quibus interea pars [Col. 0101B] alia herbam ad opus equorum metebant. Domini autem in papilionibus suis magnis et operosis statim erectis quasi in domo propria habitabant, deducentes se spatiose usque ad vesperum, aut per viridaria secus fluenta, aut secus saltuum virgulta varie volucrum modulis voluptuoseque resultantia. At ego quid facerem monachus, et unum tantum habens famulum? Si ad villas tenderem, aut exercitu eas diripiente, jam villae non erant, hominibus omnibus de eis per silvas latitantibus; aut si qua juxta remanserat, nichil totum me posse in ea servare nocte illa certum habebam, hinc a rusticis spoliatis et nocte explorare venientibus exercitum de silvarum latibulis, hinc a comitibus quoque nostris sua sibi invicem diripientibus. Si autem per spatiosa pratorum viridaria inter [Col. 0101C] exercitum remanerem, ut taceam de domiciliis et casulis, quas etsi scirem non habebam tamen unde edificarem, aut michi aut equis meis victum, quem mecum non portabam, nesciebam ubi emere, neque pabulum ad opus equorum. Famulum autem meum a me separare non audebam, quia solus remanens, cui me de exercitu conjungerem, aeque omnibus incognitus, nesciebam. Tandem me et mea Deo et beato Trudoni committens, exiens exercitum ibi juxta ad unam villulam semirutam a comitibus meis transivi, nullum virum in ea inveniens, nisi tantum feminas propter timorem exercitus. Quae videntes me monachum, irruebant in occursum meum certantes invicem, quae illarum prima me posset habere nocte illa ad hospitium suum, ut mea presentia defenderetur [Col. 0101D] de rapina inimicissimorum scutiferorum. Cumque ad unam declinassem, cujus domus munitior michi parietibus videbatur, statim omnes mulierculae cum pueris suis et infantibus de tota villa illa, relictis domibus suis, ad hospitium meum ululantes [Col. 0102A] confugerunt, porcellos gallinasque suas et gallos et caetera parva animalia sua secum trahentes, et intra domum et horreum hospitae meae concludentes. Caseos autem et lac et panem, qualem habebant avenacium, et michi et famulo meo gratis ingerebant ad comedendum, nec non et foenum et annonam, gratis nichilominus omnia haec, ad pabulum equorum. Sed gratias Deo! nichil gratis ab illis accepi, et Deo me meritis sancti Trudonis protegente, non solum nichil ea nocte perdidi, verum quicquid pavidae mulierculae ad hospitium meum contraxerant, mane exercitu discedente, sine aliquo dampno receperunt. Mansi paene tota illa nocte insomnis, maxime, ut est pavida natura muliercularum, me ibi trepidare facientium ubi non erat timor.

[Col. 0102B] 4. Sequenti die summo diluculo movente se exercitu, salutatis meis mulierculis surrexi adjungens me nostro comitatui. Sed pro praeteritae diei fatigatione et nocte insomni, tota die illa sub gravissimo solis ardore eram estuans et anhelans, et super equum toto itinere diei illius somnolento capite et quasi fracto collo nutabundus equitans. Ea tamen die emens mihi et famulo meo bipennulam necnon et falcem, coepimus amodo de casulis et hospitiolis nostris, metante exercitu, sicut et alii facere, magistra nobis necessitate, preter quod rapina et domorum confractione abstinebamus; concisisque viminibus et lignis grandiusculis, casulas nobis et equis nostris conficiebamus presepia et aliqua obumbratoria. Foetor enim fimi equorum et hominum, [Col. 0102C] non longe a nobis ad secessum declinantium, paene me cotidie enecabat, crebro perurgens [213 1Kb] ad vomitum. Tum grandium die muscarum densissima infestatio et nocte dormire volenti tenue sibilantium, et usque ad effusionem sanguinis amare crebroque mordentium malarum culicum importuna nimis exultatio [214 1Kb] .

5. Tandem emenso itinere per decem ferme dies, quod tamen per quinque poteramus suaviter fecisse, Virdunum venimus, imperatorem ibi quia necdum venerat expectantes. Audiens autem quod episcopus Metensis hospitaretur ad unam villam juxta Virdunum nomine Dongei [(270) 1Kb] , illuc ad eum transivi, dans ei ibi litteras fratrum nostrorum, et viva [Col. 0102D] voce supplens ei querimoniam et petitionem eorum. Ipse vero respondere mihi Mettis distulit, consilio majorum suorum acturus de hac re ibi. Sed cum aliquamdiu apud eum manerem, o quantas sustinui ibi controversias et contradictiones a quibusdam Herimannitis. Erat enim ibi comes Heynricus de [Col. 0103A] Lemburg cum episcopo, et ad eum miserant Herimannitae presbiterum quendam nostrum verbosissime contentiosissimum, nomine Hezelonem de villa Mergueles, ut illi nuntiaret mortuum esse domnum abbatem Theodericum, et ammoneret eum juvare apud episcopum de abbatia Herimannum. Qualem ibi frequenter simul conflictum ante et retro habuimus, quam vix evasi insidias ejus tensas mihi inter Dongei et Virdunum, dum pro hac necessitate paene cotidie equitarem ad episcopum!

6. Villa autem haec, scilicet Dongei, quae versus austrum Virduno miliario parvo adjacet, sicut a Metensibus et indigenis tunc ibi didici, una fuit ex illis quas dominus noster sanctus Trudo cum caetero allodio suo beato prothomartyri Stephano in pueritia [Col. 0103B] sua Mettis tradidit. Quae ad mensam episcoporum Metensium usque ad tempus episcopi Theoderici permansit, qui coenobium monachorum sub titulo beati Vincentii martyris Mettis aedificans [(271) 1Kb] , fratribus Deo et beato Vincentio inibi famulantibus ad stipendium proprium eam in perpetuum tradidit. Sed cum Deo me protegente nichil mali michi ibi facere potuissent, tractabant quomodo in reditu meo insidiis me exciperent, et aut turpiter dehonestarent aut crudeliter interficerent. Sed commissus ab episcopo priori de Sancto Clemente Azelino nomine, qui postea extitit abbas Gorzes---habebat enim secum tunc eum tamquam virum sapientem et religiosum monachum---Mettis cum eo transivi, expectans ibi apud illum aliquamdiu episcopum. Qui cum [Col. 0103C] venisset, consultus signatas michi dedit duas litteras, unas [215 1Kb] ad fratres, alias [216 1Kb] ad Herimannum ferendas, mandavitque fratribus cito se velle venire ad eos, ut presens presentibus consilio eorum terminaret longum contentionis funem inter eos et Herimannum. Litterae autem ad fratres habebant, ut nullius timore frangerentur a justicia et veritate, quia vim nullam de Herimanno vellet eis facere; ad Herimannum vero ita erant modificatae, ut duplici sensu possent intelligi, ab Herimanno de assentiente sibi episcopo, a fratribus de contradicente illi. Haec ambiguitas iccirco facta erat ut, dum vana spe illuderetur Herimannus, ante adventum episcopi, qui cotidie expectabatur, nullum per satellites suos [Col. 0103D] inquietaret de fratribus sibi assentire nolentibus, et fratres non frangerentur territi de dubio sibi animo episcopi.

7. His acceptis litteris, et in pacis osculo ab episcopo dimissus, viam qua veneram neque audebam neque sciebam reverti, puplicamque nichilominus viam metuens [217 1Kb] insidias Herimannitarum, quas michi densissimas tetenderant. Igitur ducente me nuntio boni viri Azelini, transivi [Col. 0104A] per castellum Briei [(272) 1Kb] , nocte illa habens hospitium apud religiosissimos canonicos in silva juxta ibi [218 1Kb] monasterio Sancti Petri, noviter incepto ab illis edificari. Qui mane facto, die scilicet ascensionis Domini (Mai, 23, 1107), similiter accepto ab illis conductu, veni ad castellum Cuns, ubi erat cellula fratrum de monasterio sancti Huberti, et apud eos nocte illa mansi. Tertia vero die perveni ad Sanctum Hubertum per viam longissimam et vasta solitudine horribilissimam, pene solis ardore cerebrum concrematus, et muscis quibusdam ante quasi dentatis, aliis vero sine dubio amare nimis retro aculeatis, equorum meorum carnibus gravissime concisis, et sanguine eorum pene exhausto, qui amarissimarum punctionum suarum aut sevissimorum [Col. 0104B] morsuum agitatione tantum hac illacque pre angustia subtus me tota die illa dissilierant, ut vix me jam possent portare et amplius quam lentum passum incedere. Vae terrae illi, cui Deus tam pessimorum monstrorum maledictione maledixit! Quarta die, ducente me quodam clerico qui non minus captivitatem metuebat quam ego, nescio per quae devia, per altissimorum montium juga saxosa, per densium vallium concava palustria, miserabiliter tota die illa enervati nos et equi nostri fuimus. Nec [219 1Kb] valentes tota die illa de silva exire, tandem in medio ejus in villula una turpissima pernoctavimus; semper aures attonitas ad omnem cujuslibet rei strepitum attollentes, ne forte caperemur, aut familiari loco illi latronum excursu dormientibus nobis equi [Col. 0104C] nostri tollerentur. Quinta die illucescente locum execrantes effugimus, clerico viam suam tenente, me aliam. Habent Cluniacenses cellulam in silva inter Hoium et Leodium, ubi dicitur Ad sanctum Symphorianum; ad eam cum venissem, humanissime ab illis susceptus sum nocte illa. Sexta die pervenimus Leodium, apud piissimum et religiosissimum abbatem de Sancto Jacobo, domnum Stephanum. Ibi in securo jam positus, coepi tandem gravissime sentire, quid doloris contraxissem de longa itineris difficultate. Jesu bone! redde animae ejus compassionis humanitatem, quam ibi infirmitati meae exhibuit, quam benigno vultu, quam larga manu, quam consolatorio alloquio! Jam dudum ibi prestolabantur quidam de fratribus nostris reditum [Col. 0104D] meum, pio timore volentes [220 1Kb] me avertere, ut ad claustrum tunc temporis non redirem, quoniam tota obstinatione conjurassent in me Herimannitae, et jussu domini sui homines comitis Gisleberti summopere quererent me dehonestare. Fateor, territus aliquantulum, modicum anceps hesi; sed resumpta michi constantia, etsi ad claustrum non transirem, gravissimo considerato aecclesiae dampno, mira arte, [Col. 0105A] bona tamen, effeci, ut placarem michi uxorem [(273) 1Kb] comitis Gisleberti, quae maxime incitabat dominum suum et suos in auxilium Herimanni. A qua facillime obtinui, ut de Leodio ad claustrum nostrum pacificum conductum michi daret, et Herimanno suisque preciperet, ut in nullo michi molesti essent. Suspenderam enim animum ejus, quod forsitan Herimanno concordarer, si secundum misericordes litteras episcopi, quas illi afferebam, consilio meo acquiescere vellet. Quod illa libentissime de ore meo suscepit, et quicquid volui de pace mea ab illa tunc impetravi. Revera autem non mentiebar ei, quia, si Herimannus vellet consilio meo acquiescere, secundum litteras episcopi quas apportabam illi, quae, ut dixi, duplici sensu poteraut intelligi, in hoc concordarer [Col. 0105B] ei, ut ab aecclesia nostra recederet et abbatem canonice nos habere permitteret. Ego autem dummodo sanus possem intrare claustrum, non multum postea timebam Herimannum. Sic simplicitate monachica delusa est mulieris astutia. Tendens itaque audaci fronte et nudo capite ad claustrum, stupori eram omnibus occurrentibus michi per viam, maxime qui me transeunte in medio oppidi nostri stabant. Rarus enim erat incola nostri territorii, qui ignoraret de coanimata eorum obstinatione in periculum mei capitis, sed comitissae nemo illorum contradicere audebat.

8. Fratres vero viso me in medio claustri preter spem, cum magno stupore atque ingenti laetitia me circumsedebant, tamquam redivivnm de sepulchro [Col. 0105C] aut depensum a patibulo, et redditum vivum conventui suo. Labores itineris mei cum eis referrem, pectora sua percutiebant, et quod saltem vivum recepissent Deo gratias agebant. Interea episcopus Leodiensis monasterium nostrum et foris aecclesias in banno posuerat, quamdiu Herimannus in abbatia moraretur. Paulo post fratribus tradidi litteras legendas Metensis episcopi, et quomodo deberent intelligi aliae missae Herimanno exposui illis secundum sensum Metensis episcopi, unde fortissime in suam sententiam contra illum sunt animati. Suscipiens autem Herimannus de manu mea missas illi ab episcopo litteras, nullumque alium in eis sensum inveniens nisi qui ei placebat, familiaribus suis eas ostendit, addens etiam illis, quia episcopus ei mandaret, [Col. 0105D] cum veniret quod de me pacem ei faceret, si nos concordare non posset. Quae spes, licet inanis, tamen eos interim mitigabat, ne furorem, quem maligna mente in me [221 1Kb] conceperant, maligniori opere exercerent. Acta sunt haec in mense Maio.

9. Mense autem Julio, quarta eptomada, venit episcopus Metensis Leodium, tendens ad locum nostrum. Cui occurrentes fratres nostri, deprecabantur eum primum omni precum humillimarum [Col. 0106A] humilitate, ut non audiret contra eos fautores Herimanni; deinde constanter affirmabant illi, quia, si contra aecclesiasticas regulas vim eis inferre moliretur, etiam usque Romam non vererentur eum appellare. Episcopus autem promittebat illis se nichil de Herimanno facturum, quod non esset canonicum; sed fautores Herimanni circumvenientes consiliarios et collaterales episcopi, incredibilibus promissis, modo fidem spondendo, modo jurejurando in tantum sibi eos inclinaverunt, ut de Leodio, ubi venerat, bona spe redire ad locum nostrum facerent Herimannum. Precessit episcopus, lente subsecutus est Herimannus. Episcopum venientem cum obvia processione suscepissemus, precantabamus ei cum multis lacrimis et singultibus illud [Col. 0106B] responsorium: Aspice, Domine, quia facta est desolata civitas plena divitiis; et aliud: Recordare, Domine, testamenti tui, et die angelo percutienti: Cesset jam manus tua (II Reg. XXIV, 16). Deinde introducto capitulum nostrum, lecta est ei et suis clericis illa lamentabilis Jheremiae lectio: Recordare, Domine, quid acciderit nobis, intuere et respice obprobrium nostrum, [222 1Kb] (Thren. V, 1) et caetera. Ubi cum ventum fuisset ad illum versiculum: Pupilli facti sumus absque patre, matres nostrae quasi viduae, cervicibus minabamur [223 1Kb] , lassis non dabatur requies (ibid., 3), lector primum tantis increpuit singultibus et profusus est lacrimis, ut vox deesset legere inantea volenti, et visus pre inundantia lacrimarum obtenebraretur ante se aspicienti. Deinde totus [Col. 0106C] conventus in id ipsum flebiliter incitatus, omnes episcopales ea hora ad pietatem et miserationem super nos inflexit; sed cito ab cordibus eorum miseratio illa et pietas evanuit.

10. Inde tamen surgens episcopus, humanis nos consolatus verbis, bona spe eventum rei modicum sustinere precepit. Siluimus, sed fautores, immo venatores Herimanni iterum atque iterum nocte et die collaterales et consiliarios episcopi, quin certe etiam vilissimos quosque de curia ejus, maximis promissis et quae vix aliquis sperare poterat sollicitantes, satagebant summopere, ut sibi animum episcopi inclinarent, quod et factum est. Habebat enim Herimannus nepotem quendam Gualterum [Col. 0106D] nomine de Harche, liberum quidem hominem et plurima in feodis [224 1Kb] et prediis possidentem. Huic non erat curae quid promitteret, quid persolveret, quid juraret, quid pejuraret, sua multa bona in vadio ponens pro argento dando, pro equis et palefridis, pelliciis et pellibus grisiis et variis [(274) 1Kb] caeterisque vestibus, dummodo Herimannus abbas statueretur. Caeteri nichilominus ejus complices nullo modo attendebant, quantum inde fidem mentirentur, quantum pejurarent, dummodo illum nobis nolentibus [Col. 0107A] intruderent. Summa tandem persoluti argenti supputata est nobis fuisse usque ad 70 [225 1Kb] marcas et aliquid amplius, et equorum atque palefridorum usque ad 42. Sic erat tunc fama, quin immo infamia, sibi imputetur, non michi, si sit mentita. Sed nos ea quae vidimus et presentes et presentes audivimus veraciter referre possumus, quia ante cellam abbatis, in qua episcopus hospitabatur, et per totam curiam magnus cotidie venientium et abeuntium equorum discursus et clamor hominum vendentium aut ementium eos habebatur, qui dabantur a fautoribus et amicis Herimanni consiliariis et collateralibus episcopi. Herimanuus vero in spicario nostro morabatur, parvo satis spatio distante a [226 1Kb] cella, in qua episcopus hospitabatur, ita ut intercurrentes nuntii [Col. 0107B] manifestissime ad eum ingrederentur, et de quantitate et qualitate sui turpissimi mercimonii ante eum tractarent.

11. Haec dum agerentur, nos interea gravissima victus et vestitus necessitate afficiebamur in tantum, ut presente episcopo et tirannizante Herimanno die solempnitatis sancti Petri apostoli, Kalendas Augusti, et in inventione beati prothomartyris Stephani, patroni et domini nostri, nichil omnino quod comederemus aut biberemus invenissemus ad mensam nostram, et caeteras perplurimas necessitates pateremur, quas hic enumerare longum esset. Quid moror? Corrupti graviter et facti turpiter abhominabiles in studiis pessimae hujus symoniae, omnes qui tunc aderant episcopales, [Col. 0107C] maxime vero et ardentius clerici, subtilissima examinatione et astutissima pertractatione querebant, quomodo nobis deceptis Herimannum intruderent, ut sic promissa sibi acciperent, aut accepta deservirent, aut, si nos neque astu decipere neque vi aut ratione possent frangere, quomodo tanta eis promissa aut jam data illuso Herimanno retinerent. Qui frequentissime nobiscum inde agebant, et cum neque ratione superare neque astu possent decipere, malignis verbis et minis quam plurimis afficiebant. Ne tamen omnes hic lateat, quid nobis proponebant, et quid nos eis respondebamus, paucis hic annotare curavimus. Aiebant: Cum Poppo, qui Herimanno Mettis in [Col. 0107D] episcopatu canonice successit, Herimanno huic abbatiam Mettis dederit, quomodo audetis dono ejus contradicere, qui canonicus fuit episcopus? Quibus fratres: Popponem Metensem post Herimannum canonicum episcopum fuisse non negamus, sed Herimannum canonicum donum ab eo non accepisse, his rationibus usque ad majorem audientiam approbare parati sumus: Primo, quia scientia tam divina quam humana [227 1Kb] honore et nomine abbatis sit indignus. Secundo, quia defuncto abbate suo fratribus ei reclamantibus, per vim et per pecuniam et per laicalem manum ducis Godefridi, ad quem nil pertinebat, neque [Col. 0108A] de spirituali, neque de temporali dono abbatiae nostrae, prelationem super nos accipere presumpsit, et homines aecclesiae nostrae per sacramentum et hominium sibi mancipare. Tertio, quia bona aecclesiae distraxit, familiam affixit, nos victus et vestitus egestate cruciavit. Quarto, quia sine omnium consensu fratrum et electione Mettis profectus est, et donum illud quod accepit a Poppone, presentibus ibi fratribus nostris et viva voce ei contradicentibus diemque et audientiam petentibus, tamen accipere presumpserit; insuper cum ibi fratres in presentiarum habuissent litteras Leodiensis episcopi et alias, scilicet ejusdem aecclesiae necnon et Treverensis archiepiscopi, magistri Metensis, quae donum illi contradicebant cum fratribus nostris. Quinto, quod [Col. 0108B] etiam illud donum per pecuniam obtinuerit, et quod contradicentes ei fratres spoliari et flagellari gravissime fecerit. Sexto, quod cum [228 1Kb] necdum monachus sit, scilicet cum ad nullius umquem aecclesiae titulum adhuc professionem fecerit neque benedictionem monachi susceperit, quod abbas vult esse et benedici in abbatem, qui necdum est benedictus in monachum? et quomodo monachis benedictionem monachilem dabit, qui eam necdum accepit? Aut [229 1Kb] quomodo profiteri faciet, qui necdum professus est? Septimo, quia pro his culpis cum semel atque iterum necnon et tertio canonice ad audientiam vocatus fuerit, et venire noluerit, quod inde excommunicatus usque ad eam diem adhuc extiterit. Quae si ita esse nollent credere, dies daretur et audientia nobis et illi; [Col. 0108C] si se posset excusare ab his, non contradiceretur ei. Talia cum a nobis Metenses audissent, nesciebant quid certi nobis respondere possent; attamen aviditas ardentissima gravissimae eis promissae aut jam datae pecuniae urgebat eos in omnes anfractus ire. Quid tandem? Ipsemet episcopus [230 1Kb] in capitulum nostrum venit, si forte vel ejus presentia frangi posset fratrum constantia; sed cum non posset, saltem loco abbatis suadebat nobis tamdiu illum nobiscum pati, donec discuteretur nobis presentibus Mettis de his suis culpis. Fratres vero de discussionis illius die omnimodo acclamabant, sed quod ante discussionem in loco abbatis aut etiam fratris inter eos stare deberet, nullo modo [Col. 0108D] pati volebant, maxime cum aecclesia Leodiensis in tantum pro excommunicato eum haberet, ut divinum aecclesiae nostrae officium interdixisset, quamdiu intra atrium et curiam nostram esset; communicareque non audebant, cui Leodiensis non communicaret aecclesia, quoniam de ejus cura et communione erant. Sub hac dissensione die illa capitulum nostrum solutum est, muneratis ab Herimanno id egre ferentibus munerandisque multo egrius. Consolatum tamen eum et suos, sicut invenerant, reliquerunt, tollentesque secum grandem quam ab eo acceperant pecuniam, et magnum [Col. 0109A] equorum numerum pellesque et pellitias tam varias quam grisias, Mettis recesserunt. Episcopo autem recedente, factus est apud nos error novissimus, pejor pejore, efferatis crudelissime omnibus Herimannitis in nostram tribulationem, fame, siti, nuditate; tamen de ordine, quantum unquam sustinere poterat humana fragilitas, secundum mala quae accidebant, nichil voluntarie pretermittebant.

12. Versum est autem in me solum majus pondus istorum malorum, et in me succensi furebant ardentissime animi omnium Herimannitarum. Putabant enim se potuisse prevalere, si solus cessissem, cum licet per me [231 1Kb] plurimum, non tamen per me solum totum fieret, quod prevalere non poterant. Comitissa vero Gertrudis tandem sentiens qua ei arte illusissem, [Col. 0109B] iratum in me maritum suum comitem Gislebertum vehementius indignatione feminae coepit accendere, ita ut etiam intra parietes dissipati claustri nostri non auderem me credere, infraque ipsum monasterium timerem capi plerumque. Quod meae vitae periculum cum diutius sustinere non possem, tacite egi per comitem Arnulfum Lonensem, ut me suo conductu sanum de claustro nostro educeret, animamque meam de medio catulorum leonum eriperet. Eduxit igitur me 4 Kalendas Septembris tristem vehementissime, quod locum assuetum michi relinquerem, et ad juvenes in quos erudiendos multum desudaveram, ad omnemque congregationem pro qua plurimum laboraveram, non ultra redeundi spem haberem.

[Col. 0109C] 13. Erat enim multo major quam hodie quisquam existimare possit loci desolatio, fratrum tribulatio, cum Herimannus usurpata sibi tota abbatia, homo sine consilio et absque prudentia, per pessimos nebulones et mendacissimos et levissimos homines omnia ageret, patrocinantibus ejus violentiam paene omnibus, qui defendere deberent aecclesiae nostrae justiciam. Unde laboris mei pro eo loco et multarum angustiarum, quas frequentissime sub domno abbate Theoderico sustinueram, multum me modo pigebat, in tenerrimo flore relinquens pede superborum conterendum et luto miserrimae conversationis eorum imprimeudum, quod putaveram me perducere posse ad maturum piae operationis fructum. [Col. 0109D] Flebam igitur, amarissime discedens, nullamque longo subsequentis temporis spatio consolationem recipiens. Nec multum moratus, contuli me ad Sanctum Laurentium Leodii, sub magisterio sapientis viri abbatis Berengarii [(275) 1Kb] ; ibi infra tertiam ebdomadam Septembris firmavi stabilitatem meam. [Col. 0110A] Gratias illis, quia omni humanitate et majori quam dignus essem honore consolari satagebant fratres multo studio recentis doloris mei egritudinem. Interea nec Herimannus ab obstinatione mentis, nec fratres quamvis ejus infestatione aut sua penuria removeri poterant a sua constantia; tam diuque inter utrosque protractus [232 1Kb] est miserabilis contentionis hujus funis, donec imperator Leodium reverteretur de sua in Flandriam profectione, scilicet eodem anno (1107), mediante mense Decembre [(276) 1Kb] .

14. Ibi igitur proclamantibus fratribus imperatori coram episcopis et principibus, qui cum eo erant, quod contra sanctorum patrum instituta et canonum decreta Herimannum eis violenter vellet facere preesse, cum olim culpa exigente ejectus excommunicatusque [Col. 0110B] fuisset ab eorum aecclesia et prelatione judicio majorum Leodiensis aecclesiae, imperator jussit Herimannum et fratres sequenti die adesse, ut coram Leodiensi aecclesia intelligeret, si ita esset de eo sicut fratres ei conquererentur. Nam fautores Herimanni notum fecerant ei quod prejudicium passus fuisset, et quod non canonice sed obstinate fratres eum abjicerent. Die igitur data hujus indagandae veritatis, sedit imperator in capitolio sancti Lamberti cum episcopis suis et principibus; sedit et episcopus Leodiensis Obbertus cum archidiaconibus, prepositis, decanis, cantoribus, scolasticis et multo alio clero; sederunt et abbates de civitate, abbas Sancti Laurentii Berengarius, et abbas Sancti Jacobi Stephanus. Intravit [Col. 0110C] autem capitolium et Herimannus, multa vi et ingenio ad hoc ut ante veniret compulsus. Aderant et fratres. Ibi si adesses, posses vidisse, quam parvi homo erat consilii, quam inverecundi animi, quam hebetis ingenii. Nam inter caetera eo usque perduxerant eum sui consiliarii, qui tunc procul valde ab eo erant, quod in ipsa hieme vix habebat, unde vel frigus a se grosso aliquo tegumento propelleret, in medio tanti conventus, necessitate urentis eum frigoris, super tunicellam suam indutus vilissimam cappulam, cum qua equitabat.

15. Tunc surgens in conspectu omnium episcopus Obbertus narravit per ordinem, quomodo judicio suae aecclesiae actum esset olim de Herimanno, et [Col. 0110D] quae ratio esset, quod non liceret eum esse amplius abbatem Sancti Trudonis, et quod ejusdem culpae obstinatione et frequentissima iteratione usque ad eam ipsam diem teneretur sub sua excommunicatione. Qui cum perorasset, abbates et archidiaconos et omnem suum qui ibi aderat clerum per obedientiam [Col. 0111A] ammonuit, si ita res esset acta de Herimanno olim. Quam eodem tramite repetentes, eodem fine concluserunt. Tunc imperator dixit ad Herimannum: Frater, si habes aliquid adversum haec dicere, exi, consule, revertere, et responde. Sedebat juxta imperatorem fautor Herimanni potentissime tunc temporis famosus et famosissime potens in curia imperatoris Adelbertus, postea, ut dixi, factus Maguntinus archiepiscopus [(277) 1Kb] , confusus nimium, quia cum vellet, contra veritatem non poterat juvare eum. Rogabat autem Herimannus aliquos de archidiaconibus et de clero ut exirent ad consilium ejus; sed nullus cum excommunicato homine exire volebat. Tunc unus [233 1Kb] de principibus nomine Guibertus de [234 1Kb] juxta Albin fluvium [(278) 1Kb] et Rabodonensis [Col. 0111B] episcopus [(279) 1Kb] dixerunt ad archidiaconos et clerum Sancti Lamberti: Bene decet vos exire cum excommunicato homine ad consilium, ut consulatis ei, quatenus cesset ab ea re pro qua tenetur excommunicatus. Quod audientes quidam exierunt, et aliquamdiu habito foris cum hebete et obstinato homine conflictu, ad hoc tandem perduxerunt, ut reingressus in medio omnium se peccasse, se errasse fateretur, et toto corpore prostratus absolutionem deprecaretur, promittens se amplius talia nolle committere; ubi et absolutus est et jussus abire. Quem statim omnes satellites ejus non modo solum reliquerunt, verum precurrentes ad hospitium ejus, nec equum nec quicquam preter sicut stabat et ambulabat ei reliquerunt. Quidam autem canonicorum [Col. 0111C] Sancti Petri Leodii solum eum jam vesperascente invenit stantem ante capellam Sancti Trudonis ibidem Leodii, merentem et quo declinaret prorsus nescientem. Quem nocte illa ducens ad hospitium suum, mane juvit transire Mosam in silvam ad Sanctum Symphorianum, cellam cellae Cluniacensium. Fratres autem nostri cum laeticia magna reversi sunt ad claustrum suum. Sic agunt laici erga stultos et nimium eis credulos monachos, ad talem honorem perducunt honoris cupidos, sed honoris indignos! Imperator inde abiens habuit curiam suam Aquisgrani in natale Domini [(280) 1Kb] (an. 1107, Dec. 25); ad quam cum audissent fratres nostri quod episcopus Metensis adesset, venerunt ibi ad [Col. 0111D] eum, sua mala quae passi fuerant, omnia ei imputantes, quoniam tyranni illius violentiam opprimere eos passus fuisset. Qui suspensos eos de die in diem reddens de dando illis abbate, tamdiu distulit, nullo fratrum nostrorum quicquam ei pro abbatia promittente, donec cum eis ad claustrum nostrum [Col. 0112A] reverteretur. Tandem vero sentiens non bonam famam ubique volitari de se, pro eo quod nobis de Herimanno fecerat, Leodienses vero necnon et Metensium meliores non sine nota symonicae afflictionem aecclesiae nostrae ei manifestius imputare, secretum cum suis iniit consilium, ut pro hac extinguenda infamia ipsemet iret Leodium, fratresque nostros meliores secum duceret, et ibi abbatum et primorum aecclesiae consilio de preficiendo fratribus nostris abbate ageret. Quod et ita fecit.

16. Quarta igitur ebdomada Januarii (an. 1108) venit Leodium, et ad electionem fratrum nostrorum qui ibi aderant, prioris scilicet Guederici et prepositi Morungi sacristaeque Siberti et cantoris cellerariique [Col. 0112B] Folkardi, consilio abbatum et monachorum nec non et majorum clericorum Leodiensium, primis Metensium qui aderant tam clericis quam laicis in id ipsum acclamantibus, necnon et melioribus de familia nostrae aecclesiae, prefecit eis abbatem ---cujus nomen non est meum hic ponere---, contradicente huic electioni multa animadversione advocato nostro comite Gisleberto. Sed fratres et maxime homines nostrae aecclesiae maxima constantia et libertate coram Metensibus et Leodiensibus pronuntiabant, nichil omnino ad advocatum pertinere de tali re; quod si episcopus hanc libertatem aecclesiae vellet infringere, nullus eorum omnino interesset novae et inauditae illis hactenus presumptioni et violentiae. Vicit fratrum hominumque aecclesiae [Col. 0112C] constantissima acclamatio, et in novum abbatem et ei familiarius adherentes succensa est quasi fornax vehementissima advocati ira et indignatio. Acta sunt haec Leodii in domo sancti Trudonis, scilicet quod abbas iste positus fuit 3. Kalend. Februarii. 4. vero Nonas Februarii, hoc est die purificationis sanctae Mariae oppidum et monasterium sancti Trudonis intravit, susceptus cum processione fratrum et multa multitudine utriusque sexus et diversae etatis oppidanorum; statimque indutus candelas benedixit, processionem cum aliis egit missamque cantavit. 7. autem Kal. Martii consecratus est in abbatem, qua fuit eo anno prima dies scilicet dominica quadragesimae, quando cantatur: [Col. 0112D] Invocavit me, anno ab incarnatione Domini 1108, regnante Romae imperatore quarto [235 1Kb] Heinrico, cujus pater Leodii defunctus est, presidente Romae in papatu Paschali post Urbanum, Mettis Adelberone quarto [236 1Kb] post Popponem, Coloniae Frederico post Herimannum, Leodii Obberto post Heinricum. [Col. 0113A] Quod autem consecratio abbatis tamdiu dilata fuit, fecit hoc advocatus tunc noster comes Gislebertus, qui quocumque modo per se et per amicos suos adversabatur ei, tum causa Herimanni, quem sicut prius juverat, ita et tunc [237 1Kb] quoque juvare adhuc de abbatia volebat, tum quia acerrimum sibi eum fore metuebat, si libertatem aecclesiae nostrae infringere propter advocatiam suam ullo modo unquam [Col. 0114A] attemptaret. Neque enim adhuc pax fuit de Herimanno; adhuc restat inde dicenda gravis inquietatio, quam illi scribendam servamus, qui gesta hujus abbatis post domnum Theodericum assumet sibi scribenda, qui si fidelis diligensque relator extiterit, inseret gestis hujus abbatis, quid Herimannus ei fecerit, et qualem novissime finem habuerit





CONTINUATIO PRIMA.
[Col. 0113]


FINIT [238 1Kb] LIBER SEPTIMUS, INCIPIT OCTAVUS.

[Col. 0113B] 1. Obiit domnus abbas Theodericus 7 Kalendas Maii anni ab incarnatione Domini 1107; fuit autem abbatia sine abbate usque 3 Kal. Februarii propter supradictas dissensiones, volentibus Herimannitis suum intrudere Herimannum, fratribus vero volentibus habere canonice electum. Tandem igitur post in edicibiles labores suos et miras angustias prevaluit fratrum canonica unanimitas unanimisque constantia, et [239 1Kb] 3 Kal. Februarii substitutus est abbas Rodulfus ordine quo superiore libro tacito nomine descriptum est de illo. 4 autem Nonas Februarii intravit, id est die purificationis sanctae Mariae, 7 vero Kal. Martii consecratus fuit.

2. Fuit iste Rodulfus natus de villa, quae sita est supra Sambram [(281) 1Kb] fluvium, nomine Monasterium [Col. 0113C] [(282) 1Kb] , ubi habetur abbatia sacrarum monialium, nigras vestes ferentium, locusque est in honore sancti Petri apostoli constructus a sancto Amando episcopo, ubi requiescit sanctus Fredegaudus gloriosus et virtutibus probatissimus confessor. Parentes quidem ejus plebeii sed christianissimi de ejusdem aecclesiae familia, hospitalitati pauperum et refectioni eorum infatigabili studio servientes, et conjugalem vitam sine crimine et absque nota aliqua christianitatis suae ducentes. Sub scolari disciplina et studio litterarum Leodii positus usque ad 18 annos aetatis suae ibi mansit; ubi quantum metro et prosa profecerit ex scriptis ejus et opusculis ejus quae postea fecit plane intelligi poterit. Jamque factus subdiaconus libertatemque eundi quo [Col. 0113D] vellet adeptus, amore cujusdam clerici sodalis sui nomine Lamberti, qui confessus ei fuerat, quia Porceti [(283) 1Kb] vellet monachus fieri, quod etiam dudum Deo et sanctis loci illius voverat, tum gratia videndi loca calidis aquis de terra emanantibus famosa, cum illo Porcetum, quod est juxta palatium Aquisgrani, transivit; nichil tamen minus fuerat ei tunc in voluntate quam fieri monachum. [Col. 0114B] At cum nocte de more monachorum vitae patrum legerentur ad collationes fratrum, abscondebat se in apto ibi juxta posito locello, unde audire totum et intelligere poterat quod legebatur. Neque hoc faciebat adhuc studio tantum [240 1Kb] edificandi, quantum audiendi miracula vitae simplicium virorum, de quibus ibi legebatur, et novo auditorio stili simplicioris. Cumque frequentius ardentiusque non tam stili rusticitati quam mirabilibus dictis et factis simplicium sanctissimorumque patrum, de quibus ibi legebatur, attenderet, coepit ei vehementer vilescere presentis vitae miseria, et nichilominus accendi ad contemptum saeculi, atque illud in corde suo hac illacque versare continua noctis in stratu suo meditatione. Quid plura? Intra paucos dies in [Col. 0114C] tantum coaluit lactea potatio illarum collationum in corde ejus, ut non solum titubantem aliquantulum sodalem suum de mutando habitu exhortatione sua firmaret, verum ipse una eademque die mutaret decimo octavo anno etatis suae (an. 1088?). Die igitur conversionis sancti Pauli (Jan. 25) uterque habitum mutavit, monachumque professi sunt in loco qui dicitur Porcetum juxta palatium Aquisgrani, in monasterio sancti Joannis Baptistae sub Azelino abbate. Sed cum audita regula videret fratres eam in perpaucis observare, coepit religiosa Coloniensis episcopii coenobia frequenter circuire, interdumque ibi et menses et dimidium annum facere, maxime apud religiosum et pium abbatem Adalberonem Gladebacensem, qui primus et noviter [Col. 0114D] tunc tenebat ibi ordinem Sigebergensium nominatissimorum tunc temporis monachorum in ordine, religione, hospitalitate. Quorum disciplinam quo ardentiori animo ebibebat, eo fastidiosior loci sui dissolutionem et secularitatem nimiam abhorrebat

3. Mortuo interea abbate Azelino (an. 1091), cujus nimia simplicitas et gravis senectus et ordinem [Col. 0115A] et temporale bonum nimis defluere nescientis melius dimiserat, successit Johannes custos et decanus ejusdem coenobii, senex multum et in nullo prorsus valens ad tale ministerium; nam fratres secundum quod erant personam sibi idoneam elegerant. Tunc videns Rodulfus, quia multiplicata essent mala et dissolutio roborata, secundum quod rem veracissime intelligebat futuram, desperans de loci aut ordinis emendatione, accepta licentia recessit tendens iter in Flandriam, ubi audierat duci religiosam monachorum vitam. Gladebac autem, ubi sepe moratus fuerat, idcirco ire noluit, quia sentiebat, ut postea evenit, si abbas loci illius Adelbero moreretur, quod cum eo corrueret et ordo Sigebergensis noviter ibi introductus. Multas autem et gravissimas frequenter [Col. 0115B] injurias prius in Porceto sustinuerat, cum primum positus custos et scolaris magister puerorum, inde cellerarius, deinde minor atque major prepositus, de emendanda religione contenderet pene cotidie ipse et sodalis suus, cum quo monachus factus fuerat, fratribus eis convitiose multum atque injuriose resistentibus, cum parvum aut nullum haberent ab abbate inde auxilium.

4. Defetigatus [241 1Kb] igitur multum, ut dixi, desperansque de loci emendatione, recessit tandem tendens in Flandriam. Contigit autem eum habere transitum per Sanctum Trudonem, et nocte illa hospitio eum recepisse domnum nostrum abbatem Theodericum. Qui interrogans eum quis et unde esset, quoque qualique mente proficisceretur, cum [Col. 0115C] bonum ejus propositum intellexisset, formosumque et pulchre litteratum juvenem illum attenderet, coepit sagacissime satagere, quomodo eum sibi retineret, utilem sibi eum fore credens, primum ad instruendos sibi disciplina et doctrina pueros suos, deinde ad promovendum in aliquod, si ita forte accideret, ut accidit, aecclesiasticum intus aut foris ministerium. Cui cum persuasisset demorandi secum voluntatem gratiosi oris facundia, primum ei scolares pueros scolaribus disciplinis instruendos commisit, quasdamque utilissimas compilationes, plenas plurimarum divinarum sententiarum scribendas et multorum decreta conciliorum (an. 1099-1101). Scripsit igitur ei eodem primo anno volumen illud [Col. 0115D] utilissimum multum continens scripturae, et pueros vix musam declinare sciolos non tam dictamen quam metrum quoque componere docuit. Gravissimum autem sustinuit laborem ad introducendos eos, cum ipse loqui eis Theutonicam nesciret, et quidam puerorum parvitate adhuc scientiae et nativa illis lingua Theutonica neque Latine neque, ut ita dicam, Gnalonice [Col. 0116A] possent eum intelligere. Vicit tamen labor improbus omnia vincens, et eodem anno fecit eos litterate facillime intelligere quidquid volebat eis legere. Instruxit etiam eos arte musica secundum Guidonem, et primus illam in claustrum nostrum introduxit, stupentibusque senioribus faciebat illos solo visu subito cantare tacita arte magistra, quod numquam auditu didicerant. Miserrima tunc adhuc, ut superioribus libris relatum est, et lamentanda habebatur loci facies, fratribus prorsus non habentibus neque claustrum neque monasterium, sed nudam et discissam atque horribilem templi vastitatem, et de claustro domum unam tantum imperfectam, et incultam, in cujus dimidietate reficiebant, et in altera dormiebant. Fratres autem qui tunc [Col. 0116B] habebantur isti sunt: Primus domnus abbas Theodericus, secundus Boso decanus, quia [242 1Kb] sic tunc in illo veteri ordine appellabatur, qui modo in iste prior vocatur, tercius Stepelinus, quartus Herimannus cognomento calvus, de quibus superius aliquid dictum est, quintus Sybertus, sextus Engo, septimus Morungus, octavus Folkardus, nonus Bovo, decimus Ruzelinus; pueri de scolis: Gislebertus, Gerardus, Thidelmus, Balduinus, quatuor hi tantum. Inter [243 1Kb] fratres et pueros 14 erant, preter duos hospites, qui paulo post recesserunt [(284) 1Kb] .

5. Itaque post duos ferme annos Boso, qui tunc erat decanus (an. 1103), moritur, et Rodulfus ad illud ministerium ab omnibus fratribus electus, in [Col. 0116C] loco ejus substituitur. Qui statim accingens se ad emendationem ordinis cotidie in capitulo et extra capitulum conferebat cum senioribus, qualis et quomodo antiquitus ordo in monasterio priori et claustro adhuc stante teneretur. Quibus consuetudines plenas honestissimae gravitatis et religionis antiqui monasterii illi demonstrantibus, suadebat illis benigna arte, mollique et paulatim procedente informabat vestigio, ut attemptarent eas posse recipere, et antiquam inustae illis infamiae rubiginem sic aliquando vel tandem abradere. Ipse autem nocte et die assiduus erat omnibus horis in choro, et de psalmis tractim cantandis et cantu dulce aequeque modulando indefessa illi sollicitudo. Sed cum nesciret secundum usum claustri cantare---usus enim noster [Col. 0116D] cantandi, nescimus unde hoc acciderit, nulli comprovintialium nostrorum convenit---erubesceretque vehementissime quasi stipem inutilem se inter cantandum in choro stare, miro quidem [244 1Kb] et inedicibili labore, et gravissima capitis sui infirmitate, graduale [245 1Kb] [(285) 1Kb] unum propria manu formavit, purgavit [(286) 1Kb] , punxit [(287) 1Kb] , sulcavit [(288) 1Kb] , scripsit, [Col. 0117A] illuminavit, musiceque notavit, syllabatim, ut ita dicam, totum usum prius a senioribus secundum antiqua illorum gradualia discutiens. Sed cum usum eorum per quam plurima loca, propter vitiosam abusionem et corruptionem cantus, nullo modo ad rectam regulam posset trahere, et secundum artem non posset notare, nisi quod regulari et verisona constaret ratione, ipse autem ab usu aecclesiae non facile vellet dissonare, miro, ut dixi, inedicibilique labore in hoc tantum se frustra afflixit, quod ex toto usum mendacem regula vera tenere non potuit, sed in hoc profecit quod quidquid alicubi in monocordo [(289) 1Kb] cantari potuit, de usu aecclesiae non pretermisit se preterire. Multa tamen, propter negligentiorem suam perficiendi [246 1Kb] operis velocitatem, [Col. 0117B] quae per graviores litteras notari debuerunt, per acutas sive per superacutas notavit, et quae per acutas sive per superacutas per graviores; quod incorrectum reliquit alia sollicitudine intercurrente. Consummavit autem uno anno opus illud propria, ut dixi, manu, de omnibus parvis et magnis quae pertinere videntur ad graduale cum antyphonis rogationum et benedictione cerei in pascha. Statimque pueri et juvenes magisterium ejus et libri exemplar sequentes, non solum artem illam coeperunt addiscere, verum emendacius et accuratius libros suos post illum notare. Quod postquam vidit, petebat ut suus tolleretur de medio, ne propter ejus inemendationem et festinantis manus incuratam scripturam et notam, esset ei in posterum confusio. Sed pueri [Col. 0117C] et juvenes qui ex illo introducti fuerant, magistri amore monimentum illius leviter deperire non sinebant. Scripsit igitur in posteriori parte voluminis inter duas ascellas [(290) 1Kb] ita: Graduale non tam regulare quam usuale, postremo neque usuale neque regulare, ut ostenderet, quia licet ita notasset, non tamen ignoraret quid erroris haberet, cum regulam propter usum et usum propter regulam tenere ibi non posset, et cum propter festinationem interdum de regula preterisset, ubi eam tenere attentus potuisset.

6. Abbas autem Theodericus videns studium ejus et fervorem in religione, vehementissime super eo gloriabundus laetabatur, et ad voluntatem ejus omnia quae erant claustri sinebat libenter disponi. Sed ille [Col. 0117D] affligebatur quam maxime et paene continue a quibusdam inquietis monachis, quos propter paucitatem fratrum nostrorum abbas Theodericus permittebat nobiscum hospitari de aliis claustris, cum eos compelleret nobiscum sub regula et disciplina vivere, quam illi aut in coenobiis suis non didicerant, aut exosam habentes effugerant; ille autem aiebat, malle se cum paucis religiose vivere quam cum multis irreligiose.

[Col. 0118A] 7. Tenebatur tunc quoque abusio quaedam vestimentorum apud nos, non antiqua sanctione sed novella presumptione, scilicet quod tunicae fratrum non erant sine capitiis, sicut modo sunt, sed ita habebant a se capitia, sicut a cucullis, pendentia, quod si quando tunicas induerent, sine cucullis ibant, et quando cucullas portabant, tunicas nunquam induebant, propter singula, ut dixi, capitia a singulis vestibus fixe dependentia. Et quia talis abusio ab illis tantum tenebatur, qui irreligiositate notabiles habiti seculares quoque monachi appellabantur, dolebat multum Rodulfus hac nota se et fratres suos teneri, quod absque aliqua corporis afflictione poterat emendari. Contra quam abusionem immutandam maxime repugnabant superius dicti hospites [Col. 0118B] monachi, et alios hortabantur artificiosa adulatione, ut non acquiescerent juvenili Rodulfi insolentiae, maxime cum nunquam debuissent eum aliunde accitum sibi prefecisse.

8. Sed Rodulfus prudenti astu bonoque ingenio malam eorum frustratus est suggestionem; nam veniens ad unum de senioribus fratrum, nomine Stepelinum [(291) 1Kb] , interrogavit eum, quot anni haberentur, ex quo puer claustrum nostrum prius intrasset. Qui cum respondisset: Paene 80, querenti illi ita ab eo subjunxit quoque se in pueritia sua seniores in claustro nostro vidisse, qui non minoris, quin imo majoris aetatis extiterunt quam esset ipse. Sed cum senior illum interrogaret, cur tam diligenter hoc quereret, adjunxit: Quoniam, inquit, pater, vellem [Col. 0118C] scire si de tam longo tempore, centum scilicet sexaginta annorum, de quibus tu potes meminisse, sive relatu eorum, quos vidisti octogenarios, sive visu tuo, cum sis ipse octogenarius in claustro isto hodie, si umquam ullo modo potes meminisse, hanc consuetudinem abantiquo in aecclesia ista fuisse, ut fratres non haberent capitia a tunicis suis pendentia, sicut non habent hodie alia coenobia religiose circa nos viventia. Cui senior: Certissimus, inquit, sum, et relatu seniorum meorum et visu proprio, quod a cucullis tantum penderent eorum capitia, sed invalescente sub abbate Adelardo secundo juvenum indisciplinatione et insolentia, presumpsisse eos hoc novissimo tempore hanc abusionem, ut ad utrasque vestes capitia fixa ferrent, seniores tamen semper tenuisse primam et [Col. 0118D] antiquam consuetudinem. Cui Rodulphus: Igitur cum ita sit, pater, ut asseris, quare transgredimur illum qui sanctorum et antiquorum patrum in hoc quoque nostro coenobio usus fuit olim communis omnibus, nunc quoque circa nos religiosis monachis? Pudor est, relicto religiosorum usu et antiqua coenobii nostri consuetudine, imitari novam stultorum et indisciplinatorum juvenum presumptionem, hacque tantilla cultus corporis immutatione notabiles haberi circumquaque [Col. 0119A] apud religiosos de irreligiositate. His aliisque facundi oris persuasionibus conciliatis firmatisque sibi seniorum animis, abbati tandem rem eandem suggessit, facileque deinde obtinuit, ut unusquisque fratrum nostrorum capitium a tunica sua deponeret, abbate primum deponente suum.

9. Sed unus, quem de Sigebergensium coenobio abjectum domnus abbas Theodericus, firmata sibi stabilitate, propter nostrorum, ut superius dixi, paucitatem susceperat, huic decreto obstinatissime contradicebat, priore Rodulfo sepe eum ammonente atque tandem per obedientiam precipiente, ut capitium sibi a tunica deponi sineret, cum a puero inter Sigebergenses illud ita semper portasset, et nos secundum antiquam consuetudinem idem modo facere [Col. 0119B] videret. Sed [247 1Kb] ille neque ammonitionem recipiebat, neque obedientiae parebat. Prior autem videns durae mentis illius obstinatiam, pendentem a lecto ejus tunicam die quadam accepit, et mittens eam consutoribus fecit inde capitium honeste deponi, et ad modum aliorum [248 1Kb] fratrum apte formari. At ille cum die quadam dominica, extracta de more cuculla ad primam vellet ire, indutus tunica capitium non invenit, torvoque vultu se ipsum circumspectum irridens, sine cuculla in sola decapitiata tunica chorum intravit, tota illa prima spectaculum [249 1Kb] se prebens fratribus fronte impudenti. Sed quid? Ventum est ad capitulum, vindicatumque est in illum regulariter impudentis hominis tale spectaculum, jussumque statim capitulum exire, et pendentem a lecto ejus cucullam [Col. 0119C] sub tunica induere; vellet, nollet, fecit eum domnus abbas Theodericus secundum alios indutum incedere. At ille [250 1Kb] alto malignae mentis profundo rem factam sibi reponens [(292) 1Kb] , sed ad tempus dissimulans, altero mane, dormiente post matutinas priore, ad lectum ejus clanculo accessit, et sublata inde ejus cuculla, capitium secum tulit, truncatamque illam ad lectum ejus reponens, ad lectum suum, quasi nil mali fecisset, rediit. Cumque jam orto die tempus esset, ut prior signum faceret, quo fratres ad orationem surgerent, prior cucullam suam indutus absque capitio eam respexit, miratusque primum vehementer, vix tandem rem ut erat ex crepitanti furtivi auctoris subrisione intellexit. Quid faceret? Tunica sua capitium non habebat, et malignus ille [Col. 0119D] artifex de cuculla ejus aliud detraxerat. Si surgens decapitiata veste incederet, ridiculosum fratribus spectaculum de se preberet, maxime factae sibi hujus auctori injuriae; si autem diutius expectaret et horam surgendi preteriret, tamen nil amplius haberet, quid indueret. Tandem vocato ad se uno ex fratribus jam vigilante, significavit ei, ut sibi cucullam [Col. 0120A] unius senioris afferret; et ille quidem necdum capitium de tunica sua deposuerat, forsitan ad hoc reservatum divina providentia. Surgens igitur quod facturus erat fecit, contumeliamque sibi factam per seniores ad abbatem retulit. Abbas et seniores gravissima animadversione in presumptorem illum exacerbati, publice eum in foro virgis cedendum deliberant, et sic tandem de claustro ignominiose ejciendum. Sed prior omnino vetabat hoc fieri, dicens parcendum esse, si non tanto presumptori, nostro saltem propter saeculares ordini. Veniens igitur abbas Theodericus ad capitulum, gravissimo verbere cedentium eum duabus scopis diu multum maceravit, et primum fratrum quidem intercessione in leviorem tantum culpam esse vix reliquit. Sed ille [Col. 0120B] sententiam nullo modo observans, sed culpis culpas cotidie superaccumulans, cum esset incorrigibilis, et compedibus [251 1Kb] tandem astrictus, cultello vellet priorem perforare, ejectus est tandem a claustro, permissus quo vellet irrevocabiliter abire. Caeteri vero fratres proficiebant cotidie [252 1Kb] melius et melius in ordine, priore totum ad hoc studium suum impendente, neque deficiente umquam hac sive alia aliqua contumelia aut cujusvis provocatione.

10. Sed et aliam quandam pravam consuetudinem, quae male apud nos insolentia nichilominus dissolutorum juvenum diu inoleverat, prorsus cessare fecit, neque tantum inter nos, sed etiam ferme prorsus inter laicos nostros. Nam diebus rogationum, cum antiquo more prima die Septemburias [Col. 0120C] [(293) 1Kb] processio nostra venisset, perplurima pars fratrum prece vel mercede equis sibi conductis, ibi statim ascendebant, et Brustemiam ante processionem equitantes, indeque ad claustrum cum levibus oppidanorum juvenibus per campos ante faciem totius populi, modo quanta agilitate poterant equos suos laxabant, modo subita retentione hac illacque girabant, perticis intentis nunc hos aut illos fugantes seu fugientes; quod totis tribus illis rogationum diebus non cessabant facere, secunda die Falmiam [(294) 1Kb] , tertia Mergueles pergente processione. Unde hoc singulis illis diebus eveniebat, ut quicquid ad mensam fratres habere debuerant piscium aut placentarum illis darent, qui equos sibi prestiterant, preter paucissimos, qui prece sive mercede noluerant [Col. 0120D] sibi conducere aut non poterant; quin etiam scolares pueri hac pravissima consuetudine tenebantur illecti. Fratres autem quos aut voluntas aut necessitas pedites ire et redire faciebat, populo cito vestigio equitantes sequente domum, gravissima affligebat defatigatio, tum ex longo itinere tum ex inassueta et cita ambulatione. Itaque dies rogationum [Col. 0121A] et laetaniarum supplicationes erant apud nos quasi militantium excursiones, et mollium juvenum lascivae circumventilationes. Quam detestabilem abusionem prior exhorrens Rodulphus, cum aliis ascendentibus offerretur ei ad equitandum equus, aiebat non decere neque laicorum nedum monachorum regulam, nulliusque prorsus christiani esse, ut in equo poenitentiam ageret, dies [253 1Kb] rogationum dies ducens penitentiae et supplicationum; et hoc pretendere expoliatorum sibi pedum nuditatem atque jejunium, et quod cooperto capite supplicationes sanctorum recitatis eorum nominibus frequentarent. Qua et aliis quae ad hoc pertinere videntur rationibus, primum persuasit domno abbati [254 1Kb] , deinde caeteris fratribus, ut tandem cessaret illa equitatio, et quae [Col. 0121B] fiebat pro equitatione indecens monachorum dissolutio, et prebendae eorum dampnosa elemosinaeque distractio, cui suppeterent de fratribus vires, iret, cui non, in claustro maneret, sicque abbreviaretur via, ut euntes nimiae defatigationis nulla afficeret molestia. Itaque cessare coepit sub prioratu ejus illa ad rogationes equitatio, cessavitque toto vitae illius tempore, tantumque populo coepit placere, ut paulatim inducerentur paene omnes similiter et loqui et facere.

11. Quid dicam de diebus solempnibus festivitatum sanctorum Trudonis et Eucherii atque sancti Remigii? (Nov. 23, Jan. 13.) Quidam clericorum nostrorum ex familiaritate qua scolaribus aliis in claustro nostro cum pueris nostris pueri quoque [Col. 0121C] ipsi nutriti fuerant, alii quoque nonnulli ex religiositate sua, apud antiquiores nobis olim jam diuque multum obtinuerant, ut supradictis solempnitatibus chorum nostrum annuatim ad majorem missam cum reverentia intrarent, induti albis sicut et fratres nostri, et si qui forte eorum vocales essent, tropos [(295) 1Kb] , qui tunc temporis apud nos cantabantur, aut graduale sive Alleluia cantarent, atque cum omni honestate diebus ipsis ad mensam fratrum in refectorio cum eis reficerent, indeque surgentes cantando altis vocibus quod ad festum pertineret, fratres Miserere mei, Deus cantantes, ad aecclesiam precederent. Sed usus qui ex caritate et religione pium videtur habuisse inicium, procedente tempore paulatim coepit transverti in superstitionem et vicium. [Col. 0121D] Nam cum illis tantum prius permitteretur, de quibus et sicut diximus, in hanc tandem evaserat superstitio presumptivam abusionem, ut quicunque presbiterorum ex agris ad nundinas magis quam ad sollempnitatem diebus illis convenirent, indifferenter in chorum nostrum inter fratres intrarent, ad majorem missam sine omni reverentia ruerent, nonnulli vestibus laicorum fissisque ante et retro turpiter induti, [Col. 0122A] paucissimi saltem nigris cappis et absque albis et superpelliciis [(296) 1Kb] . Tum, quod contrarium est non tam nostro ordini quam ipsis quoque religiosis laicis, quin immo omnibus recte christianis, inter agenda misteriorum Christi secreta, duo aut tres de ipsis clericis circumsedebant in ipso choro, unum aut duos de fratribus nostris aut singuli singulos circumveniebant, et verbis ociosis risuque et jocis reliquum missae sic pariter peragebant. Ubi autem post plurimas intolerandasque indisciplinationes ad refectorium ventum fuisset, tantus inte, reficiendum fiebat ibi strepitus diversorum et etiam ignotorum presbiterorum et clericorum clamor et fabulatio, ut vix audiri posset vox, licet altisona, legentis in eminentiori loco; quoque productior erat refectio, eo [Col. 0122B] major accrescebat vino incitante inquietatio, tantusque erat eorum numerus---passim namque quicumque volebat ingrediebatur---ut constitutis ad serviendum illis fratribus vix de nobis quinque aut sex remanerent, qui ad mensam reficerent. Quanta die illa expenderet prepositus, quin immo quanta illi distraherentur nec ratione nec numero poterat comprehendere. Quam nichil ordinis et disciplinationis, quin potius quantum dissolutionis et periculi animarum diebus illis apud nos haberetur, honestius existimo hic reticere quam loqui. Surgentibus autem a mensa fratribus, et nonnullis ineptorum inverecundorumque clericorum quaecumque occurrerent manibus suis inde diripientibus, statim non minor ad ministros consedebat populus, scilicet quicumque [Col. 0122C] in curti nostra de aliquo officio intromittere se per totum annum videbatur; strepituum, sumptuum nec modus nec ratio ibi tenebatur.

12. Talia primo et secundo prioratus sui anno videns, atque inde gravissime ingemiscens, Rodulfus multis et exquisitis modis et frequentibus in tantam indisciplinationem exaggerationibus satagebat, quam plurimum vero apud abbatem Theodericum, ut pravus iste usus et dampnosus aecclesiae aut ad priorum temporum modum reduceretur aut penitus destrueretur. Abbas, licet absque magna commotione hoc fieri non posse videret, tamen bonae prioris intentioni non satisfacere inutile ordini fore et aecclesiae suae videbat. Annua igitur revolutione festis redeuntibus, dictum est clericis, ut absque religiosa [Col. 0122D] veste chorum nostrum nullus eorum intraret, sed qui missae majori interesse vellent, in cancello, cum esset spatiosum, circa abbatem starent, cum reverentia tamen et silentio, ut bene conveniebat festo et tanto misterio; quod, si quis eorum aut alba vellet indui aut superpellicium haberet, post fratres ultimus in choro nostro staret sub reverentia nichilominus et silentio. Post missam domus eis esset [Col. 0123A] set extra refectorium parata, in qua ministraretur eis non minori quam cum fratribus abundantia. Non enim fratres ferre poterant, neque decebat eorum ordinem, ut tantam haberent et in choro et in refectorio suo indisciplinationem et inquietudinem. At illi omnes graviter commoti et indignationis iraeque plenitudine rationem non admittentes, penitus recesserunt, et nisi prior eis abusio permitteretur, nichil aliud facere voluerunt; sicque, forsitan ita Deo volente, factum est, ut morbus ille diu apud nos inveteratus tandem deficeret. Sed et laici, qui in refectorio ad ministros solebant diebus illis comedere, in domum aliam compulsi sunt, licet multum inviti, reficere, providentibus ei preposito et cellerario quaeque habituri erant in refectorio. Res vero [Col. 0123B] talis multum odium et persecutionem longo tempore tam de laicis quam de clericis priori conspiravit, semper festis istis [255 1Kb] diebus apud convenientes ad nundinas presbiteros morbum istum recommoventibus.

13. Neque istud tacere habeo; si defuncto alicui apud nos missa generaliter celebraretur, frater noster, ille videlicet qui missam cantabat, totam oblationem habebat, et tamquam propriam sibi rem eam vendicans, nichil inde ad communitatem aliorum respondebat [256 1Kb] . Et quoniam secundum Apostolum avaritia est idolorum servitus (Ephes. V, 5), et secundum beati Benedicti Regulam (cap. XXXIII), nichil proprium debet habere monachus, prior Rodulfus huic occurrens vicio, de medio nostrum [Col. 0123C] summo illud labore tulit, statuens presidente abbate commune esse omnibus fratribus, tam parvis quam magnis, quicquid eis quandocumque vel ubicumque offerretur, interposito quod, si frater, cui oblatio fieret, aliqua recula sibi necessaria indigeret, provideretur ei a priore ex eadem oblatione; verbi gratia sive corrigia, sive cultellus, sive lineus sub capite et scapulis ejus pannus, aut tale aliquid mediocris precii. Quicquid aliter inde agatur, sciant posteri nostri ita fuisse statutum, fratremque qui die illa missam cantaverit, libere posse sibi exigere ---per manum tamen illud totum prioris---si quid ei defuerit de minoribus rebus sibi necessariis. Nos enim huic statuto presentes interfuimus, et exigi et dari frequenter vidimus, sicut hic scribimus. Quod [Col. 0123D] autem postea immutatum est, et pars ad cooperturam plumbi, pars ad utensilia circa altaria custodi data est; non ideo factum est, ut sic amplius permaneret, sed quam diu abbati et fratribus placeret.

14. Et quoniam duae partes loci illius, qui claustrum apud nos debebat fieri, sepe humillima et arida semirutaque cingebatur, et sine aliqua tectura erat ad orientem scilicet et ad aquilonem, parsque occidentalis, licet domus esset lapidea, nichil tamen [Col. 0124A] ante parietem haberet, quod fratres ad ejus officinas intrantes a pluvia et luto defenderet, sed patentibus undique aditibus nichil aut parum fuerat, quod laicos, interdum etiam et mulieres transitum habere per locum conventus fratrum prohiberet, satagebat multa anxietate benignaque et prudenti arte, toto studio multoque labore apud officiatos, maxime apud Folkardum fratrem nostrum, qui secundus tunc post abbatem in omnibus nostris [257 1Kb] temporalibus rebus habebatur, ut edificarentur aliquae domus, quae claustrum formarent et transitum puplicum per medium fratrum prohiberent. Nec frustrata est eum pia intentio, inque brevi tempore edificio ligneo clausa est pars orientalis. Quae domus cum perfecta fuisset, ante composito sub tectura deambulatorio, [Col. 0124B] partem sui capitolium nobis satis aptum prestitit, partem dormitorium. Similiter a media fere parte conventus usque ad duas partes domus illius quae occidentalis erat coopertum deambulatorium factum est, ut per tres partes claustri, orientalis scilicet, australis, occidentalis, coopertura facta, honeste posset incedi; sola pars aquilonaris sepe adhuc tenebatur et postitio claudebatur. Cumque hac conclusione et fratres arceret ab egressu claustri, preter eos quibus hoc solum licebat, et utrumque sexum ab ingressu, unamque ipse inde ferret clavim, cellerarius aliam, comitissae advocatricis nostrae Gertrudis [(297) 1Kb] , quae apud nos in claustro nostro requiescit, gravissimam inde iram et indignationem incurrit, cum solito more nequiret transitum habere [Col. 0124C] per medium claustrum nostrum et conventum fratrum. Incitabant autem eam vehementissime in eum multi clericorum nostrorum et laicorum, maxime famuli de curti nostra, qui se conquerebantur odiose a solito transitu claustri et familiaritate fratrum arceri. Verum ille, licet terribiles in eum detonarent minae, penetrantiaque etiam durissima hominum corda undique verborum manifesta volarent jacula, tamen imperterritus irreflexusque manebat solum hoc metuens, ne de emendando ordine et claustro minus ei ad votum succurreret. Ut igitur secundum ordinem fratres haberent, unde in claustro ad sedendum et legendum atque cantandum tenendumque silentium facilius retinerentur, armarium in claustro primus ipse fecit ex obedientia sua fieri, [Col. 0124D] librosque in eo ad numerum fratrum reponi.

15. Interea raro umquam ipse cessabat, quin semper aut scriberet aut notaret, interdum quoque modulatis delectabatur carminibus, et de sollempnitatibus sanctorum compositis cantibus. Extat volumen opusculorum ejus, in cujus prefatione invenitur quid scripserit, quid modulatus fuerit, et cur et quando; extat et aliud volumen septem librorum ejus, quos contra symoniacos scripsit, quatuor ratione, [Col. 0125A] tribus agens auctoritatibus. Paucis referre non possem quantum laboraverit causa abbatis Theoderici, quam fideliter, quam constanter, in quot et in quibus locis et coram quibus pro eo astiterit, cum magnae et primae regnorum personae vellent eum de abbatia ejicere et supradictum Herimannum intrudere. De quibus superius partem aliquam tetigimus.

16. Postquam ista et alia nonnulla bona et mala, prospera pauca et adversa multa per aliquot annos prioratus sui apud nos sunt gesta, audivit Rodulfus usus Cluniacensium apud Sanctum Jacobum Leodii teneri introductos per abbatem Stephanum, dictum etiam Stepelinum, quos paulo post abbas Sancti Laurentii Berengarius susceperat. Unde eos omnium [Col. 0125B] religiosorum ora magnificabant, et frequenti hospitio aut colloquio reverentius quam prioribus annis dignabantur, preterea de saeculo tam clerici quam laici plures ad eos convertebantur, et invalescente religione augebatur et fratrum numerus et fructus aecclesiae. Jamque Rodulfus videns tempus adesse, quo desiderium suum posset adimplere de meliorandis usibus et tenenda apud nos religione, quocumque modo poterat ad hoc nocte dieque apud abbatem Theodericum laborabat, quatenus eum ad hoc accenderet ut post istos duos abbates tertius eosdem usus in claustrum nostrum introduceret. Decere enim eum aiebat, cum non minoris esset scientiae et gloriae in saeculo quam illi, et locus noster antiquioris et famosioris esset nominis, ut in religione [Col. 0125C] et spiritualibus non obscurior apud homines neque indignior apud Deum inveniretur. Sed cum, perturbantibus hanc molitionem ejus quibusdam fratribus, rem ad effectum perducere non posset, accepta licentia a loco nostro ad suum [(298) 1Kb] sine spe reditionis transiit, ut disposito ibi itinere suo, inde transiret quo districtius ordinem teneri audisset. Mox aliqui fratrum necnon et famulorum nostrorum occulte aperteque exultantes, ex votoque sibi accidisse gaudentes, quia ad voluntatem suam modo liberius possent facere, non multo post intellexerunt ex comparatione positi alterius prioris, quantum iste prestaret eis consilii, auxilii et honoris. Penitentes igitur quam plurimum post paucos menses, simulata alia re quidam eum revocarunt sub presentia [Col. 0125D] et assensu abbatis Theoderici, firmantes ei si rediret et prioratum suum reciperet, quod infra annum illum (1106) usus Cluniacenses in claustrum nostrum introducerent. Vix tandem obtinuerunt. Qui igitur parum ante festivitatem nativitatis sancti [Col. 0126A] Johannis discesserat, in adventu Domini statim post festivitatem sancti Andreae apostoli rediit.

17. Prioratu igitur suo ei reddito captatoque loco et tempore oportuno, atque domni abbatis et fratrum hilaritate, fidem promissi modo serio modo jocose reposcebat, remque bonam non diu quin fieret esse differendam aiebat. Miris igitur laboribus et frequentibus Leodium itineribus, concitato sibi multorum inde clericorum et laicorum aliquorumque fratrum nostrorum maximo odio, tandem effecit ut eodem anno [258 1Kb] [(299) 1Kb] Kalendas Martii [259 1Kb] (1187), quae fuit sexta feria [(300) 1Kb] in capite jejunii, introducerentur usus Cluniacensium in claustrum nostrum tenendi. Quibus introductis cum vehementissime ferverent in eis, et ultra quam quisquam speraret, fratres nostri, [Col. 0126B] paulo post, heu! heu! Domnus abbas Theodericus obiit, 7 scilicet Kalendas Maii. Quae autem postea secuta sunt usque dum abbatiam intraret, et quomodo introierit, puto quod satis inde scriptor precedentis historiae praelocutus sit; ad illum recurrat quisquis haec diligentius scire desiderat.

18. Postquam autem abbas constitutus est (an. 1108, Jan. 30), de ordine tenendo omnimodis satagebat amator illius et amatorum ejus. Atque in tantum ---remquam certissime scio fidelissime referam, ecce coram Deo, quia non mentior---quod nullus fratrum tam carnaliter tamque spiritualiter poterat ei esse familiaris, quem perfecto umquam corde diligeret, nisi diligentem nostrum ordinem cognosceret, et fidelem de rebus aecclesiae sibi commissis [Col. 0126C] probasset. E converso nullus fratrum poterat esse tam rarus accessu ad eum, qui etiam palam aut occulte de dictis, factis vitaque ejus si eum mordaciter, ut plerumque solet, reprehenderet, dummodo aliquando cessaret et diligentem eum ordinem aspiceret et fidelem in rebus aecclesiae illi commissis, quin facillime hos aliosque ei lapsus etiam graves indulgeret. Quid tibi vis amplius dicam? Brevius et verius quam potero hoc tibi sub testimonio Christi dicam, quod nulla res eum fratrem sibi commendare poterat, quem dilecti ordinis et fidelitas rerum aecclesiae sibi commissarum non commendabat, non aetas, non familiaritas, non timor, non consanguinitas, non scientia, non pulchritudo, non generositas, non aliqua etiam magna utilitas. Propter quae [Col. 0126D] duo [(301) 1Kb] apud eum poterant [(302) 1Kb] in quoscumque invenirentur, et apud eum nichil aut minimum poterant apud quoscumque non haberentur; frustra quivis aliter laboraret, aut ista habendo gratus illi aut non habendo ingratus existeret.

[Col. 0127A] 19. Precipue detestabatur hoc vicium, et ad exterminandum illud quacumque virtute poterat per se et per illud sibi referentes laborabat, ut nullus fratrum de substantia in refectorio sibi statuta aliquid quoquam distraheret, sed per manus elemosinarii quod ori ejus superesset pauperibus erogari sineret. Quoscumque autem fratrum laicorum videbat amicitias et confabulationes et has illasque vanas gloriolas proclivius appetere, aut nunquam aut invitus illos volebat ad aliquam obedientiam promovere, neque eos quos intelligebat quocumque modo iilam vel illam obedientiam [(303) 1Kb] ambire, et quos noverat inhiare, ut possent aliquid clanculo dare et accipere. Quibus non erat grata ante obedientiam hominum gratia, et qui aequo animo simplicique [Col. 0127B] tantum contenti erant claustri substantia, illis dicebat danda claustri ministeria. Quos sibi laudabant saeculi homines de obtenta apud eos familiaritate et frequenti collocutione, et si quid umquam habere possent de benivola eorum dapsilitate [(304) 1Kb] , eos judicabat indignos claustrum vel quoquam exire; quorum barbariem et silentium, et quia nichil eis darent aut ab eis acciperent, reprehendebant, quaqua vellent ire securus eos sinebat. Silentium inter monachos tanto extollebat preconio, ut diceret numquam tam perfectos et electos monachos simul esse posse qui ordinem et disciplinam valerent absque silentii virtute tenere. Superba subjectorum rigiditate numquam frangi poterat; humilitate quamvis multum lesus, citius etiam vincebatur quam ei ipsi [Col. 0127C] interdum expediret.

20. His aliisque bonarum virtutum studiis, hinc ipsius sollicito curante magisterio, hinc discipulorum pio obedientiae obsequio, coepit in brevi longe [Col. 0128A] lateque diffundi dulce fragrans unguentum boni de loco nostro nominis, foedaque cicatrix vultus nostri de obprobrio praeteritae indisciplinationis, paulatim curata detergi manu piae moderationis. Hospitalitas laete supervenientibus exhiberi maximeque obsecutoribus nostri ordinis, refectio pauperum post mensam fratrum non negligenter provideri. Sed quia exteriora saeculi bona ad haec aliaque nostro ordini multum sunt necessaria, primumque regnum Dei querentibus necessario, deinde secundum Dei promissionem, sunt eis ista adicienda, coepit se tota vigilantia et labore accingere, ut non modo quae salva invenerat de bonis aecclesiae conservaret, verum quae dispersa fuerant congregaret [260 1Kb] .

21. Prima igitur die, qua homines aecclesiae debebant [Col. 0128B] ei fidelitatem et hominium facere, prepositum aecclesiae et cellerarium quosdamque de senioribus juxta se in cella sua fecit sedere, ut nullius manus neque fidelitatem reciperet, quem fratres de prebenda sua injuste aliquid tenere quererentur. Quae res multas ei peperit inimicitias, quas tamen sine gravi dampno evasit, usus postremo consilio necessariae in omni re discretionis. Ut autem sciant posteri ejus, et scientes magis solliciti inde reddantur, quanta sollicitudine et timore, quantoque studio et labore servavit professionem pro posse et nosse, quam teste aecclesia ante altare, coram stolato episcopo, stolati et ipsi in consecrationibus suis facere solent tam abbates quam episcopi, finem hujus [Col. 0128C] octavi libri facere hic decrevi, et nonum ab ea epistola incipere, quam scripsit ad Metensem episcopum Stephanum [(305) 1Kb] , loci nostri tunc temporis dominum.



EXPLICIT LIBER OCTAVUS, INCIPIT NONUS [261 1Kb]
[Col. 0127]

[Col. 0127C] 1. Venerando atque reverendo sanctae [262 1Kb] Metensis aecclesiae episcopo Stephano Rodulfus gratia Dei sanctique Trudonis id quod est, salutem animae et corporis. Diebus prelationis meae [263 1Kb] , hoc est a 1108 anno [264 1Kb] inc. dom. usque ad 1136, qui tunc agebatur [Col. 0127D] quando haec scribebam, quae nostrae aecclesiae videlicet aecclesiae beati Trudonis in Hasbania accreverint, sive per meum laborem de perditis recuperata, sive de non habitis acquisita, sive per meum nostrorumque studium de nullis aut parvis reditibus ad aliquos et majores fructus instaurata, et quae pro animabus fidelium pauci pauca in possessionibus tradiderunt, fideliter hic annotare curavi. Quod si quid in hac annotatione [Col. 0128C] excessu memoriae exciderit, aut spes pari tura adhuc [265 1Kb] necdum protulerit, cum illud meminero et istud evenerit, huic aliquando subnectam operi. Testem interim conscientiae meae habeam Deum quia non hoc facio, ut inaniter videar gloriari secundum [Col. 0128D] hominem et non secundum Deum de rebus, quarum tenuitas, etsi gloriari vellem, magis afferre potest michi confusionem quam gloriam, sed ut posteri mei desidiam meam et prelationis meae inutile spatium erubescentes, accingant se fortius et utilius non solum ad servandas has et alias res aecclesiae quas invenerint sed ad multiplicandas suis laboribus et meritis; quamquam qui tempestates maris, quo jactatus sum [Col. 0129A] et adhuc jactor, cognoverit, magis ammirari possit aliquid interim esse servatum quam acquisitum, quae quoniam alias plenius descripsi [(306) 1Kb] , iterare hic supersedi. Et haec etiam nichilominus idcirco facio, ut sub impetranda negligentiae meae venia hoc quoque a clementia vestra obtineam, quatenus vestra auctoritate et sigillo firmetur, ut nullus post decessorum meorum prioribus erroribus amplius ea involvat [Col. 0130A] quae absolvi, sed fixa permaneant ut institui. Quod si presumptum fuerit, irritum fiat, et banno vestro omniumque successorum vestrorum subjaceat. Non enim parvo rerum familiarium dispendio ea obtinui, cum interdum cum vitae quoque meae periculo vix evaserim, et in perpetuum odium eorum usque hodie sum, qui ea se amisisse dolent, quamvis injuste tenuerint.


[Col. 0129] EXPLICIT EPISTOLA, INCIPIT TEXTUS.

[Col. 0129B] 2. Igitur post obitum abbatis Adelardi secundi, tanta mala apprehenderunt aecclesiam nostram et multis annis tenuerunt, quanta non sunt audita in quovis loco ab illo famosissimo Jherosolimorum excidio [(307) 1Kb] . Evenerunt ea propter dissensiones de abbatia nostra inter monachos et episcopos, Metensem videlicet Herimannum et Leodiensem Heynricum, dum monachi extrudere niterentur intrusum episcoporum abbatem per violentiam, et stabilire suum superpositum per symoniam. Sic primum secundus et secundum extrudit primus, tertius inter utrosque irrepit, quartus trium labores invadere et locum occupare presumit. Quorum nomina sunt haec: Lanzo, Luypo, Herimannus et item Herimannus, inter quos septemdecim annis miserrime decertatum [Col. 0129C] est [(308) 1Kb] , atque sic, ut infra duodecim annos tredecim fierent commutationes [(309) 1Kb] alio moriente, alio alium ejciente. Sub istis totum oppidum nostrum una die redactum est in favillam, effuso in eo eruentissime multorum hominum sanguine [(310) 1Kb] . Vixque duo anni preterierant, ex quo monasterium quoque nostrum novum et mirifici operis et claustrum cum omnibus appendiciis suis funditus igne cremata interierant [(311) 1Kb] . Turris, quae sola supererat de incendio, facta est latrocinantium hominum munitio, thesaurus, qualem nostrae similis nulla habebat aecclesia, irrecuperabiliter distractus periit; monachi omnes---prorsus, inquam omnes---dispersi per diversas regiones, solum in loco vastatio et horribilis solitudo [(312) 1Kb] .

3. Hac tempestuosa tempestate contigit aecclesiam nostram de Alburch decidisse in potestate Trajectensis episcopi Conradi, et longa loci nostri miseria in jus aecclesiae ipsius transisse lege synodali [Col. 0130B] et judicio canonico. Propter quam liberandam, sed nec sic liberatam, distractus fuit calix aureus aecclesiae nostrae, cujus pretii pars, scilicet 60 marcae, data est episcopo Conrado, ut restitueretur aecclesia juri nostro; quod superfuit pretii perfide distraxerunt in hoc negotio perfidi quidam presbiteri nostri. Episcopus accepta pecunia nudo tantum verbo, non auctoritate canonica, mandavit nostris, ut reciperent sua, non quidem maliciose, sed minus caute. Et factum est ita. Subsecutus est Conradum episcopum [(313) 1Kb] Burchardus episcopus [(314) 1Kb] , qui occasionem accipiens, eo quod legibus synodalibus non esset libere nobis restituta aecclesia, mancipavit eam suis usibus synodali judicio; sicque eam tenuit usque ad adventum meum in abbatiam. Ad quam [Col. 0130C] liberandam profectus sum eodem anno (1108), quo intravi in abbatiam, Ulterius Trajectum in sancti Johannis festivitate, et per auxilium Dei et advocati nostri, comitis de Hollant Florentii [(315) 1Kb] , judicio aecclesiastico liberam nobis restitutam aecclesiam retulimus domum, cartha de hoc facta et episcopi Burchardi signo sygillata. Eodem anno aecclesia et alia quae Alburch habemus bona valuerunt nobis domi absolute 24 [266 1Kb] marcas argenti. Quanto labore, quanta sollicitudine, quantis expensis per tres integras ebdomadas finem hujus rei effecerim, longum esset referre, cum predivitem comitem et gravissimum pinguedine oportuerit me funibus argenteis de Hollant Trajectum trahere, ipsiusque episcopi rigidam cervicem ejusdem metalli malleo michi inclinare, [Col. 0130D] nec non et archidiaconum reacquisitae aecclesiae.

4. In ejusdem villae villicatione homo quidam Gualdo nomine erat, qui 5 solidos denariorum de [Col. 0131A] Tyele [(316) 1Kb] dicebat se habere in beneficio de abbate; falsum erat, et convictus recognovit eos coram paribus aecclesiae ad prebendam fratrum, quos de terra sua debebat. Pro simili mendacio quidam Franco nomine de Doureh, convictus legibus et judicio, 4 solidos de denariis Andeguerp duobus denariis minus amisit, et eos prebendae fratrum restitui. In villa Hulsela [267 1Kb] villicus tantum sibi de censu furtim usurpaverat, qui ad nostros usus retractus 6 solidos facit. In eadem villa decimam lini dapifer Hezelo ad feodum suum trahebat, de qua legibus et judicio abstractus, permisit eam habere fratres ad opus mapparum in refectorio ad mensam ubi pertinebant. Totam [268 1Kb] aecclesiam de Merguelis presbiter quidam Hezelo nomine per multos annos sub tribus abbatibus [Col. 0131B] ita sibi usurpaverat, ut devictis et confusis abbatibus modo per Lemburgensem comitem Heynricum, modo per Durachiensem Gislebertum, aliquando per Lovaniensem, interdum per episcopum [(317) 1Kb] et archidiaconum miris amfractibus, inenarrabili decertatione presbiteros legitime investitos ab abbatibus, unum et alterum et tertium et nescio quot ab aecclesia ejiceret, et pro eo excommunicatus quoque cantans [(318) 1Kb] , decimam sibi raperet, dicens pro 5 solidis eam se tenere, et eos beneficium suum ab abbate esse, et hoc jure sempiterno et hereditario. Hanc scilicet aecclesiam integram prebendae fratrum ubi pertinebat restitui legibus et judicio, dampna multa prius passus et tribulationes ab ipso presbitero; solvit modo singulis annis in nativitate [Col. 0131C] sancti Johannis 20 solidos.

5. Ea quae videmur habere in Sarchinio unus fortium et sapientium oppidanorum nostrorum, Cuntramnus nomine, ad feodum suum cuncta trahebat, advocati nostri Gisleberti fortissimo adjutorio. Quo defuncto, in eodem filius ejus Reynerus successit, et quoniam prebenda fratrum erat, eo eum perduxi, ut cuncta in potestate mea redderet, ut sub hac conditione iterum de manu mea acciperet, quatinus villicus noster inde esset, et de censu terrae et molendini parte 15 solidos prebendae fratrum in manu prepositi singulis annis solveret, de placitis, justiciis, pascuis, emendationibus, vadiis terraeque requisitionibus et omnibus quae ad tale quid pertinent, tertiam partem haberet, prepositus [Col. 0131D] duas, excepto si duo aut tres denarii aut sextarius vini ei obveniret, hoc integrum haberet. Quicquid supra 15 solidos esset in feodo haberet et homo abbatis ex eo esset, et villicus donum villicationis seorsum acciperet et donum feodi seorsum. Invitus hanc compositionem feci, sed aliter fieri non potuit [Col. 0132A] propter violentiam Gisleberti comitis, qui inde erat valde contrarius nobis.

6. Tempore quo intrusi et symoniaci de abbatia, ut supra dixi, contendebant, quicumque de nostro aliquid invadere poterat, suum esse dicebat. Contigit tunc temporis 24 annis villam nostram de Sesninc invasam fuisse a comite quodam de Vianne Bertholfo, quam beneficiaverat viro libero Gualtero nomine de Ambliz, et Gualterus Huberto de Asche; aecclesiam vero, quae et nostra est, nonnisi 5 solidos solvere dicebant, eos quoque nunquam solvebant. Quid multa? Multis laboribus, multis expensis, multis profectionibus apud dominum nostrum Metensem episcopum Alberonem, apud majorem advocatum nostrum Heynricum de Lemburch, postremum apud [Col. 0132B] imperatorem Heynricum, qui Trajecti obiit, effeci, muneratis gravi aere et dominis et intercessoribus, quod pacifice usque hodie tenemus et aecclesiam et villam, et servit vestiario fratrum. Quae videlicet villa quando et quomodo beato Trudoni tradita fuerit, digne memoriae mandare alias disposui.

7. In villa Halmala [(319) 1Kb] miles quidam Gontramnus nomine terram hereditariam solventem 15 solidos dicebat se habere in beneficio. Cui cum eam extorquere non possem, prohibentibus dominis et advocatis nostris, per quos maxime juvari deberemus, data ei commutatione, scilicet molendino uno in Hales, quod ab alio quodam beneficiato meo nomine Theymboldo redemi, censum retinui et camerae fratrum servire statui. Mansus unus terrae, qui [Col. 0132C] jacet inter Halmala et Sanctum Trudonem, 20 solidos solvit in festivitate sancti Johannis baptistae, quem duo fratres se dicebant habere in feodo, Everardus de Overheym et Hezelo de Comite; hos tantum legibus, ratione, veritate coartavi, quod de invasione poenitentiam agentes censum michi recognoverunt, qui ad caminatam abbatis pertinet. In villa nostra Vilario nomine miles quidam Lambertus nomine mansum unum tenebat, de quo cum obtinere non posset, quod feodum ejus esset, dicebat se inde non debere solvere singulis annis nisi 12 tantum denarios; qui judicio et testimonio scabinorum et familiae convictus, 6 solidos singulis annis solvere coactus, solvit. In eadem villa duo sunt villici, quorum unusquisque 6 bonuarios [(320) 1Kb] sibi usurpaverat [Col. 0132D] terrae ultra jus suum---sex solvunt in anno 30 sextarios annonae et modium avenae et 40 denarios, et 6 alii tantundem---hos judicio scabinorum et familiae, evicimus, ut supradictum solverent debitum.

8. Molendinum de Moyse, quod solvit 25 solidos, prorsus ita erat perditum contentione fortium virorum [Col. 0133A] contra nos, ut nec signum molendini super fluvium Mahange [(321) 1Kb] inde videri posset, nec quisquam ad reparandum manum ponere auderet. Evicimus tandem invasores multis laboribus, multa pecunia, multis expensis ad reparandum, ut sine controversia supradictum modo solvat debitum, et pro adjacente curtili 12 denarios, et pro palustri terra juxta posita 4 denarios. Molendinum de Mecerin [(322) 1Kb] olim pertinebat ad mensam fratrum, sed inveni illud occupatum pro feodo a judice quodam nostro nomine Udelrico, qui defunctus reliquit post se duos liberos, sed non de una matre, legitimos tamen. Quorum unus, ad quem molendinum pertinebat, sine liberis obiit, Alardus nomine, divisis sibi prius suis partibus; alter scilicet Everardus superstes, cum ad molendinum [Col. 0133B] in feodo redire vellet nec legibus posset, quia objiciebam ei quod prebenda fratrum fuisset, et frater ejus ex alia matre, ab eo legitime separatus, nullum post se heredem nisi aecclesiam reliquisset, ad hoc tandem perductus est, ut amplius ex eo jure hereditario 5 solidos solvat. Quos 5 solidos coram paribus aecclesiae in caminata mea, et coram fratribus in capitulo priori et preposito ad refectionem fratrum tunc et deinceps amplius [269 1Kb] tradidi, 30 denarios inde disponens in festivitate sancti Quintini (Oct. 31), quam ipse causa, quam alibi dicam, celebrari in albis et 12 lectionibus constitui, 30 alios in die consecrationis meae, ita ut me defuncto 30 isti consecrationis meae denarii transferantur ad diem anniversarii mei. Quod si quis amplius voluerit infringere, [Col. 0133C] sciant fratres ita me et acquisisse et statuisse perque manus prioris ordinanda esse. Villico autem quicumque molendinum tenebit, die qua de denariis istis fratribus refectio dabitur, mittetur ei inde ad domum ejus portio una piscis et tantum vini et panis quantum est unius fratris. Molendinum, cambam et [(323) 1Kb] tabernulam, quae sunt ante portam curtis nostrae, non inveni; quae nostro tempore edificata quantum solvant in anno, qui habent in manibus ex cotidiano fructu possunt experiri.

9. Unus ex illis quatuor pestilentissimis flatibus, quos supradixi mare nostrum tam naufragose agitasse, Luipo scilicet, tria bonuaria culturae nostrae, quae jacet versus Mergueles, et [270 1Kb] tria Kircheym [(324) 1Kb] et tria Stades beneficiaverat cuidam amico suo nomine [Col. 0133D] Lodeguico, et de mensa fratrum alienaverat. Qui mortuus reliquit parvulum filium nomine Heynricum in eadem injusticia, cui eadem bonuaria requirenti a me feodo dare nolui, quoniam de mensa sua fratres sublata esse dicebant injuste. Longa fuit altercatio, multis ejus similibus de me conquerentibus. Episcopus quoque Leodiensis Obbertus quoniam puer consanguineus ejus [Col. 0134A] erat, blandimentis, promissionibus, minis, terroribus frequenter propter illum me aggressus fuerat, eumque evincere non posset, tandem se nostro caenobio et hospitio representavit. Cui instanti pro puero respondi putans me sic melius posse evadere: Fratrum prebenda est, sine eorum assensu facere nec audeo nec debeo. Qui statim ad eos absente me se transferens, facillime simplicitati eorum persuasit, ut ei concederent. Quod cum intellexissem, omnino coepi reclamare, meque non debere sequi deceptam simplicitatem eorum sed corrigere. Episcopus irasci, minari et me in hoc cum eo convenisse suos nostrosque attestari. Miro tandem labore evici, et tria bonuaria culturae [271 1Kb] , quae jacent juxta oppidum nostrum via quae ducit Mergueles, retinui et eum exfestucare feci. Caetera [272 1Kb] [Col. 0134B] invitus tradidi, sic tamen ut pro tribus illis, quae in Kircheym prius pater ejus tenuerat, tria alia in Stades acciperet et Kircheym liberam relinqueret; terra relicta nobis dupliciter quam alia melior est. Puer pravorum hominum suggestione corruptus, sequenti anno annonam ejusdem terrae voluit michi tollere et ad exfestucatum feodum violenter redire. Sed licet armata manu michi occurrisset super eandem terram, et filium comitis Gisleberti advocati nostri secum haberet Ottonem, tamen dedit Deus nobis victoriam permelioris advocati nostri auxilium, scilicet beati prothomartyris Stephani, et annona domum deducta in conspectu eorum, terram usque in hodiernum diem retinuimus liberam.

[Col. 0134C] 10. In oppido nostro duo quidam homines de censuali terra, quae ad mensam fratrum pertinet, tantum sibi in feodo [273 1Kb] usurpaverant, quantum 45 denarii solvere debent. Alter eorum vocabatur Ramundus scabinus, alter Heynricus, Guntramni magni filius, qui agitati a nobis legibus et veritate, alter eorum Ramundus videlicet 15 denarios recognovit, alter vero Heynricus 30, restitutique sunt prebendae fratrum. Locus, quidam est ante curtim nostram juxtra fontem, ubi olim bracena [(325) 1Kb] fuerat, qui nostro labore de feodi violentia retractus 6 denarios solvit. In fossa curtis nostrae, quae juxta domum elemosinariam jacet versus aquilonem, tria sunt curtilia quae solvunt 18 denarios, ubi nullus antea usus habebatur; hos constitui elemosinario [Col. 0134D] ad refectionem tredecim pauperum in die anniversarii mei. Mansum unum, quem habemus in villa Haverdorp solventem 5 solidos, invasori eripui, et prebendae fratrum restitui. Similiter et mansum alium alii invasori in villa nostra Mere, qui solvit prebendae fratrum quantum et alii mansi. Decimam lini et 15 modios annonae in villa nostra Guebecheym, et 60 capones et 20 carratas lignorum dicebat villicus [Col. 0135A] noster Heynricus de eadem villa ad suos usus pertinere; quos ad nostros retraximus, cum veritate et justicia retinere non posset. Similiter in eadem villa molendinum unum quod solvit 2 solidos.

11. Molendinum de Mergueles, quod solvit modo duas marcas et dimidiam, quidam de factione Luyponis Heynricus cognomine Sualch, et Godezo clericus, frater ejus, auxilio advocatorum nostrorum sibi [274 1Kb] pro beneficio mancipaverunt, et molendinarium in sua fidelitate et sacramento oposuerant. Contra quos et contra advocatos cum diu decertassem, tandem cum magno labore et dampno evici, et usibus fratrum molendinum cum omnibus quae solvit restitui. Ea quae videmur habere in villa Alost [(326) 1Kb] excepta aecclesia 3 libras solvunt ad [Col. 0135B] vestiarium fratrum. De quibus viri iniqui et aecclesiae nostrae crudelissimi 10 solidos suum feodum esse mentiebantur; cumque eos ut invasores et mendaces nunquam investire voluissem, per amplius quam per quindecim annos multis tribulationibus et contumeliis me affecerunt; sed auxiliante Deo in presentia ducis Gualeramni, majoris advocati nostri, et domni episcopi Metensis Stephani, judicio et justicia et veritate evicimus et vestiario fratrum restituimus.

12. Oppidanus quidam noster Arnulfus nomine [275 1Kb] patris sui Baldrici imitatus violentiam, terram tenere volebat sine servitio, quae debet servire fratribus ad omnem minutionem sanguinis eorum. De ea terra sunt 18 bonuaria, et dicitur mansus de Nissen; debet et alia minuta servitia ad utensilia [Col. 0135C] camerae abbatis, scilicet quicquid de ferro ad sellam equitariam ejus et ad calcaria et ad saumas componitur, dato sibi ab abbate ferro. Fractas vitreas fenestras monasterii, claustri, cellae abbatis, accepto a custode vitro, plumbo et stagno et caera et sumptu emendat. Claves omnes monasterii et scriniorum, dato sibi ferro [276 1Kb] , novat et renovat, similiter et de omnibus officinis claustri et curtis. In solempnitate sancti Trudonis (Nov. 23) et sancti Remigii (Jan. 13) adjutor est cellerarii ad serviendum honestis hospitibus secundum antiquam consuetudinem. Quando minuebant fratres [(327) 1Kb] , chorus totus unus simul minuebat, cum silentio et psalmodia sedentes ordinate in cella una; ea die dabatur domino hujus mansi quantum uni fratrum ad mensam. Haec cum [Col. 0135D] ille tamdiu tenuisset, ut pro libero militari feodo habere se diceret, convictus tandem recognovit coram episcopo Metense Stephano et majore advocato nostro duce Gualeramno et paribus aecclesiae et servitoribus curtis nostrae.

13. Quidam [277 1Kb] Berengerus ministerialis episcopi Leodiensis pratum nostrum in villa Gemapia invaserat, similiter et ipse pro feodo volens illud [Col. 0136A] habere, quod solvit singulis annis 5 solidos. Contra quem viventem usque in finem vitae ejus contendi, defuncto prebendae fratrum restitui; filius tamen adhuc impedit. Antecessor meus 4 libras denariorum duobus potentibus viris beneficiaverat, duas villico episcopi Metensis in oppido nostro, duas alias alii, cujus et nomen et personam non est utile nobis memorare. Unam de duabus, quas villicus in beneficio habuerat, redemi contra eum et camerae abbatis restitui, aliam, cum possem, nolui, quoniam utile vidi [278 1Kb] esse aecclesiae, ut villicus episcopi beneficiatus esset abbatis. Duas alias quas subpressi nominis persona antecessoris mei tempore et meo violenter tamen magis quam juste tenuerat, nichilominus contra eum redemi et exfestucare feci, et usque [Col. 0136B] hodie abbatis camerae restitui.

14. Villicus de Stades dicebat suos esse 12 denarios et 8 capones de molendino quod dicitur molendinum Remigii; contra eum tantum egi per prepositum meum Folkardum, quod nobis et denarios et capones reliquit. Jacent ante portam curtis nostrae, in vico qui dicitur Scurehove [(328) 1Kb] , duo curtilia quae solvunt 7 denarios, unum 4, alterum 3; haec a duobus qui injuste possederant eripui et prebendae fratrum reddidi. Silvam quae dicitur silva de Godeledaleth iniquus homo et [279 1Kb] infestissimus aecclesiae nostrae ministerialis episcopi Metensis invaserat, dicens eam esse suum feodum. Quam cum ei multa mei injuria extorsissem, dedi ad censum aliis, qui 7 [280 1Kb] solidos inde solvunt singulis annis ad bracenam [Col. 0136C] fratrum. Curtile [281 1Kb] etiam jacet in palude juxta viam, quae de orientali porta curtis nostrae ducit versus sancti Gengulfi aecclesiam. Hoc se cum domuncula dicebat habere in feodo Franco quidam camerarius, quod obtinere non valens reddidit; hoc cellerario 8 denarios solvit.

15. Cunradus quidam Leodiensis cambam unam in oppido nostro dicebat se habere in feodo. Cujus longa inter me et ipsum contentio ad hoc pervenit, ut eam fratribus recognosceret, quoniam ad fratrum prebendam pertineret, et ex ea 8 solidos persolveret in anno; cumque ipse et uxor ejus defungerentur, 4 in die anniversarii ejus solidi solverentur, 4 in anniversario uxoris; si autem camba esse desineret, locus qui remaneret ad quoscumque usus [Col. 0136D] verteretur, 5 solidos solveret, 30 denarios in anniversario unius, 30 in anniversario alterius, et eos mensae fratrum. Engeramnus homo nobilis cum obisset, reliquit nobis legitima traditione pro eo facta tantum allodii in villa Herebach, quod singulis annis debet solvere 15 solidos. Qui tunc videbatur apud nos abbas esse, tradidit illud cuidam servo aecclesiae nostrae feodo nomine Machelmo, de quibus [Col. 0137A] postea 10 cum beneplacito possidentis reacquisivimus, 5 in anniversario viri nobilis, 5 domui infirmorum deputatis.

16. Villam nostram de Provin [(329) 1Kb] Adelbertus quidam invaserat, ipseque fuerat de factione unus quatuor illorum abbatum, pro quorum ambitiosa contentione abbatia nostra pene usque ad extremum exterminium declinaverat. Qui et cum suis complicibus, dum abbas contra abbatem rebellaret, armata manu turrim aecclesiae nostrae occupaverat, et captus, aliis suspensis, aliis manibus amputatis, ipse quoque manum dexteram perdiderat, exlexque factus, tamen ab invasione villae nostrae non recedebat, in qua ad suum feodum ista pertinere dicebat: Stramen totum annonae nostrae, quod in illis partibus propter penuriam [Col. 0137B] lignorum valde carum est; ad nativitatem Domini 60 capones et 60 panes, ad sancti Johannis festivitatem 30 panes et omnem terrae requisitionem, preterea quotiens illuc iret et rediret, de denariis fratrum viveret, et nullum monachorum magistrum aut comitem haberet. Et cum esset homo inanissimus et infidelis, eo aliquando perduxit substantiam villae, ut in anno michi non solvisset nisi 5 firtones et 15 denarios; et si totum solvisset quod debebat, parum amplius esset quam 6 marcae Coloniensis ponderis et puritatis. Contra hunc vix aliquando comprehensibilem invasorem, quid laboris, quid molestiae, quid dampni sustinuerim, quomodo me aggressus fuerit per majorem tunc advocatum nostrum, comitem Heynricum de Lemburch, et subadvocatum [Col. 0137C] ejus, comitem Gislebertum de Duraz, tandem vero per comitem Flandriae Robertum, et quomodo eum evicerim, non sine grandi hystoria enarrare possem. Evici tandem, et villam nostram absolute fratrum vestiario restitui per manus fratris qui vestiario preest sine alicujus laici inquietatione regendam; quae nostris postea diebus solvit in anno 8 marcas argenti Coloniensis puritatis et ponderis.

17. De non possessis et acquisitis decima est de Barduwich in Testerbrant [282 1Kb] , quae modo solvit in anno marcam et dimidiam, quam statui ad annale servitium episcopi Metensis, et de supercrescente homo debet esse abbatis, qui eam tenet. In hanc introierat homo nobilis sed tyrannus crudelis, Arnulfus de castello Rode [(330) 1Kb] , contra quem diu contendit [Col. 0137D] predecessor meus domnus abbas Theodericus, sed non prevaluit. Ille enim ex episcopo Trajectensi dicebat se eam tenere [283 1Kb] , in quam ego gravissimam litem ingressus, multis profectionibus ad curiam imperatoris Heynrici [(331) 1Kb] fatigatus sed non defetigatus, [Col. 0138A] pecunia tandem inter me et tyrannum mediante, Aquisgrani in curia imperatoris decimam obtinui. In eodem territorio palus quaedam olim inarabilis modo frugifera est, cujus decimae terminus pertinet ad aecclesiam nostram de Alburch; hanc decimam quasi novam patrocinio Trajectensis episcopi sibi usurpaverat Gerardus, Flaminius qui dicebatur et erat patriae comes. Contra tantos dominos tam potentes, maxime contra episcopum Trajectensem qui eum juvabat quantam litem sustinuerim, edicere longissimum est. Maxima igitur necessitate ad comitem de Hollant Florentium, advocatum nostrum in illa terra, compulsus sum me convertere, et divisa ei decima si eam totam juvaret nos retinere, sic patrocinio ejus evici, quia nec episcopus neque [284 1Kb] [Col. 0138B] comes Gerardus audebant eum offendere. Tenemus igitur quiete hodie decimam.

18. De paucis quae pro animabus suis fideles tam viventes quam morientes ad aecclesiam nostram nostro tempore tradiderunt, ita evenit. Adelgerus miles quidam de villa Pumirs supra Mosellam, ad nos venit, et societate nostra impetrata, vineam nobis tradidit, quae afferre potest 3 carratas vini. De eadem villa Gerardus quidam relicta seculari vita ad nos se convertit, tradens nobis 4 vineas, 3 minores, quartam majorem; hae possunt afferre duas carratas vini. Istorum anniversaria agimus, in quibus caritas vini debetur fratribus de eorum collationibus. In villa [285 1Kb] Runchirs [(332) 1Kb] degebat homo nobilis Hardechunut nomine; pro hoc defuncto [Col. 0138C] Bertha conjunx ejus, nobilis et ipsa, tradidit nobis duos mansos terrae, qui solvunt in anno 12 solidos. Advocatus noster comes Gislebertus tradidit nobis pro anima sui et uxoris suae Gertrudis terram, quae solvit in anno 20 solidos et 3 denarios. Inter Sanctum Trudonem et Sarchinium quidam Libertus nomine parum allodii habebat, quod moriens reliquit fratribus pro anima sua; solvit autem 12 denarios in festivitate sancti Remigii, qui cum aliis 12 ponuntur, quos vivens Hardechunut pro anima sua dederat fratribus, et in capite jejunii ad caritatem fratrum in refectorio dantur.

19. [286 1Kb] Decima de Stades in tres partes est divisa, unam habet presbiter, duas reliquas duo operarii lignorum et lapidum. Unam istarum duarum ab uno [Col. 0138D] operariorum et heredibus ejus redemi cum omnium benivolentia, quoniam pauperes erant, et de vadio ubi jacebat redimere non poterant, tantumque eis sine omni violentia et injuria superaddidi, quod ex toto exfestucaverunt michi. Hanc custodi aecclesiae in [Col. 0139A] perpetuum tradidi habendam, ut ex ea lumen in turricula quae est versus claustrum omni nocte ministret, cujus fenestra ita est aptata, ut ex ea lumen in claustro et monasterio aeque fundatur. Ex eadem quoque decima debet idem custos providere omnibus personis, quibus nocturnalis candela anteponitur, in nocte dormientibus lumen et minutam candelam ad servitium.

20. De nullis aut parvis reditibus ad majores et meliores usus instaurata ista sunt: Molendinum superius, quod est ante portam curtis nostrae occidentalem, nostro tempore edificatum est, quod singulis diebus valere potest 3 denarios, caro tempore multo plures. Molendinum superius de Gursemdrul [(333) 1Kb] nunquam extiterat, sed nostro tempore [Col. 0139B] edificatum solvit modo singulis annis 24 modios puri frumenti. Silva de Meceres adjacebat castello Durachio, vicina quoque nostro oppido et villulis nostris; quae inter ista et illa ad hoc perducebatur, ut nichil nobis conferret preter scandala et sanguinum effusiones, dum cotidie detruncaretur a circummanentibus, maxime a Durachianis. Qua necessitate compulsus, prius tamen multas passus injurias a castellanis et domino castelli, ne forte quod supererat adhuc lignorum ad nullam utilitatem aecclesiae redigeretur, vendendum tradidi fidelibus viris, et quicquid ex eo acciperetur, constitui ad reparandum monasterium, quod ante annos multos combustum miserrimae ruinae hiatum prebebat. De terra vero arabili facta 30 solidi solvuntur in anno [Col. 0139C] et 20 denarii; quos dividens 10 eorum bracenae fratrum constitui, 10 claustro cooperiendo, et 10 qui supersunt cum 20 denariis caminatae abbatis.

21. Silvula quoque juxta villam Stades erat, quae tam a colonis nostris quam a villico et alienis exstirpabatur cotidie sine aliqua utilitate. Hanc tali necessitate ad fruges ferendas tradidi, ut de terra solverentur singulis annis 5 solidi, quos ad bracenam fratrum constitui. Alia silva juxta oppidum nostrum adhuc superest, quae vocatur Bruderholt; hanc miles quidam Arnulfus nomine, subadvocatus noster, dicebat se in feodo habere [287 1Kb] . Cui cum miro et magno labore extorsissem, judicio tamen parium [Col. 0139D] aecclesiae, et tamen nec sic retinere cum pace valerem, tradidi eam in hereditatem duobus quibusdam viris de Brustemio, Lamberto scilicet et Gerardo fratribus, qui possent resistere invasori viribus et justicia, ut singulis annis tantum lignorum afferrent in curia nostra, quantum sufficeret ad 4 cervisias coquendas, unam ad festivitatem sancti Remigii, aliam ad festivitatem sancti Trudonis, tertiam in [Col. 0140A] natale Domini, quartam mense Martio ad caminatam abbatis, ita ut silva illa ab eis nunquam exstirparetur, sed diligenter custodiretur et nutriretur, et totum aliud silvae commodum ab abbate tenerent in feodo et homines ejus ex eo essent. Itaque nisi haec fecissem, non silvam solum sed et ipsum fundum perdidissem.

22. Grutarius villae nostrae Reynerus cum defuncta matre in illo officio vellet heres fore, et hoc non posset fieri nisi nostro multo labore, 5 solidos et libram piperis aecclesiae nostrae recognovit solvendos singulis annis. Hos 5 solidos constitui refectioni fratrum in die anniversarii Adelberonis Metensis episcopi, qui fuit post episcopum Theodericum, ut, quoniam Theodericus primo et Adelbero secundo [Col. 0140B] grutam [(334) 1Kb] fratribus nostris pro animabus suis dederant, et die anniversarii Theoderici fratres 5 solidos in refectione pro anima ejus habebant, die quoque anniversarii Adelberonis hos 5 solidos ad refectionem haberent. Quod enim ille primus dedit, iste secundus confirmavit. Solvuntur 5 solidi et libra piperis pridie anniversarii Adelberonis episcopi, sicut et pro anima Theoderici episcopi 5 solidi et libra piperis. Jus omne bracenarum quod propter grutam solvitur in cervisia fratrum est, sicut testatur cartha quam habemus de illa justicia; nullam omnino bracenam excipit. Hoc plures oppidanorum nostrorum ita invaserant, partim dicentes suum esse feodum, partim se habere in vadio, ut parvissimi inde reditus ad fratres venirent. Longa inter [Col. 0140C] me et illos fuit decertatio, quae ex parte etiam usque hodie manet, tamen usque ad paucos omnes evici, spe victoriae de caeteris necdum amissa. Hujus juris fratrum reacquisitio quem fructum habeat supputare nescio, quia qui bracenam habet apud nos quando vult eam destruit et ad alios usus suos vertit, et ideo quae hodie non est cras aliquando est; edificari autem sine abbatis licentia non debet, destrui vero potest. Redemi autem 8 quae jacebant in vadio ex his quae Deus dedit nobis et frater unus noster nomine Gerardus, qui de longa peregrinatione ad nos munificus reversus est. Quarum reditus ad plumbum emendum constitui, ut inde cooperiretur monasterium, quod cum opertum foret, reditus earum [Col. 0140D] ad cellarium fratrum sicut antea redirent; ad minus autem 4 marcas solvunt in anno.

23. Ecclesia de Dunch duas tantum libras solvebat in anno; locus in quo stat solitarius est et amenus, utpote circumfluente eum aqua navigifera, et arcentibus ab eo latis paludibus omnem viam, excepta una, studio potius quam natura facta. In hoc videlicet loco preter aecclesiam ab omni edificio [Col. 0141A] vacuo, quia alias non habebam, domum contraxi dominicalem et horreum claustrulumque satis aptum composui juxta aecclesiam, intusque et foris officinas coenobitis necessarias. Constituti ibi duo fratres, qui Deo et beatae Mariae serviant, ex aecclesia cum famulis suis vivunt, et tamen in anno sicut antea duas nobis libras solvunt. Inter fratres autem ibi morantes et presbiterum parrochianum sciant posteri mei ita fuisse divisum, sicut hic invenient scriptum; ut, si placet et utile est et melius non possunt, obtineant sic in aeternum:

24. Ego Rodulfus, gratia Dei coenobii sancti Trudonis abbas, do fratri Johanni aecclesiam de Dunch, in omnibus tertiam partem tam magnae decimae quam minutae, dotem totam, tria bonuaria terrae in Rotheem [Col. 0141B] [(335) 1Kb] , totidem pratorum juxta Dunch, capitecensum familiarum quicquid est in parrochianis suis tam vivis quam defunctis totum per omnia, ex elemosina quae ponitur super altare tam in festis quam in profestis diebus nullo excepto tertiam partem. Si quid deinceps allodii a 1119. anno incarnationis Domini ab aliquo nobili vel extraneo parrochiano datum fuerit aecclesiae, in mea potestate retineo cui voluero stabilire, nisi presbitero sua pars denominata fuerit a dante. Si aliquis nobilis ibidem vel extraneus parrochianus sepelitur, primam missam persona aecclesiae cantet, quicquid sibi offertur, habeat majorem abbas vel monachus, in oblatione persona nichil querat. Pro hac suprascripta prebenda frater Johannes concilium, synodum, obsonium et caetera, quae alii [Col. 0141C] compares sui, debet procurare. Sub hoc eodem diviso post Johannem Brunoni dedi.

25. De campanis autem quae aut novae aut innovatae sunt meo labore, scribere aliquid ad gloriam Dei hic volui, cujus adjutorio eas feci fieri, quae etsi ventrem non pascunt, aures tamen et corda hominum ad laudes Dei sonus sui dulcedine provocant et attenta reddunt. Sunt igitur omnes 16; scilicet cimbalum 1, in refectorio 2, ad parrochiam sanctae Mariae 1, ad Sanctum Gengulfum 1, ea quam misi Mettis beato prothomartyri Stephano 1, super chorum nostrum 1, in turri nostra 9. Quae quantum dulcedine valeant, atque una quaeque in suo modo atque magnitudinis pondere, et videre mirabile et [Col. 0141D] audire est delectabile. Unum quidem affirmo, quia tot et tales et tantae pro 100 marcis fieri non possent hodie.

26. [288 1Kb] Beatus Trudo et ab eo abbas vicarius ejus domus tres habet Coloniae; duae solvunt 18 denarios illius monetae, tertia dimidiam marcam quae tamen dominicalis domus abbatis est, debens ei ac suis omnibus paratum hospitium. Duae illae domus quae 18 denarios debent, eo legibus forensibus perductae fuerant nostrorum nostris semper familiari [Col. 0142A] negligentia, quod in jus abbatis Sancti Martini Coloniae irrecuperabiliter transissent, nisi ex improviso nuntiata michi extrema illius judicii die, sub vix dimidia hyemali die et nocte pervolassem potius quam equitassem ad diem illum. Obtinui tamen domos et censum recepi judicio et justicia; cum quanto vero per virtutes beati Trudonis miraculo alias enarrabo. Tertia vero domus, quoniam una est de capitalibus turribus urbis Coloniae, si forte obsessa fuerit urbs, hoc ei per nos debet, ut custodibus nostris et stipendio muniatur et defendatur, cavendumque nobis est, sicut eam diligimus, ut pro maceria et tectura ruinam nullam patiatur. Quod totum ante curare debebat abbas et prepositus Mosellae; quare ad hoc aliquando pervenerat, ut per [Col. 0142B] negligentiam nostris, ut dixi, semper familiarem 17 marcae super eam deberentur. Ego vero ad hoc postea hospitem nostrum in ea Bernerum perduxi, ut tam ipse quam omnes qui post eum in ea vellent manere, si forte urbs obsideretur, aut domus aliquam ruinam minaretur aut defectus reparandos pateretur, omnem tertiam partem constitutarum solverent, et tertium hominem pro defendenda urbe in ea ponerent et stipendiarent, dimidiam vero marcam non minus solverent.

27. Est quoque beato Trudoni ejusque vicariis domus honesta et dominicalis Leodii, a qua perversissimum invasorem in hereditate habere volentem ejeci multa lite usque ante episcopum, de episcopo ad advocatum, de advocato ad imperatorem [Col. 0142C] Heynricum, non sine dampno meo et multo labore. Annaliter igitur posui et pono in ea quem volo et volui. Ejectus violentus et iniquus heres totam paene discoopertam, putridam, maceriis discissam vastatamque domum michi reliquit, ad cujus reparationem in una tantum aestate 9 marcas posui, exceptis meis obsoniis, quae illuc vadens et aliquamdiu manens habui. Reparavi igitur ex integra et nova tectura simul et nova caelatura, resarcitis lapide et caemento murorum scissuris, et parietibus caemento linitis et calce dealbatis, fecique in ea capellam novam, cum prius nulla haberetur, satis pulchram et aptam hospitantibus. Feci et novam coquinam in curti et nova stabula, obturavique omnia [Col. 0142D] ostia in platea patentia preter unam portam, qua commode exitur et intratur. Retraxi etiam ad me cameram juxta portam positam, quam quidam nostrorum in feodo se habere dicebant, ponentes in ea annaliter pro censu dando quem volebant; census vero 2 solidi erant. Gratis igitur in ea hominem constitui, qui portam claudat et aperiat, et totam domum interius custodiat.

28. Bonum vero quod habemus in villa Beredorf, via Coloniae, miles quidam palatinus de villa Cherpen [Col. 0143A] invaserat, quod per auxilium episcopi Coloniensis Friderici cum magno nostro labore reacquisivi. Solvit autem ad minus dimidiam marcam preposito de Mosella in anno. Sed et illud quod habemus juxta villam Bruches, quae est in latere Aquisgrani, quod servit preposito Mosellae illuc eunti, sive in domo velit possidentis sive in hospitio suo Aquisgrani, illi cui abjudicatum fuerat---et sine omni respectu in eo violenter manebat---cum multa sollicitudine et labore extorsi, ponens in eo jure hereditario, cui contradicere non auderet violentus, et qui debitum servitium preposito solveret.

29. De incenso autem et diruto monasterio, quoniam alias plenius scripsi [(336) 1Kb] , breviter his tangam, [Col. 0143B] quoniam gratia Dei et sanctorum patrocinia in restruendo affuerint michi. Omnes qui videbant tantae ruinae expavescendum baratrum, desperabant aliquando esse reparandum. Igitur a pylariis et arcu, qui sunt ad pedes domini nostri beati Trudonis, ubi predecessor meus abbas Theodericus finem operis sui fecit, usque ad majorem turrim omne quod est operis infra exteriores muri parietes meo tempore assurrexit, exceptis pylariis cum arcu quae sunt in medio navis monasterii. Et quod ante me et sub me factum fuerat, feci consecrari 3. Kalendas Octobris ab episcopo Leodiensi Obberto anno incarnationis Domini 1117, ordinationis meae 9, ab eo quo crematum fuit monasterium 32 [289 1Kb] (337) 1Kb] .

30. De claustro et omnibus ejus appendiciis nichil [Col. 0143C] inveni quod sic posset remanere, neque quivis hospitum pernoctare. Domus tantum una prorsus inculta, et tam aestate quam hyeme pro suis multis defectibus fratrum usibus molesta, tamen et refectorium prestabat eis et dormitorium, cellarium quoque et miserrimum carcerem potius quam infirmorum cellam; caeterae partes sepe veterrima et semiruta signabantur potius quam clauderentur. Quicquid igitur monachis opus est in officinarum usibus, oportuit me festinanter construere de lignis ad tempus, postea paulatim illud diruere et a fundamento per gyrum de muro edificare. De quo opere illud adhuc Horatii possum cantare: Dimidium qui coepit habet [(338) 1Kb] . Propter multas et vix enarrabiles tribulationes lente, pulchre tamen surgit, [Col. 0143D] maxime cum a duobus miliariis empti adducantur lapides et calx, a septem et quinque denariis interdum emitur modius. Numerus fratrum cum inter parvos et majores ante me frequentissime vicenarium duobus aut tribus descenderet, usque hodie [Col. 0144A] ad quadragenarium non pervenit; aliquando tamen unus tantum defuit, tricesimum tamen quintum necdum descendit, et nisi mors immatura aut levium quorundam fuga tulisset, quadragenarium multo superexcessisset.

31. His ita [290 1Kb] descriptis non inutile arbitror, immo valde necessarium, de prediis aecclesiae, quae impedita inveni et expedire necdum prorsus potui, si posteros meos certos reddidero, quomodo invasores eorum et quo judicio ante judices agitaverim, et ubi rem perduxerim, ut ibi incipiant post me de reliquo, ubi ego finem fecero. Notum igitur sit eis, quia comes Otto et filius ejus Gislebertus de Durachio, ille pro anima uxoris suae Odae, iste pro anima matris tantum allodii nobis dederunt in villa quae [Col. 0144B] dicitur Meldreges [(339) 1Kb] , non longe a villa Lencholt, quod singulis annis valere potest inter censum ordeum, linum, pullos si non amplius 20 solidos, ut memoriam ejus in anniversario ageremus, et die illa caritas fratribus de vino et piscibus in refectorio ministraretur; diem anniversarii agimus et caritas debita nobis non impenditur. Nam illo tempore quo contendebant superius dicti quatuor de abbatia, junior eorum et novissimus Herimannus, ejectus de claustro et villa sub quodam villico nostro Johanne Hales se transtulerat [(340) 1Kb] , qui redituum villae illius supra quam dici potest vorago erat et calamitas. Vastata igitur per amplius quam per annum ibi silva, et consumpta ab utrisque tota villae substantia, ad comitem Heynricum de Lemburch, majorem advocatum [Col. 0144C] nostrum, Herimannus se proripuit, sperans se de recuperatione abbatiae per eum juvari. Vacabat interim abbatia et a multis multiformiter diripiebatur. Tunc quoque bonum de Meldreges Johannes sibi rapuit, et usque ad meum tempus suum feodum esse dixit; quem propter hanc et propter alias inenarrabiles culpas et infidelitates suas longissima et dampnosissima michi decertatione eo perduxi, ut non tantum villicatio et omne feodum ei abjudicaretur, verum et hereditas et corpus ejus in potestate nostra redigeretur. Post annum et dimidium filius ejus nomine Macharius quaesita gratia nostra ad villicationem et paternam hereditatem venit, sed feodum recipere noluit, quia bonum de Meldreges, quod pater invaserat et judicio in manus [Col. 0144D] nostras redierat, nolebam tradere ei; in brevique hoc egit, ut multo perniciosior patre et infidelior a villicatione deponeretur, et quicquid sperabat se habiturum de nostra manu aut habere jam videbatur, ei abjudicaretur. Advocatus autem, cujus traditio [Col. 0145A] hujus allodii pro anima matris suae fuerat, ad opus fratrum quibus dederat bonum illud intrans resaciavit [(342) 1Kb] . Sic veritate, judicio, legibus de hoc bono actum est. Hoc solum adhuc impediebat, quod homo de fortibus Lovaniensium pro vadio illud se habere dicebat; quam litem necdum finitam introivimus.

32. Gualterus homo liber de castello Baccunguez, stimulatus mala cupiditate et illectus predii nostri adjacentis suo castello commoda amenitate, cum propter aecclesiae nostrae supradictam desolationem non haberetur qui ei obsisteret, coepit nostra sibi adjacentia attrahere suis usibus quasi propria. Dicunt nostri rustici, quod inter silvam et terram arariam sint ex eis quasi 40 mansi; dicunt etiam, quod [Col. 0145B] domini de Disthe cum aliquando ea invadere voluissent, pater hujus Gualteri jurejurando coram legitimo advocato nostro comite Ottone obtinuisset, quod nostra essent, cumque super haec suae proprietati attraxisset, major advocatus noster Heynricus de Lemburg, mandatus a meis predecessoribus, illuc ivit et legibus juri aecclesiae nostrae restituit. Sed neque sic avarus invasor quievit. Ventum est ad tempus nostrum et possidentem nostra inveni eum. Clamavi advocatis nostris, duci quoque, et nullus exaudivit, pecunia aures obturati. Quid facerem? Ad imperatorem Heynricum, filium Heynrici qui Leodii obiit, me contuli; causa mea audita, reinvestiri me prediis aecclesiae per ducem Lovaniensem Godefridum et advocatum nostrum Gislebertum [Col. 0145C] fecit. Avarus invasor clamitabat violentiam sibi fieri. Dux iterum Lovaniensis secundum mandatum imperatoris diem posuit, ut presente adversario preirent homines nostri et divisionem rectam facerent nostri et illius predii. Ventum est ad diem; affuit dux, affuimus, affuit et Gualterus, et cum multis liberis grandis utrimque populus. Perambulaverunt nostri divisionem facientes allodii, cumque ad aquam vivarii [(343) 1Kb] sub castello jacentis venissent, quam ille stagnaverat, et per quam partem allodii nostri occuluerat, dixerunt nostri se rectam perambulationem non posse facere, nisi prius aqua emitteretur, sub qua recta divisio occultabatur. Adversarius hoc ne fieret omnimodis renitebatur. [Col. 0145D] Tunc unus rusticorum nostrorum, cui melius divisio nota fuerat, se omnibus vestimentis suis exuit, et ligata sibi cruce aurea super dorsum inter scapulas, quae ante presens ibi feretrum sancti Trudonis ferebatur, invocato nomine Domini et veritate ipsius rectae divisionis, sanctumque alto clamore obtestatus Trudonem, in ipsum vivarium saltu se injecit, et [Col. 0146A] per longitudinem enatans sine molestia exivit; deinde quod supererat divisionis tam in terra quam in aqua cum nostris perfecit. Adversarius quoque suam fecit partem, de nostra sua attrahens, partem nobis liberam relinquens. Finiri die illa non potuit. Alia dies posita est, ut liberi veritatem dicerent circummanentes; corrupti muneribus, ut fama ferebat, veritatem se nescire mentiti sunt. Nec sic defatigatus quievi; adversarium iterum ad curiam Aquisgrani ante imperatorem feci vocari. Ubi cum multum sibi timeret, fecit me interpellari per honestos viros, tam liberos quam servos, promittens, quia totum allodium sicut perambulaveramus aecclesiae recognosceret, si dimidium daretur ei in feodum, ex quo homo abbatis et sui heredes fierent, [Col. 0146B] et dimidium aecclesia absolutum reciperet. Placuit michi, immo valde placuit. Sed contra hoc nostris tam clericis quam laicis pertinaciter reclamantibus, et quaedam indigna in adversarium et in me quoque proferentibus, tristis et merens coactus sum ab eis non facere, quod amplius, sicut predicebam, non potui recuperare. Venimus ergo ante imperatorem. Advocatus meus suum statuit prolocutorem, adversarius suum. Ab utraque parte est dictum et sub judicio positum, judiciumque usque ad proximam curiam dilatum. Interim regnum turbari et imperator impediri, donec in Italiam transivit [(344) 1Kb] , resque nostra usque hodie sic remansit indiffinita.

33. Pene preterieram quod hic ante dixisse [Col. 0146C] debueram. Media occidentalium turris nostra ab utroque latere habet [291 1Kb] unam, eodem muro sibi compactam, perque singularum cocleas [(345) 1Kb] ad primum et secundum et tertium statum ascenditur usque ad campanas; deinde media relicta humilius altioribus se proripiunt cacuminibus, habetque proprium unaquaeque suum tectum. Istae propter supradictas varias aecclesiae nostrae desolationes longo tempore discoopertae prope erant putridaeque tecturae, et trabium corruptarum periculo dampnosissimam ruinam maxime campanarum minabantur. Pars enim plumbearum tabularum ab his qui turrim custodierant aliquando et eam habuerant pro presidio, furtim sublata erat, pars ventorum flante turbine [Col. 0146D] in perpetuam perditionem avulsa fuerat. Totas igitur ex integro et ex novo feci recooperiri, et sub trabibus, quae campanas sustinent, transversam aliam trabem poni capitibus paribus muro utrimque infixis; et sub eadem trabe posui [292 1Kb] columnam fortissimam ligneam, sustinentem eam et appodiantem se super subjacentem illi aliam trabem, [Col. 0147A] transverse jacentem super inferiores trabes a parte una turris usque ad aliam. Sicque factum est, ut pondus campanarum et lignorum sustinentium eas prius 6 tantum trabes sustinerent, modo quindecim illud aeque sustineant. Turris vero quae juxta meridianam [Col. 0148A] manicham [(346) 1Kb] aequalis muro monasterii diu ante me facta fuerat, meis diebus perfecta plumboque cooperta, insignita desuper cruce deaurata splendide emicat [* 1Kb] .



EXPLICIT LIBER NONUS, INCIPIT DECIMUS.
[Col. 0147]

[Col. 0147B] 1. Finita epistola abbatis Rodulfi, quam ad episcopum Metensem Stephanum scripsit, de his quae ejus tempore accreverunt in abbatia, sive per suum suorumque laborem de perditis recuperata, sive de non habitis acquisita, sive 294 1Kb] de nonnullis aut parvis reditibus ad aliquos et majores fructus promota, et quae pro animabus fidelium pauca in possessionibus sunt data, et de his quae impedita invenit, ad quem statum perduxerit; necesse est nos amodo ad priorem narrationis ordinem redire, ut, si quid forte omisit aut obscurius quia brevius posuit, nostra narratio restituat et elucidet.

2. Eo itaque, secundum episcoporum et abbatum in sacratione sua professionem, servante inventa, recuperante perdita, recolligente dispersa, emendante [Col. 0147C] neglecta, mortuus est juxta nos homo quidam [295 1Kb] nobilis Hardechenut nomine de locello Runchirs [(347) 1Kb] . Hic tantum de ejusdem loci allodio nobis reliquit, quod 12 solidos debet nobis singulis annis solvere, prima dominica post epyphaniam 6 solidos, et prima dominica post festivitatem sancti Johannis 6 [296 1Kb] solidos, et nullam aliam justiciam amplius; sunt inde duo mansi, et si metiaris plus invenies. Et quoniam predecessores abbatis Rodulfi multa, quae ita tradita fuerant aecclesiae, olim suis famulis in feudum dederant, ita ut de tota hujusmodi elemosina non remansisset fratribus vel una in anniversariis refectio, timens ne illud idem de isto post se fieret, coram majoribus aecclesiae et traditoribus et receptoribus hujus allodii fratres omnes convocavit, et [Col. 0147D] priori aecclesiae nostrae hos solidos singulis annis recipiendos per manus prepositi statuit, 6 in anniversario [Col. 0148B] defuncti ad refectionem fratrum, 6 ad ea quae necessaria erant ad domum infirmorum; nichil enim omnino erat ad eam ordinatum aut constitutum, preter quod negligenter multum a preposito interdum dabatur. Paulo post defuncta est uxor ejusdem Hardechenut nomine Bertha, pro qua tantum datum est nobis quantum et pro marito ejus, terra scilicet juxta illam eandem terram solvens 12 solidos, in die sancti Johannis 6 solidos et in die epyphaniae 6 solidos. De quibus ab abbate Rodulfo eodem modo solempniter constitutum est, 6 scilicet solidi in anniversario ejus et 6 ad domum infirmorum. Quam videlicet terram cum legitima donatione tradidissent ad aecclesiam nostram advocatus noster Gislebertus et filius ejus Otto, qui supradictorum liberorum [Col. 0148C] heredes extiterunt, tamen postea invadi passi sunt a nepote suo comite Arnulfo de Los et nunquam resistere voluerunt [(348) 1Kb] .

3. Pro comitissa autem Gertrude, quae jacet in claustro nostro, tantum allodii datum est nobis quod solvit singulis annis 20 solidos et 3 denarios. Jacet [297 1Kb] inde Alost, quod solvit 3 solidos et 3 denarios, et ad Assebruc [(349) 1Kb] 5 solidos et ad Steinvert 8 solidos; hi omnes faciunt 16 solidos et 3 denarios, et 3 solidi solvuntur Kalendis Maii. Superest adhuc tantum juxta Steinvert de eodem allodio, quod solvit 4 solidos in die sancti Remigii, et quando apportatur iste census, nichil omnino debetur inde [298 1Kb] apportantibus. De his nichilominus constitutum est solempniter presente marito ejus, advocato nostro [Col. 0148D] Gisleberto, et filiis ejus Ottone et Gisleberto, et comite Arnulfo et Theoderico fratre ejus [(350) 1Kb] , petente [Col. 0149A] et allaborante abbate Rodulfo propter supradictum timorem, ut per manus prepositi singulis annis totus census iste priori daretur, darenturque in anniversario ejus 6 inde solidi fratrum refectioni, et quando maritus ejus Gislebertus defungeretur, 6 similiter in anniversario ejus, et 8 reliqui et 3 denarii ad domum infirmorum habentur.

4. Engeramnus vir nobilis de Horpale [299 1Kb] olim ante istos [(351) 1Kb] defunctus fuerat, qui pro anima sua in villa quae dicitur Herebac tantum allodii nobis reliquerat, quod preter alias justicias 15 solidos solvere debebat, sed ab abbatibus in feodum datum olim totum fuerat. De quibus studio prepositi sui Folcardi abbas Rodulfus 10 [300 1Kb] solidos reacquisivit, sed quia cum labore acquirebantur et vix retineri [Col. 0149B] poterant, volebat illud alias libenter cambire si posset. De his 10 solidis similiter abbas Rodulfus majorum suorum consilio statuit, ut 5 in anniversario ejus ae refectionem fratrum haberentur, 5 ad domum infirmorum, et si quis illos cambiret, qui tunc temporis essent sollicite ordinarent, ut de cambiis anniversarium ejus ordinaretur, et quod superesset ad domum infirmorum daretur. Jam igitur 25 solidi sunt et 3 denarii, qui constituti sunt ad domum infirmorum. Dicendum modo erit, quid ex his agendum abbas Rodulfus constituerit. Ad ligna coquinae domus infirmorum, quando per se coquinam habuerint infirmi, et ad focum faciendum hyeme ante eos 8 solidos, et ad continuum in ea nocte lumen incendendum 6 solidos, et ad minutum lumen, [Col. 0149C] quo coenantibus et missam in ea cantantibus servietur, 3 solidos et 3 denarios, 3 solidos ad utensilia emenda, scilicet vascula, quibus in ea opus habetur, et mappas et mensulas et manutergia et minuta hujusmodi. Quinque autem solidos qui adhuc restant ita reliquit, ut, si forte contingeret, quo minus 20 alii solidi et 3 denarii solverentur, ex istis quod deesset suppleretur, et si plene persolverentur, quantumque 20 solidis illis superesset, necessitatibus infirmorum disponerentur, ad quascunque custos domus infirmorum consilio prioris videret necesse fore, sive ad carnes sive ad alias res, licet carnes de prepositura debeant venire. Censum autem istum de omni elemosina iccirco constituit recipiendum a preposito a debitoribus, et a preposito presentibus [Col. 0149D] illis dandum priori, ut absque majori sollicitudine et absque ullis expensis preposito procurante solveretur ei. Si autem redemptio aliqua de terra moriente herede exiret, aut culpa aliqua existente, vadium vel tale aliquid preter censum vivens persolveret, [Col. 0150A] duas inde partes prepositus haberet, qui hac illacque suis sumptibus pro acquirenda justicia equitaret, tertiam prior; prior vero custodi [301 1Kb] domus infirmorum de istis 25 tantum solidis singulis annis responderet, si autem nullus custos in ea esset, ipse per se eadem disponeret, sicut et de anniversariis et de aliis elemosinis. Mortuo vero qui aliquid de censu isto jure hereditario teneret, successor ejus ad claustrum veniret, et donum hereditatis de manu prepositi et prioris reciperet, alioquin legitimum non esset. Lumen autem, quod custos prius dabat ad domum infirmorum, constituit abbas Rodulfus, ut divideret hyemali tempore per quatuor angelos claustri ante collationes [(352) 1Kb] usque post completorium [(353) 1Kb] . Ista pauca domui nostrae infirmorum ex [Col. 0150B] elemosinis quae suo tempore venerunt constituit, quia ad eam nec parvum nec magnum constitutum invenit, preter quod infirmis et languentibus carnes ministrare debebat et adhuc debet prepositus, quod si in lardario [(354) 1Kb] abbatis aut in curti invenirentur, inde acciperet quod ipsis infirmis convenire videretur. Novit enim Dominus, quia ad eam miseriam et tenuitatem disceptatione abbatum res aecclesiae defluxerant, quod domus infirmorum neque lumen in nocte, neque focum in die, neque quicquam infirmus amplius habebat languens in lecto, quam sanus in refectorio. Ex eo si quid appetitui ejus non conveniebat, commutationem foris faciebat, pro eo quod intus desiderabat, interdum etiam ori et appetitui subtrahebat, unde necessitatem luminis et foci sibi [Col. 0150C] supplebat. Quae constitutio non ob hoc facta est ab eo, ut sic tenuiter amplius permaneret, sed ut presentem tunc necessitatem utcumque alleviaret. Nam voluntas ei erat summa et desiderium plura addere, si ei acciderent, aut ab eis addenda relinquere qui post eum venirent.

5. Ad vestiarium fratrum parum certi erat statutum; nam caetera abbates prout eis veniebant procurabant. Quorum negligentia magnam frequentissime fratres penuriam vestimentorum sustinebant, maxime inter illas quas superius diximus abbatum contentiones. Tamen dicendum hic ociosum prorsus esse non credidi, quae ad eam tunc pertinebant, et post quae et quomodo statuerat. Bonum de Provin totum ad illam pertinebat, et census de Alost 3 [Col. 0150D] librae, et aecclesia de Pirges 4 librae, et aecclesia de Dunc 2 librae, et aecclesia de Guebechem 2 librae. Bonum autem de Provin ad id modicum defluxerat, ut vix solveret 7 marcas, cum aliquando 19 solvisset, unde inter haec omnia vix ad 17 [302 1Kb] libras tandem [Col. 0151A] perveniebat. Ligna ad vestimenta fratrum lavanda veniebant de terra quae dicitur Manedac [(355) 1Kb] , ad balneas de Lare [(356) 1Kb] , prebendae lautorum et consutorum de molendino de Grosmec.

6. Igitur abbas Rodulfus audiens ea quae abbates de suo dabant ad vestimenta fratrum, quia cum labore et dolore et longa prius afflictione eis interdum dedissent, timensque quia id idem post se posset accidere, utile duxit tam animae suae quam fratribus, ut plene ordinaret et denominaret bona ad vestimenta fratrum jam amplius pertinentia, maxime quia fratrum numerus creverat sub eo, qui supradicto penso vestiri non poterat. Voluit etiam ita ordinare, ut illa vel illa curia non demembraretur de censu sive de annona sua, sed quo servire deberet, [Col. 0151B] tota integra serviret, ut si quando carum tempus accideret, officiatus de annona se plenius juvaret, et si annona vile venderetur, census esset qui ei succurrere posset. Dicebat enim nullum officiatum de aliqua curia posse proficere, cui aut census de ea aut annona deesset. Itaque Provin sicut erat ad vestimenta fratrum dimisit, et censum de Alost et aecclesiam de Pirges et ligna et prebendas servientium, sicut invenit. Censum autem de aecclesia de Guebechem et de aecclesia de Dunch, quoniam villae istae majori parte ad abbatem pertinent, in manum retinuit superius dicta intentione. Villam vero de Sesninc cum aecclesia, quoniam studio suo et labore eam magno et gravibus expensis reacquisierat, ad vestimenta fratrum statuit, et villam de [Col. 0151C] Stades absque aecclesia et molendino Remigii in censu et annona. Si igitur diligenter computaveris, invenies quod ad vestiarium aliquid plus pertineat quam valens 30 librarum, de quibus 10 superadditae sunt quae prius non erant.

7. In villa [303 1Kb] Ham [(357) 1Kb] quae est in Texandria mansum unum habebat aecclesia, solventem 30 denarios. Quem quoniam multi querebant in feodum, et nos ibi nichil amplius habebamus, timens abbas Rodulfus, ne post se aliquis veniret, qui illum in feodum alicui daret, sicut sibi quoque prope contigerat, convocavit majores aecclesiae tam de laicis et clericis quam monachis, et 30 illos denarios in festivitate sancti Johannis solvendos priori constituit [Col. 0151D] fratribus ad servitium eorum in festivitate sanctae Mariae Magdalenae, ut facerent festivitatem illam in albis, quam prius vix in tribus lectionibus faciebant. Addidit etiam ad eandem festivitatem solempnius celebrandam 30 alios denarios, qui veniunt de Guebechem, de loco ubi olim camba extiterat et modo status curtilicius est. Cumque legisset in [Col. 0152A] libro de vita beati Trudonis [(358) 1Kb] , quia vivens adhuc monasterium suum primum in honore sanctorum Quintini et Remigii fecisset Deo consecrari, et ante aram ipsorum se sepeliri, videretque usque hodie et a populo exterius et a fratribus interius festivitatem sancti Remigii celebrari, et de sancto Quintino unum tantum collectam fieri, miratus qua negligentia hoc de tanto martyre contigisset, gratum existimavit fore beato Trudoni, qui se et sua sub nomine ejus Deo dedicaverat, si solempnitas ejus celebraretur in loco qui esset, ut dixi, Deo ex nomine ejus dedicatus. Composito ergo ex passione ejus pulcherrimo cantu, cum antyphonis et responsoriis hymnisque dulcisonis solempniter celebrari ejus festivitatem apud nos instituit, statuto fratribus [Col. 0152B] die illa reditu in refectorio ultra commune refectionis, sicut [304 1Kb] supra in epistola ejus scriptum est.

8. Molendinum de Gursemdrul [305 1Kb] ratione dictante duos modios fecit solvere amplius quam antea solveret, alterum siliginis, alterum frumenti. In die sancti Quintini dimidium siliginis constituit pauperibus ad domum elemosinariam, alterum dimidium similiter pauperibus ad eandem domum in die sacrationis suae, sic ut post suum decessum transferretur ad anniversarium. De altero modio frumenti constituit, in die festo ejusdem sancti ut simila excuteretur, et panis ponderis duarum marcarum et dimidiae daretur inde singulis fratribus super panem suum cotidianum, de reliquo farinae [Col. 0152C] panis fieret communis, et singulis camerariorum et servientium in curti unus daretur ejusdem ponderis. Similiter de alio modio in die suae sacrationis, et cum defungeretur ad diem anniversarii.

9. Bonarium [306 1Kb] unum terrae juxta culturam nostram versus Mergueles Gueinrico cuidam, subvillico nostro, conquerenti, quod injuste esset sibi sublatum, restituit ea conditione, ut 12 denarios singulis annis inde persolveret villico de curti nostra ad opus servientium, scilicet cocorum, pistorum, lautorum et aliorum de curia nostra, ut die festivitatis sancti Quintini 6 inde denarios ad bibendum simul haberent, 6 in die ordinationis ejus, qui 6, cum defungeretur, transferrentur ad diem [Col. 0152D] anniversarii ejus. Ante occidentalem curtis nostrae portam inter superius molendinum et viam publicam, quae a ponte dirigitur ad sancti Gengulfi aecclesiam, tabernula est facta ejus tempore super rivum juxta pontem, cellerarii labore, sumptibus aecclesiae nostrum dominicale, de cujus censu sive reditibus---potest enim interdum commutati [Col. 0153A] sic vel sic, ut solvat plus vel minus---constituit cellerario, ut emat in refectorio coclearia et coppas [(359) 1Kb] et ciphos fratribus.

10. Igitur inter ista recolligenda et illa acquirenda et singula ordinanda dum miro ardore desudaret, non deerant illi maximae tribulationes. Persequebatur enim eum inhumane advocatus noster comes Gislebertus, et plurimum advocatrix comitissa Gertrudis, conjunx ipsius, ita ut nichil aut permodicum ei relinqueret de omnibus reditibus ad eum pertinentibus, preter communem victum et vestitum qui debetur fratribus. Vetus autem hoc odium exordium habuit a tempore abbatis Theoderici, propter quem frequenter et constanter eis restiterat tempore prioratus sui, et cum modo factus [Col. 0153B] esset abbas, fortius et fiducialius pro posse et ultra posse resistebat, ubicumque jura aecclesiae eos infringere videbat. Propter quod tantum in eum processit faeminea procacitas, ut misso ad eam aliquando priori nostro Guederico ardenti ira cum juramento minaretur, nisi etiam communis victus et vestitus abbati tolleretur, quod eis suus non relinqueretur.

11. Interea abbas claustro clausus tenebatur, relevans sibi ocium et tedium lectione, prosa, metro et cantu, quasi qui non habebat nec audebat quo progrederetur. Desperans tandem de auxilio hominum, convertit se ad divinum disposuitque iter suum Mettis infra dies paschales (an. 1114, Mart. 29), non ad aliquem dominum suum in carne adhuc positum [Col. 0153C] episcopum, sed ad beatum protomartyrem Stephanum, specialem post Deum aecclesiae nostrae dominum et patronum. Ubi cum ante pares Metensis aecclesiae, monachos, clericos, laicos, causam itineris sui et angustiam perorasset, nullumque posse ab illis fieri auxilium videret, convertit se lacrimabiliter per octo dies quos ibi fecit ad beati prothomartyris suffragium, frequentans reverenter parvulum quoddam beatae Mariae semper virginis in eo monasterio oratorium, tantoque profusiori corde causam suam illis agendam committebat, quanto se propulsius humano destitutum auxilio considerabat.

12. Sed dum illuc transiret, in monasterio beati Remacli [307 1Kb] Stabulaus nocte una habuit hospitium. [Col. 0153D] Celeberrima erat nox illa solempnitatis institutae pro eo quod beatus Remaclus reacquisierat sibi Malmundarium [(360) 1Kb] , quod Anno archyepiscopus Coloniensis susceperat de manu Heynrici imperatoris qui Leodii obiit. Poppo secundus tunc temporis abbas ibi habebatur, simulque et Prumiensem tenebat abbatiam, quas quam irrevocabiliter dilapidaverit dicere, hic mei non est propositi. Nocte illa ad primos solempnes vesperos ambo abbates albis et cappis preciosis induti, positis sedibus festivis sederunt [Col. 0154A] ab utraque parte ingressus cancelli ante altare beati Remacli. Ubi abbas Rodulfus dum infra Magnificat et sequentem antyphonam baculo pastorali innixus caput, quem ambabus junctis tenebat manibus, ad altare staret versus, amarissimum et profusum profudit fontem lacrimarum pro sua necessitate qua peregrinabatur, revocabatque sepe beato confessori Remaclo ad memoriam eam [308 1Kb] quam ipse senex et beatus Trudo adolescens viventes adhuc in carne habuerant simul amicitiam. Pia etiam exprobratione objiciebat ei consilium, pro quo tradiderat beato prothomartyri Stephano Mettis preclarae hereditatis suae atque familiae magnum et illustre monimentum, cum non esset modo presul in urbe, qui succurreret angustiis nostris et miseriae. Quid [Col. 0154B] plura? Audivit pius confessor tacitos gemitus merentis cordis illius, vidit profusos per baculum usque in pavimentum lacrimarum fluxus. Non solum igitur ab insidiantibus abbati dispositis latronibus eripuit eum in itinere, verum precedens eum vere, vere precedens eum potenti virtute, causam ejus efficaciter Mettis egit, non cum episcopo Alberone secundo [(361) 1Kb] , sed cum beato prothomartyre Stephano atque cum beatissima Dei genitrice Maria, cujus oraculum in ejusdem prothomartyris aecclesia gloriosa frequenter illustrant miracula. Nam antequam abbas reverteretur a Mettis Stabulaus ad beatum iterum visitandum et orandum Remaclum, in itinere nuntiatum est ei, quod mortua esset illa superius dicta advocatrix, et ipsius et aecclesiae permaxima [Col. 0154C] persecutrix (an. 1114). Advocatus autem Gyslebertus, qui inimicissimus ei prius fuerat, reverso a Mettis statim obvius ivit amico vultu et supplici, et quicquid in eum deliquisset amodo se libentissime velle emendare promisit. Sed neque hic adhuc continuit se beatus Remaclus. Nam Herimannitarum et Herimanni multos et malignos et sepius redivivos in abbatem conatus potenter contrivit et ab omni spe decidere fecit. Qui videlicet Herimannus ad Sanctum Symphorianum in silva supra Leodium juxta Clarum montem [(362) 1Kb] , sicut ante, se contulit, et ab inguine inferius gravi infirmitate correptus, privatus est omni gressu. Longo itaque cruciatu ibidem mortuus est et sepultus (an. 1114), [Col. 0154D] prius tamen, quantum fieri potuit, per internuntios abbati et aecclesiae reconciliatus; sex quippe annis postea vixit quam abbas Rodulfus in abbatiam intravit, quo vivente alter nunquam absque perturbatione fuit. Hic et talis finis extitit Herimanni, qui unus et ultimus fuit quatuor illorum ventorum, quorum turbinibus agitati frequenter usque ad coelos fuimus, et depressi usque ad abyssos descendimus.

13. Defunctis Herimanno et comitissa aliquantula [Col. 0155A] pax abbati et aecclesiae est reddita, et quoniam de reparando monasterio propter vastitatem ejus desperabat, et manus apponere propter paupertatem non audebat, convertit se ad edificandam quartam partem claustri versus aquilonem ex lignorum materia, sicut erat pars illa quae ad orientem respiciebat, cum prius ambae vix clauderentur sepe humili et vetustate discissa. Illam versus orientem habebat pro fratrum dormitorio, versus aquilonem pro infirmorum domo, subque uno ipsius tecto domus erat lavatoria, domus elemosinaria et curticula [(363) 1Kb] ante cum posticio. Exitus de claustro et introitus pulcher, et amplus, in quo mandatum [(364) 1Kb] pauperum agebatur et curticula ante porta claudebatur; superius granarium, inferius duae camerae, una in qua vestimenta [Col. 0155B] fratrum camerarius reponeret, alia in qua consuerentur. Deinde domus infirmorum habens fumariam sive focariam, capellulam, lobiam [(365) 1Kb] , cameram dispensatoriam, cameram privatam aliamque privatiorem, ortum [(366) 1Kb] ante eam postibus, tabulis, spinis munitum, ut esset ex aere et viriditate infirmorum aspectibus refrigerium. De domo illa, quae prius erat quasi carcer infirmorum fecit cervisae et vini cellarium, atque a dextera introeuntium aptum hospitibus prepositi habitaculum. Quae prius cellarium fuerat, fecit pulchram et amplam sibi et majoribus hospitibus caminatam, habentem ab utroque latere duas alias usibus hospitantium necessarias, ex quibus aptus et secretus in monasterium est introitus, interclusa manica a monasterio, factoque [Col. 0155C] in ea ad titulum sancti Lamberti martyris oratorio, hospitibus volentibus missam audire vel dicere congruo. In pariete hujus manichae versus monasterium est fenestra ab utraque parte vitrea, quae lumen fundit et in monasterio et in hoc hospitum oratorio; lumen hoc procurat custos de 5 solidis qui veniunt ei de aecclesia de Alost. De hoc quoque oratorio est introitus in aliam caminatam, quam ipse abbas latam et altam similiter hospitibus edificavit cum necessariis ejus appendiciis, ut non haberent fratres inquietudinem de hospitibus in claustro, neque necessitatem exire propter eos, sicut ante solebant, de suo refectorio. Sunt et atria et porticus ante has utrasque caminatas, et viridiarium spaciosum et delectabile hospitibus, cum pluribus lignis diversos fructus [Col. 0155D] ferentibus. De quibus paene omnibus nichil invenit, nisi situm horribilem et dirutas macerias, quando abbatiam est ingressus. Et cum de reedificatione monasterii propter horribilem vastitatem ejus, ut dixi, desperaret, et propter tenuem aecclesiae substantiam accingere se ad tantum opus formidaret, inspiravit Deus cuidam matronae de oppido nostro [Col. 0156A] nomine Ruzelae, quae suis sumptibus unum pylarium prima coepit edificare. Coepit, erexit, consummavit; Deus [309 1Kb] retribuat ei sancti Trudonis meritis. Hanc imitatus quidam Libertus, de hac majori curte nostra villicus, aliud juxta eam incepit et consummavit. Post istos oppidani nostri de suis fraternitatibus quatuor inceperunt pylaria, et duo reliqua sunt imperfecta. Perpendens ergo abbas Rodulfus, quia voluntas Dei erat et sanctorum, spiritu recepto, aliis intermissis, ad illud tantum opus non segniter se accinxit. Itaque pylariis tanto labore et constitura erectis, qualem nemo novit qui non interfuerit, in brevi tempore de choro usque ad turrim utrosque parietes navis aecclesiae paene usque ad consummationem perduxit.

[Col. 0156B] 14. Sed diabolus crescenti invidens operi, cum turbatis regni principibus adversus imperatorem Heynricum quartum videret locum impediendi opus nostrum, partes fecit; et propter comitem Gyslebertum, advocatum nostrum, imperatorem deserere nolentem, et ducem Godefridum Lovaniensem imperatori adversantem [(367) 1Kb] , irruptio facta est ab eo in oppidum nostrum. Nam stolidus populus preter corporum communia arma et pectora stulte audacia, nulla preparaverat adversus eum repugnationis machinamenta; fossatum oppidi detritum et dirutum et plus quam centum locis pervium, porta nulla, terra loco pontium continua, ligna per strata nulla transversa. Stulte tamen audax et male ante securus populus ruit ei obviam obduratis pectoribus, contraque [Col. 0156C] omnium hominum spem diu ne intraret virili ei manu obstiterunt, et bis et semel violenter ingressum bis et semel, facta magna strage corporum eorum, cruento vestigio ejecerunt. Sed tertio prevalentes hostes multitudine et securiores nostris ferreo tegmine, compulerunt nostros intra atrium, quod tantum munierant contra eum. Statim omne oppidum usque ad 15 domos igne fuit concrematum, quae [310 1Kb] paludis beneficio remanserunt. Interea milites circumquaque discurrentes omnia nostra diripiunt, non amplius aecclesiis quam domiciliis parcunt, maneque abeuntes, quicquid supererat depopulationi igni tradunt, omnes nostras villas, quae illi superfuerunt incendio suos mancipare fecit dux suo suorumque servitio. Quam nostram calamitatem, quam [Col. 0156D] tristi metro bis descripsit abbas Rudolfus, prosa hic iterare ociosum duximus. Hoc [311 1Kb] tantum hic de eo attingimus, quod multam peperit ei indignationem et fomitem odii apud eos qui erant ducis, quoniam in eum invective veritatem expressit.

15. Tunc intermissum est opus monasterii, cum ea ipsa die, eadem hora, qua cremabatur oppidum, [Col. 0157A] operarii starent adhuc super assurgentem [312 1Kb] murum, jamjamque posituri supremo operi extremam manum. Videntes enim gravissimi ignis magnum periculum super chorum, super absides, super cancellum, celeriter se transfuderunt, et cum magno vitae suae periculo et intolerabili aestu atque ardore partes illas ab incendio eripuerunt. Nam multis in locis de tectura sub pedibus eorum flamma erumpebat, et dorso atque capitibus minaciter desuper allambebat. Gratias Deo, pars illa evasit ab incendio, non tamen sine aliquo in diruptione tectorum dampno. Annus quo haec mala nobis acciderunt annus erat incarnationis Domini 1114, ordinationis abbatis 7, 14 Kalendas Augusti, feria 2, messe matura, anno a concrematione monasterii et claustri sub Lanzone et [Col. 0157B] Luipone de abbatia contendentibus 29. [(368) 1Kb] , a concrematione oppidi, quae facta est sub Heynrico Leodiense episcopo et per eum 30 et plus modico [(369) 1Kb] .

16. Dux Lovaniensis, licet mala ista omnia nobis propter advocatum nostrum Gyslebertum fecisset, majora tamen adhuc minabatur, neque bona aecclesiae solvenda ab invasione, nisi prius fossatum atrii, quod contra eum elevaverant, reimpleretur. Quid multa? Quod stulta factum erat temeritate, ut ita dicam, defectum est tristi necessitate; fossatum atrii repletum est. Tunc abbas Rodulfus a turre monasterii per circuitum versus aquilonem usque ad portam curtis, quae respicit ad orientem, cumulum grandissimae fossae non exterius sed interius sparsit, [Col. 0157C] propter magnum precipitium, quod ea parte curtis intus deformiter habebat. Portam quoque, quae respiciebat ad aquilonem, transtulit juxta molendina ad occidentem, in qua commoda planitie, videlicet inter portam orientalem et occidentalem, pulchro modo ordine sunt positae necessariae curti officinae: Orrea duo, domus dominicalis, vasta habens per circuitum sui stabula equis supervenientium hospitum necessaria, duae domus pauperum, altera aestivalis ad habitandum, altera hyemale cafefactorium ad reficiendum; per circuitum ortus amenus, pomorum herbarumque commodus usibus, deinde pistrinum, post bracena, post eam divitibus hospitibus coquina, quae cum expedit fratribus est domus [Col. 0157D] lavatoria; in medio et ante istas officinas puteus, utilis curti ad omnes aquae usus. Igitur repleta atrii fossa et pacata ducis ira, recepit aecclesia nostra sua bona vacua et post multos annos inutilia. Deinde sequenti anno tam ardenti animo ad reparandum monasterium abbas Rodulfus se coepit accingere, quod, ut ita dicam, vix meditullio noctis poterat requiescere, quin ipse semper adesset presens operariis [Col. 0158A] mane ante solis ortum, vespere usque post occasum, ad instantiam operis urgens eos, hinc lapidi hinc ligno occupatos. Totos igitur parietes monasterii anno illo usque ad turrim peraequavit, et trabibus supra compositis fere percooperuit, modico superexstante, quamvis illud idem non cessaret cotidie strenue consummare. Tunc tandem fracta est ab ipso capellula, quae supra sepulchra sanctorum Trudonis et Eucherii fere triginta annis computruerat, et circumdata sunt sepulchra eorum inferius muro, superius quadratis tabulis quadraginta preter aditum [313 1Kb] versus altare insitis, ligno operoso, duplici ordine. Circuibat hoc opus sanctorum corporibus reverendum minor chorus [* 1Kb] valde decorus, et invalidis fratribus ad sedendum aptus, [Col. 0158B] et ad venerandam et orandam presentiam sanctorum corporum. Per duo utrimque ostiola introitus erat per minorem chorum ad altare et sepulchra sanctorum, valvis duabus ferreis ante altare intercludentibus populum et fratres, si quando cantatum aut oratum procedere vellent manifeste aut occulte ad altare et [314 1Kb] corpora sanctorum. Muro itaque monasterii et tecto gravissimis sumptibus consummatis, fecit illud solempniter dedicari ab Obberto Leodiensium episcopo in gaudio et gloria magna anno ordinationis suae abbatis videlicet 9, ab incarnatione Domini 1117, 3 Kalend. Octobris, ab eo quo crematum fuit 32 [(370) 1Kb] .

[Col. 0158C] 17. Reliquiae vero quae in altaribus et in quibus altaribus positae sunt, ita habentur: Principale altare, post beatam et gloriosam semperque virginem Dei genitricem Mariam, est consecratum in honore sanctorum Quintini et Remigii, quibus beatus Trudo primum a se factum monasterium dedicavit, in quo continentur reliquiae istae: De corpore sancti Adriani martyris, de sepulchro Domini, de columna Domini, de spinea corona Domini, de oliva Domini, de sancto Theodoro martyre, de [315 1Kb] sancto Apollinare martyre et episcopo, de sancto Nazario, de sancto Georgio, de sancto Maxelende, de sancto [Col. 0158D] Christoforo, de vestimentis sancti Stephani prothomartyris et aliorum multorum. Altare quod est retro majus altare est consecratum in honore sanctorum Martini episcopi et Christofori martyris, in quo continentur reliquiae istae: De vestimentis sanctorum Trudonis et Eucherii, de [316 1Kb] lecto sancti Othalrici episcopi, de reliquiis sanctorum Christofori, Pancratii, Victoris, Rumoldi martyrum, Bavonis confessoris [Col. 0159A] et aliorum multorum. Altare in dextera parte est consecratum in honore sanctorum Johannis baptistae et Johannis evangelistae, in quo continentur reliquiae istae: De lecto sancti Johannis baptistae et de spelunca ipsius et de aliorum multorum. Altare in sinistra parte est consecratum in honore sanctorum apostolorum Petri et Pauli et aliorum omnium; in eo continentur reliquiae istae: De corpore sancti Amandi confessoris et sancti Valentini martyris [317 1Kb] et sancti Landoaldi confessoris, sancti Firmini martyris et aliorum multorum. Altare ad sepulchrum beatorum Trudonis et Eucherii in minori choro est consecratum in eorum honore; in eo continentur reliquiae istae: De capillis sanctae Mariae, de vestimentis sancti Jacobi apostoli Domini, de reliquiis [Col. 0159B] sanctarum undecim millium virginum, de [318 1Kb] vestimentis sancti Rumoldi martyris, de reliquiis sanctorum apostolorum Petri et Pauli et Thomae et aliorum multorum. Altare in dextera parte ad introitum monasterii est consecratum in honore sancti Leonardi et sanctae Gertrudis virginis; in eo continentur reliquiae istae: De corpore sanctae Gertrudis et aliorum multorum. Aliud contra istud altare in sinistra parte est consecratum in honore sancti Lamberti martyris; in eo continentur reliquiae istae: De capillis sancti Lamberti episcopi et martyris, de sancto Georgio martyre, de [319 1Kb] corpore sancti Germani episcopi et confessoris, de corpore sanctae Gertrudis virginis, de sancto Vincentio episcopo et martyre, de sancto Mauritio martyre, de capite sancti Ypoliti martyris, de sancto [Col. 0159C] Innocentio martyre, de sanctis Marcellino et Petro, de sanctis innocentibus.

[Col. 0160A] 18. Dictum [320 1Kb] est superius [(371) 1Kb] de numero campanarum et dulcedine sonoritatis earum, sed omissum est de vocabulis et ponderibus earum quas fecit [321 1Kb] novas fundi aut veteres renovari. Prima facta est de 4 centenariis et aliquanto plus, scilla dulce sonora. Secunda de 21 in honore sancti Eucherii, et eam appellavit Aureliam, quam et benedixit. Tertia de duobus centenariis quam appellavit Filiolam; haec sanctae Mariae data est ad parrochiam. Quarta de 33 centenariis in honore sancti Quintini martyris appellata est Quintiana. Quinta Remigia in honore sancti Remigii de 7 centenariis. Sexta de 6 centenariis dicta est Benedicta ad honorem sancti Benedicti. Septimam de 8 et amplius centenariis vocavit Angustiam, quia in tempore illius angustiae facta [Col. 0160B] fuit, quo tota villa nostra et abbatia per ducem Lovaniensem Godefridum combusta aut invasa fuit. Octavam factam de 6 et amplius centenariis vocavit Drudam in honore sancti Trudonis, quae bis fusa in dulcedine sonus nulli aliarum compar fuit. Nona vocata est Nicholaia, quae 20 centenarios ad ignem habuit, sed nescio quantum superexcrevit. Decima, quae propter preciositatem suam missa est Mettis, 4 centenarios habuit, quam Stephaniam vocatam beato prothomartyri Stephano dicavit. Undecima, quae translata fuit ad aecclesiam sancti Gengulfi, 4 nichilominus centenarios habuit, sed non fuit similis preciositatis. Duae scillae in refectorio et cymbalum in claustro bis fusum potuerunt habere ad ignem dimidium centenarium. Illa quae pendet super chorum [Col. 0160C] habuit plus quam centenarium. Iste simul positus numerus facit centenarios 115 et dimidium.



EXPLICIT DECIMUS, INCIPIT UNDECIMUS.
[Col. 0159]

[Col. 0159C] 1. Ante hos consecrationis monasterii undecim, annos excommunicatus obierat Leodii Heynricus imperator, filius Heynrici filii Cunradi imperatoris, regnoque et atrio privatus erat propter dissensionem inter ipsum et apostolicos Romanos de investituris episcopatuum per anulos et baculos de manu imperatoris, et propter symoniam quam de eis faciebat. Regnabat autem pro eo filius ejus aeque Heynricus vocatus, qui cum Romana aecclesia patrem persecutus, [Col. 0159D] regno eum privaverat. Hic cum regnare coepisset, et potentissime atque robustissime in regno confirmatus esset, in illud ipsum incidit, in quo pater aecclesiam offenderat, et pro quo sententiam privationis acceperat, majoraque satis atque nefanda committere non pertimuit. Nam cum Romam venisset, et ad gradus beati Petri apostoli processione suscipiendus esset a domno papa Paschali et cardinalibus, [Col. 0160C] episcopis et presbiteris, diaconibus et omnibus clericis Romanorumque nobilioribus et populo innumerabili, fidem subito rupit, sacramenta interposita postposuit, datos obsides vilipendit, manusque sacrilegas tam ipse quam sui in domnum papam, christum Domini, injecit, et in omnes qui capita videbantur esse aecclesiastici ordinis atque Romani populi custodiaque conclusit (an. 1111, Febr. 12). Ibi quod quisque suorum potuit de insignibus [Col. 0160D] aecclesiasticis, sibi rapuit, tam in auro atque argento quam in cappis et casulis, sicut unaquaeque aecclesia attulerat adornatum processionis [(372) 1Kb] . Quid longius protraho? Tandem gravi necessitate et lamentabili re compulsus, domnus papa non propter se tantum, quantum propter Romanorum nobiles et cardinales suos, episcopos, presbiteros, diaconos, qui secum crudeli clausura tenebantur, extorquenti [Col. 0161A] magis quam petenti imperatori consecrationem imperialem se daturum concessit (April. 11), et pravilegium potius quam privilegium [(373) 1Kb] de investiendis abbatibus et episcopis.

2. Hoc tristi nuntio et polluta fama pervolante ad Gallicanam aecclesiam, sine omni mora facto conventu [(374) 1Kb] (an. 1112, Sept. 15), imperatorem excommunicavit, et quod sub tanto sacrilegio et violentia factum fuerat dampnavit. Domnus vero papa quod in reconciliatione imperatori promiserat non violavit, sed aecclesiam Gallicanam omnesque filios Romanae aecclesiae pro injuria summo pontifici facta clavibus beati Petri apostoli uti non prohibuit. Suspendebatur adhuc haec in imperatorem sententia apud Germanorum aecclesiam, tum propter timorem, [Col. 0161B] tum a quibusdam propter gratiam. Nec multo post tempore vocatus est ab ea et missus ad eam Cono Prenestinus episcopus, Romanae aecclesiae legatus [(375) 1Kb] , congregatumque est concilium magnum in loco qui vocatur Friselart [(376) 1Kb] , tam de abbatibus et episcopis quam de multitudine clericorum et monachorum (an. 1118, Jul. 26). Cui propter obedientiam qua vocabantur non ausus fuit deesse domnus abbas hujus nostri coenobii videlicet sancti Trudonis Rodulfus, ne ab officio et communione aecclesiae suspenderetur. Excommunicatus in eodem concilio imperator Heynricus, sicut et in Gallicana aecclesia, cum [322 1Kb] propter predictam culpam, tum propter tyrannidem quam exercebat in aecclesiam. Propter fideles imperatoris cum multa sollicitudine [Col. 0161C] et timore actum et peractum concilium fuit. Sed et domnus abbas Rodulfus non sine minori sollicitudine atque timore domum rediit, utpote per medium et ad medium fidelium imperatoris. Sicque in turbato prius regno facta est satis major conturbatio.

3. Defungitur paulo post Leodiensis episcopus Obbertus [323 1Kb] [(377) 1Kb] (an. 1119, Jan. 31). Fit altercatio grandis de episcopatu, electionis tamen dies in communi prefigitur, infra quem Alexander ejusdem aecclesiae sacrista et archydiaconus baculum et anulum arripit, imperatori representat et ab eodem recipit, investitus sic a manu excommunicata de episcopatu Leodiensi. Pro qua temeritate et contentionis erroneo fune prefixa canonica electio diu protelata [Col. 0162A] fuit, donec traheretur Coloniam conventus Leodiensis [(378) 1Kb] (Mai. 23), cogente auctoritate metropolitani, scilicet Friderici archyepiscopi [(379) 1Kb] . Neque ibi quoque ausus est defuisse domnus abbas Rodulfus, cavens sibi semper sollicitissime, ne inobedientia feriretur, sicut ne excommunicatorum communione macularetur. Electus est igitur ibi [324 1Kb] domnus Fredericus [(380) 1Kb] , majoris aecclesiae Leodiensis major prepositus et archydiaconus, atque Remis a domno papa Calixto sacratus (Oct. 26), et Alexander cum omnibus suis complicibus excommunicatus. Studens brevitati pretermisi hic, quanta difficultate, quanto periculo electus et qui elegerunt redierint a Colonia Leodium, cum a Trajecto usque ad urbem ab utraque parte Mosae acerrimas insidias per [Col. 0162B] dispositas aptis locis militum copias Alexander eis posuisset, quibus ipse quoque intererat. Tamen protegente eos Deo sine aliqua lesione urbem introierunt, et exclusum Alexandrum, et Hojo castello obsidione ejectum, cotidie patiebantur hostem gravissimum. Vix tandem aliquando domnus abbas Rodulfus ab hoc reditu post [325 1Kb] multas frustratas insidias coenobio nostro incolumis est receptus. Quod non minimum dolebat advocatus noster Gyslebertus comes et omnes Alexandri satellites.

4. Igitur excommunicato imperatore [326 1Kb] Friselart et Alexandro Remis, inter hoc et illud facta est magna perturbatio et in monachos et clericos crudelis persecutio in toto Leodiensi epyscopio, qualis a tempore Arrianorum non fuit audita. Alexandri [Col. 0162C] partes juvabat cum suis omnibus Lovaniensis Godefridus tunc temporis dux, Durachiensis comes Gy slebertus, Leodiensis militiae signifer Reynerus, de Monte acuto [(381) 1Kb] comes Lambertus, et paene tota familia aecclesiae cum suis viribus. Frederici partes tuebatur fratres ejus Namucensis comes Godefridus cum suis sed non omnibus, de Lemburg comes Gualeramnus [(382) 1Kb] , qui postea extitit dux, de Falcomonte [(383) 1Kb] Gozguinus, civitas tota, exceptis aliquibus, abbates omnes epyscopii, de archydiaconibus et prepositis meliores et plurimi, clerus quam plurimus. Pars illa dicebatur Alexandrina, pars ista Frederina. Alexandrini Frederinos dicebant esse reos regiae majestatis et ob hoc eos persequebantur, [Col. 0163A] Frederini Alexandrinos cum imperatore et Alexandro excommunicatos et ob hoc in aecclesiastica communione eos vitabant. Itaque qui Romanae obedientiae sub episcopo Frederico obtemperabant, predas et direptiones et captivitates, ignem et gladium per Alexandrinos cotidie sustinebant. Nulli aetati, nulli sexui, nulli ordini parcere, totum persecutionis aestum super aecclesias tam in monachos quam elericos effundere, vagi et profugi, laceri et seminudi multi tam monachi quam clerici hac illacque mendicare. Sic vidimus, sic audivimus, sic scribimus.

5. Alexander civitate et castellis ejectus sub predictis tutoribus nostro oppido frequenter se recipiebat, et tantorum malorum incendium acriter se agebat. Oppidani nostri omnes illi favorales erant, [Col. 0163B] utpote semper levissimus ad talia populus. In tota Brabantia et tota Hasbania non erat princeps aut dominus, qui Alexandro non faveret aut eum tueretur, solus Lonensis comes Arnulfus inter utrosque medium se agebat, Frederico tamen magis obtemperans ex domni papae obedientia quam Alexandro ex imperatoris violentia. In medio nationis tam pravae atque perversae, in multa spiritus nostri augustia et carnis nostrae amara penuria, licet depredata, licet afflicta, servabat tamen aecclesia nostra cum domno abbate obedientiam Romanae aecclesiae, et incontaminatam se custodiebat ab excommunicatorum communione. Quapropter ira gravissima et odio intolerabili atque rapina in domnum abbatem Rodulfum et in nostros et nostra omnes ferebantur, quicumque [Col. 0163C] imperatorem et suum Alexandrum sequebantur.

6. In tempore illo et in diebus illis scripsit domnus abbas Rodulfus epystolam ad ipsum Alexandrum, et aliam ad quendam de suis, redarguens eos cum magna libertate animi et constantia et auctoritate de illicita ejus invasione et de tyrannide quam in aecclesiam exercebant cotidie, et instruens eos quae esset canonica electio et ad episcopatum aecclesiastica promotio et de imperatoris dono. Hae [327 1Kb] si queruntur, in volumine opusculorum ejus invenientur. Sed quid? Non mutavit Aethiops pellem suam neque [328 1Kb] pardus varietatem. Interea Lovaniensis dominus villas nostras et aecclesias et quaecumque de nostris dominio suo adjacebant militibus [Col. 0163D] suis distribuerat, comes vero Gyslebertus advocatus noster de nostris, quae ei subjacebant similiter fecerat. Heynricus castellanus de Cohme, ministerialis imperatoris, quae supra Mosellam videbamur habere possidebat, quisque dominorum, immo raptorum, prout eis nostra contingebant. Solum deerat votis Alexandrinorum et aulicorum domnus abbas Rodulfus, desiderantium eum quandoque rapere et imperatori dehonestandum pro magno munere offerre. [Col. 0164A] Hoc ei totum conflaverat advocati Gysleberti vetus in eum et novum odium et detractio continua apud ipsum tyrannum, sed testis erat qui novit corda hominum, quia preter Romanam obedientiam non peccaverit in illum.

7. O quotiens fideliores et meliores aecclesiae domnum abbatem convenerunt humillimis precibus et piis obsecrationibus, pretendentes ei tempestuosi temporis tempestatem, ut promissa sibi prius securitate, offerri se pateretur a fidelibus viris imperatori, et osculo tantum et colloquio ei communicaret, et sic deinceps pacem et gratiam ejus tam ipse quam bona nostra haberent. Cumque evincere non possent, quia ille constanter dicebat servandam sibi obedientiam Romanam et communionem catholicam, [Col. 0164B] conviciis affectum aspernabantur, et sinistris auspiciis devoventes iratum solum relinquebant. Nam si quando Trajectum [(384) 1Kb] sive Leodium imperator venisset, vix eum tutum posse fore intra templi quoque nostri parietes amici ejus credebant; quod et Alexandrini plurimum concitabant. Ipse tamen nichilominus quantum valebat ab aecclesia nostra eos arcebat, et si quando ad unum altariorum nostrorum ab uno suorum Alexandro missa cantaretur, nullum nostrorum missam ibi cantare permittebat amplius, donec benedictione data ab episcopo Frederico reconciliaretur. Preteribant dies sanctae quadragesimae necnon simul passionis dominicae (1129), et tota aecclesia nostra cum domno abbate agonizabat vehementer in hac passione. Nil nos [Col. 0164C] juvare poterat, quod consilio et multis precibus fidelium aecclesiae pacem et securitatem tam nostri quam bonorum nostrorum credebamus nos redimisse 24 marcis a Lovaniense, 20 a Durachiense, impeditis quae supererant nobis sub foenore pro hac gravissima nobis exactione. Inimici Dei et sanctae aecclesiae mentiuntur promissum, rumpunt fidem. Ventum jamjam esse minantur ad clausulam, scilicet aut abbatem eis communicaturum, aut loco et abbatiae cessurum sive fame cum omnibus nobis in ea moriturum. Atque ad complenda eorum longa desideria hujusmodi est eis occasio suborta.

8. Infirmata matrona de majoribus oppidanorum propinquabat ad mortem; spes vivendi nulla erat. Conveniunt abbatem filii et parentes, rogant ut, cum [Col. 0164D] defungeretur, missam et exequialia de more ei faceret. Quid faceret? Annuere eis quod non facturus erat, eum non decebat; negare causamque querentibus dicere, seditio futura erat. Quid tandem? Respondit se non audere. Querentibus quare: Pro servanda mihi, inquit, sancta communione; sed si viri tantum vellent abesse, presentibus mulieribus missam et exequialia non timeret peragere. Suggesserunt crebrius eadem, et eadem nichilominus ab eo [Col. 0165A] audierunt. Epyscopum vero Fredericum [329 1Kb] non episcopum reputabant, sed invasorem et tyrannum. Ergone, tandem inquiunt, viri excommunicati sunt? Iratique recedentes commoverunt seditionem magnam in populo, populusque cum filiis egrotantis matronae cum clamoso furore querimoniam apud advocatum faciunt de ipso. Ecce, inquiunt, advocate, patet quod pro excommunicatis tam te quam nos habet, quia te duce ivimus Hojum in ducis [(385) 1Kb] expeditione. Ob hoc neque nos in communione neque mortuos nostros propter nos vult recipere. Satis utique ignominiosum tam tibi quam duci, qui in medio nostrum securum pateris esse inimicum imperatoris, qui tam ipsum quam te et nos non negat se habere pro excommunicatis. Monebant abbatem secreto amici et homines [Col. 0165B] sui, ut saltem cum [330 1Kb] duobus vel tribus fratribus in cella residens conventum fratrum ad exequias mitteret, et temptantes eum proposito avertere dicebant ei utilius esse ad horam necessitati temporis cedere quam aecclesiam sibi commissam desolatam relinquere. Sciebat enim alterutrum imminere, quod aut voluntati eorum aut loco cederet. Flecti non potuit.

9. Nunc quoniam sermo de expeditione ducis versus Hojum incidit, breviter tangam quid fuerit. Alexander Hojum castellum occupaverat, quem in eo Fredericus episcopus cum fratre suo Namucense comite Godefrido obsessum tenebat; nam suburbana Hoyi [331 1Kb] Frederico magis favebant quam Alexandro [(386) 1Kb] . Ad quem liberandum dux applicuit exercitum [Col. 0165C] Hoyo ex una parte Mosae, in quo oppidani nostri fuerunt---et hoc est quod advocato et duci improperabant, ut eos amplius in abbatis contumeliam sic accenderent,---ex altera parte Mosae de verticibus montium comes Lambertus in obsidentes castellum cum ingenti multitudine irruit. Pugnatum utrimque acriter est, illinc a duce istinc a Lamberto comite, contra utrosque ab his qui erant cum episcopo Frederico et fratre ejus Namucense comite. Dux inani spe frustratus recessit, comes Lambertus in bello prostratus de equo et vulneratus, captivus ductus Namucum fuit. Alexander obsidionem diu sustinere non valens et valde expavefactus ex verbis papae Calixti, qui ei mandaverat, quia clauderet ei januam vitae aeternae, nisi cessaret, episcopo Frederico [Col. 0165D] castellum reddidit, et promissa emendatione et perpetua cessatione, in puplico conventu Leodii absolutus est ab episcopo Frederico cum paucis adherentibus ei clericis, et domi sedens ad tempus invitus siluit. Nunc ad narrationis ordinem revertamur.

10. Advocatus jam dudum graviter abbati infensus, [Col. 0166A] nunc vero magis in iram et furorem propter supradictam exprobrationem contra eum succensus, duci quid eis faciendum sit de abbate communicat, consultuque accepto secundo die paschae (Apr. 11) in atrium aecclesiae veniens, pulsata campana populum convocat. Ubi de illo pariter coeperunt tumultuari et conqueri, et vicissim favere ejus derogationi. Mandatus ad eos exire [332 1Kb] recusat; advocatus homines ejus pro precepto [333 1Kb] suo nolentes eum exfestucare exfestucat. Die illa tota satis turbae actum est in turba. Sequenti die (Apr. 12) comes Arnulfus de Los se interposuit nichilque profecit, cum neque mutari posset abbatis constantia neque dissidentium ab eo pertinatia. Itaque defetigata horum ratione et illorum dissono fremitu, eo res demum relicta est, [Col. 0166B] ut aut loco cedendum aut excommunicatis communicandum sibi esset. Nec diu hesitavit quid potissimum eligeret. Vir enim prudens citius advertit, etsi temporis necessitas presentiam suam aecclesiae sibi commissae omnino deposceret, priori tamen honori et constantiae suae nullatenus debere notam subsannationis inferre, nec egregia principia probroso exitu corrumpere. Tedebat eum bona aecclesiae cotidie videre diripi, et ab his qui debebant nullum auxilium ferri. Concertabat vero egerrime in mente ejus hinc fratrum affectus, quos intime diligens sine gravi dolore ita desolatos relinquere nequibat, illinc conservandae catholicae communionis superius liberrime acta constantia. Sed quid? Zelus aecclesiae et magnanimitas honesti fortisque propositi demum [Col. 0166C] palmam hujusmodi conflictus penes eum obtinuit.

11. Certus itaque de incontaminanda fratrum perseverantia, cessit tandem non sine magno ejulatu eorum et meliorum de abbatia dolore, parvipendens presentia melioris spei contemplatione. Anno incarnationis Domini 1121 exivit, ordinationis ejus 13 [(387) 1Kb] , quarta feria paschae (Apr. 13), quae fuit eo anno Idus Aprilis, atque a comite Arnulfo de Los honorifice conductus, humanissime quoque ab eo est hospitio susceptus liberaliterque stipendiatus. Paucis itaque cum eo factis diebus, licet morbo per plures tunc diffuso capitis et oculorum tunc gravaretur, viam tamen versus Flandriam est aggressus, atque per Lovanium, ubi dominus Lovaniensium folia tantum dedit ei verborum, inde per Afflingiam [(388) 1Kb] , [Col. 0166D] per coenobium sancti Bavonis tandem pervenit Gande ad aecclesiam sancti Petri. In illis diebus preerat Hafflingiae primus abbas loci illius Fulgentius [334 1Kb] [(389) 1Kb] , vir cum omni suo conventu vita religiosus atque hospitalitati deditus; apud Sanctum Bavonem Guulchricus in providentia rerum temporalium vigilanter [Col. 0167A] strenuus, apud Sanctum Petrum Gande Arnulfus, qui postea vivens abbatiam reddidit inquietatus a fratribus. Exuberabat tamen ejus tempore locus ille victuum et vestituum tam sanis fratribus quam infirmis superabundanti copia, vigebantque sub eo introducta per eum religiosa Cluniacensis ordinis studia [(390) 1Kb] . Ab his supradictis omnibus pia humanitate et compassione susceptus, postremo remansit Gande sub hoc eodem Arnulfo abbate [335 1Kb] , donec de tam solido littore posset speculari, quando Deus imperaret ventis ejus et mari. Interim dum ibi moraretur, manus Domini paternae super eum visitationis correptionem super correptionem ei apposuit, quia frater ejus uterinus, qui cum eo exierat vice famuli sed affectu germani, longo languore vita decessit. Jacet [Col. 0167B] sepultus in medio prati ante occidentalem portam monasterii, quod circumdat undique murus vasti et bene compositi paradysi; signatur sepulchrum ejus lapide polito atque subnigro. Quanta constantia animi, quanta vultus serenitate visitationem illam Domini ibi susceperit, cum tamen carnis affectu ut homo intus ureretur, mirabantur omnes qui eum intuebantur, maxime ipse Arnulfus abbas, qui omne genus consolationis affectu et effectu maximo erga cum exercebat. Fuit igitur cum eo usque post obitum Frederici Leodiensis episcopi, propter cujus obedientiam et Romanae aecclesiae communionem supradictam patiebatur incommoditatem.

12. Eodem anno defungitur episcopus Fredericus 6 Kal. Junii [(391) 1Kb] , et Alexander reducitur in urbem [Col. 0167C] a suis et cum suis. Preter eum vero solum, quem episcopus Fredericus absolverat, ut et Hoyum exiret et ab episcopatu cessaret, nullus suorum laicorum absolutus fuerat, neque tamen ipse eorum communionem in aliquibus devitabat. Videbatur enim tam sibi quam suis, quod omnis contradictio, quae hactenus eos impugnaverat, defuncto episcopo Frederico sublata et remota esset. Vocatus ergo ab eo, licet excommunicatus adhuc, Lovaniensis dux Leodium venit, clerum et populum ei pacificare satagit, et in pleno conventu capituli reformat ei assensum electionis. Qui de Frederinis intererant silentio magis quam corde aut ore assentiebant. Placuit tunc quoque in communi eos abbatem Rodulfum revocare, ut illo ei cooperante, qui in parte domni Frederici nonnullae [Col. 0167D] opinionis fuerat, et archyepiscopo virtute constantiae in persecutione satis innotuerat, ad ea quae restabant promptius de Alexandro prevalerent. Scientes autem, quia pro ipsis minus rediret, litteris et sygillo Leodiensis aecclesiae eum remandaverunt. [Col. 0168A] Rediit, sed ex consilio Alexandri, licet hoc negaret, abbatiam intrare ab advocato Gysleberto non permittitur, donec intelligeret atque probaret, quo animo, quo studio causam suam tueretur. Cumque Leodii moraretur, annitebantur valde communes amici eorum, ut pacificarentur. Abbas Rodulfus non rennueibat, sed secundum Deum et animae suae salutem; Alexander neque hanc neque illam volebat interponere [336 1Kb] conditionem. Manebat interim Leodii apud Sanctum Laurentium; Heribrandus tunc temporis ibi presidebat post Berengarium [(392) 1Kb] . Sed cum intelligeret in his quae Alexander querebat, quia anguis in herba lateret, atque cognosceret, quia ille excommunicatis communicaret, et factus conventus excommunicatorum communione contaminatus esset, [Col. 0168B] dolebat vehementer se venisse, et libentissime volebat se absentare, ne caetera sua strenue acta fuscaret vel falsa opinione. Sed non parum habebat anxietatis et sollicitudinis, quia neque in Flandriam redeundi facile copia erat ei, cum viderent eum sibi dissentire quorum conductu eo redire haberet, et timeret deesse sibi ad victum pertinens, si Leodii diutius remorari necessitas compulisset. In proximo autem archyepiscopus et dux Trajecti debebant convenire, ut in pace omnia solidarent, sub qua spe firmandae [337 1Kb] pacis pacifice Trajectum venit. Nichil eorum quae promittebantur ibi actum est, archyepiscopus non veniens venientem [338 1Kb] ducem frustravit.

13. Videns igitur facultatem in Flandriam revertendi minus sibi suppetere, Coloniam intendit animum [Col. 0168C] ad archyepiscopum Fredericum. A Trajecto autem descendens Eyselo castellum [(393) 1Kb] , invenit ibi majorem prepositum aecclesiae sancti Lamberti Andream, qui postea Trajectensis extitit [(394) 1Kb] episcopus, et cum eo de aecclesia majores, qui Alexandri communionem vitabant. Ubi invicem consolatis et in perseverantia corroboratis, transivit ad virum nobilem Gozguinum de castello Falcomonte, qui et ipse fautor erat et cooperator [339 1Kb] Frederinae parti faventium. Qui honorifice habens eum secum aliquot diebus, deduxit eum in Arduennam ad archyepiscopum, ubi tunc forte per nemorosa oblectabatur. Archyepiscopus de adventu illius gavisus, hospicio et consilio est eum consolatus. Mane autem facto, adveniunt nuntii Alexandri, Heynricus archydiaconus [Col. 0168D] aecclesiae sancti Lamberti, filius Cononis comitis, et Godescalcus canonicus aecclesiae sancti Servatii Trajecti, qui erant de communione Alexandri. Sprevit eos archyepiscopus nolens eos audire propter communionis contaminationem; tamen eis et Alexandro [Col. 0169A] omnique clero ei faventi inde apud Sanctum Cornelium [(395) 1Kb] diem statuit, ut audiret eos ibi. Interim abbatem Rodulfum secum Coloniam ducit, et commendat eum Roberto abbati Sanctae Mariae Sanctique Heriberti ultra Renum Tuitii [(396) 1Kb] . Iste Robertus Leodii nutritus fuit in coenobio sancti Laurentii, quem propter preclaram nominis ejus famam in sanctarum scripturarum scientia archyepiscopus sibi assumpserat [(397) 1Kb] , et abbatem loci predicti constituerat. Hujus viri multa et magna et preclara extant librorum volumina [(398) 1Kb] , quae de divina pagina exarata reliquit in aecclesia; cujus corpus viventis [(399) 1Kb] nec somno poterat requiescere, quin palpitaret lingua et moverentur ejus labia in divinae legis meditatione.

[Col. 0169B] 14. Neque diu interfuit, venit dies positus Alexandrinis [(400) 1Kb] . Archyepiscopus convocatis majoribus aecclesiae Coloniensis affuit, abbatemque Rodulfum cum Tuitiense Indam perduxit. Duobus diebus longa ibi altercatio, longa de canonibus disputatio; archyepiscopus Alexandri et suorum communionem vitabat, et omnes cum eo qui de obedientia episcopi Frederici fuerant. Alexander se absolutum ab episcopo Frederico et suos clericos aiebat, archyepiscopus non solum Alexandrum et suos, sed et omnes qui erant capita aecclesiae sancti Lamberti pro excommunicatis se habere dicebat, exceptis his qui de obedientia et communione episcopi Frederici adhuc extra civitatem erant. Tandem querentibus quare, archyepiscopus respondit: Quia defuncto et [Col. 0169C] sepulto episcopo Frederico, ducem Lovaniensem in capitulum vestrum [340 1Kb] et in aecclesiam introduxistis, et cum eo, immo per eum et propter eum electionem fecistis, cum ab apostolico et me ipso et ab ipso vestro episcopo Frederico fuisset excommunicatus et necdum absolutus, et omnes cum eo qui persecuti fuerant aecclesiam sub episcopo Frederico. Hoc autem totum archyepiscopus faciebat, ut, cum ex hoc convicti satisfacerent, cassa esset eorum electio quam cum excommunicatis et per excommunicatos et propter excommunicatos fecerant de Alexandro. Erant autem de illa contaminatione honestae personae aecclesiae, archydiaconus Almannus, archydiaconus Heynricus, Seyfridus decanus, Steppo archydiaconus, et multi alii majores atque minores. Cum archyepiscopo erant de aecclesia Leodiensi Andreas majoris domus prepositus, Emmo archydiaconus, magister scolarum Stephanus, vir vitae [Col. 0170A] venerabilis, Reymboldus prepositus Sancti Johannis, et alii nonnulli boni in aecclesia testimonii cum abbatibus. Quid multa? Tandem procidunt omnes cora archyepiscopo et petitam impetrant absolutionem. Alexander interrogatus ab archyepiscopo obedientiam promittit, manu sua in manu ejus sacrata posita. Archyepiscopus per sanctam ei precipit obedientiam, ut amplius se non intromittat de episcopatu; ille annuit, et qui vidimus et audivimus hoc testificamur. Sic die illa solutus est ille conventus. Archyepiscopus expertus in illo conventu quam necessarius esset aecclesiae abbas Rodulfus, gratissime secum illum Coloniam reduxit, donec deliberaret quid de illo esset acturus, commendatum supradicto Roberto abbati.

[Col. 0170B] 15. Nec multa mora intercedente causa extitit, qua majores aecclesiae Coloniensis archyepiscopum adierant, prepositi, decani, cantores et scolastici, necnon et abbatum aliqui, quorum unus erat Tuitiensis abbas Robertus, qui ad illum conventum secum duxit abbatem Rodulfum. Aderat et Sygeburgensis abbas Cono primus, qui postea Radisbonae extitit episcopus [(401) 1Kb] . Apud illum decreverat abbas Rodulfus se mansurum, quoniam locus erat famosae religionis, et propter excelsum montem preter monachos amandae solitudinis. Sed divina providentia aliter de eo fieri proposuerat. Ecce enim fratres Sancti Pantaleonis adveniunt, et archyepiscopi pedibus provoluti, coram toto conventu se post defunctum abbatem suum Herimannum [(402) 1Kb] [Col. 0170C] jam novem mensibus pastore caruisse [(403) 1Kb] conqueruntur, religionem deperire, bona aecclesiae imminuere. Archyepiscopus sine mora optionem dat eis eligendi; pars illum, alia elegerat alium, foeda coram archyepiscopo inter eos erat dissentio; longo enim novem mensium spacio magis creverant partes, quam unanimitas convenisset. Ipse quoque abbas Rodulfus pro nostri ordinis reverentia, ut eos uniret aut saltem disciplinate loqui coram tanto conventu faceret, se interposuit et frustra laboravit. Archyepiscopus semel et secundo de concordia monuit eos, et locum dedit consulendi deterioresque recepit. Quapropter consilio cum majoribus aecclesiae accepto, placuit in auribus omnium, ut providentiam illam abbati Rodulfo committerent. Ille tale quid nichil unquam suspicatus, de benivolentia dominorum primum gratias pronus in terram egit, deinde renisus est quantum ratione et auctoritatibus [Col. 0171A] potuit et licuit. Sed decanus et magister scolarum majoris aecclesiae Egebertus, qui postea regularis factus canonicus atque Monasteriensis est episcopus [(404) 1Kb] , cito ei occurrit ex sententiis canonum, cum pro Romana communione pulsus esset a sede sua et sancti Pantaleonis vacaret abbatia. Cessit tandem, nichil tamen aliter nisi fratrum loci illius consensu et electione hoc fieret; et unanimiter hoc factum est. Itaque mense Septembrio (die 6), modicum ante nativitatem sanctae Mariae, sancti Pantaleonis abbatiam ingressus est [(405) 1Kb] , introductus a majoribus aecclesiae Coloniensis, et cum festiva fratrum et familiae processione susceptus.

16. Aecclesia autem sancti Pantaleonis ex privilegio Romano antiquitus hoc habuisse dicebatur, ut [Col. 0171B] abbas loci illius sandaliis et dalmatica uteretur, vicesque ageret archyepiscopi per civitatem in suis stationibus; sed Anno archyepiscopus sandalia et dalmaticam prohibuit, vices vero suas agere per stationes concessit. Sic usque ad tempus abbatis Rodulfi permansit, et quia erat homo pulchre, ut ita dicam personatus, et divino assistens officio decenter sonorus, frequentabat stationes quas agebat celeberrime Coloniensis populus, matronarumque plurimum devotus Deo sexus. Clerus vero sine omni invidia solempne exhibebat et obsequium, tanquam si haberet pro oculis ipsum archyepiscopum. In brevi et sine grandi labore dilapsum ordinem et violatam fraternam concordiam pulchre reformavit, peroptimamque virtutem purae confessionis in fratribus [Col. 0171C] illis invenit, furtivarumque et puplicarum vigiliarum et orationum indefatigatam assiduitatem. Clausam immo sertam januam hospitalitati aperuit, domos dirutas atque deformes dignas ipsius [341 1Kb] archyepiscopi hospitibus atque loci abbati reparavit, nichil umquam passus mensae fratrum de statuto imminui. Inter vetus et novum 120 carratae vini aecclesiae illo anno provenerunt. In hospitibus et plurimum monachis et regularibus canonicis multa expendebat, quippe quibus et janua et mensa ejus semper patebat. Magni et etiam majores de aecclesia sancti Lamberti, qui propter Alexandrum adhuc erant extra Leodium, magnum apud eum frequenter habebant refugium; nunquam tamen egebat, quin magis semper abundabat. Diligebatur a familia aecclesiae valde, eo quod tractabat eam honorifice [Col. 0172A] et Theutonicorum disciplinato more. Cum Judeis frequenter lene habebat colloquium, non disceptando neque exprobrando, sed duritiam cordis eorum palpatu et fricatione qua opus erat emolliendo; quam ob rem ita amabatur ab eis, ut etiam mulieres eorum irent videre eum et alloqui.

17. Fluctuabat adhuc graviter Leodiensis aecclesia, nec certam spem designati rectoris habebat. Frater ducis Godefridi Lovanii, Adelbero primicerius Mettis, jam tunc multis erat in ore et in dies rumor et opinio de ipso magis accrescebat. Porro sub eo spatio temporis causa imperatoris adeo cum apostolico [(406) 1Kb] in pacem et concordiam rediit [342 1Kb] [(407) 1Kb] , ut cum suis imperator a predicta excommunicatione absolveretur. Alexander inolita sibi prurigine necdum disposita, [Col. 0172B] sed Lerninis ydrae capitibus circa precordia ejus anhelantibus, limas aureas atque argenteas preparat, quibus avarorum manus et animos ad satisfaciendum ambitioni suae acuat. Lenitus esset ei talibus instrumentis asper ei prius animus episcopi Coloniensis Frederici, sed Rodulfus abbas tunc Sancti Pantaleonis, cum auxilio decani majoris domus Egeberti et eorum qui erant de parte defuncti, spem vanam ambitiosi hominis prorsus exinanivit. Itaque Alexander ubi sepius experitur conatus suos frustrari, coepta vel dissimulat vel omittit. Fit tandem de Adelberone Leodii assensus [343 1Kb] , imperatori presentatur, dono episcopali a manu ejus investitur, Coloniam consecrandus ducitur. Exhibent se ibi fratres nostri coenobii videlicet sancti Trudonis, [Col. 0172C] abbatemque suum repetunt auxilio aecclesiae Leodiensis, advenerat quoque pro eo repetendo Stephanus, domnus noster Metensis episcopus. Grandis erat inter eos pro eo decertatio, alii ut utrasque abbatias haberet, alii ut illam sancti Pantaleonis retineret. Neutrum illi placebat, animus ejus ad primam sponsam redire intendebat. Res eo processit ut adhuc investitus sancti Pantaleonis abbatia ad nostram honorifice rediret, et libere reinvestitus ea de qua injuste exturbatus fuerat atque secure possidens deliberaret secum, quid sibi melius agendum esset. Quod et ita factum est. Sacrato episcopo Adelberone (An. 1123) [(408) 1Kb] , cum eo rediit Leodium, refocillatusque ibi pauxillum, reintroductus est in abbatiam et coenobium nostrum per Heynricum archydiaconum (Jun.).



EXPLICIT LIBER UNDECIMUS, INCIPIT DUODECIMUS.
[Col. 0171]

[Col. 0171C] 1. Dies quibus extra abbatiam fuit abbas Rodulfus fuerunt 2 anni et menses 5 [(409) 1Kb] (an. 1121 Apr.---1123 Jun.), infra quos advocatus noster Gyslebertus [Col. 0172C] et filius ejus Otto redditibus abbatiae ad libitum suum abutebantur, neque solum eis sed quae apud nos episcopo quoque Metensi debentur. Nec sacris etiam [Col. 0173A] locis dignam exhibebant reverentiam, cum in cella abbatis quasi in propria domo manens, novae nuptae suae [(410) 1Kb] commixtione juxta sacratae turris parietes filius non abstineret. Reverso autem abbate post dies aliquot pentecostes, atque cum occursu longe a villa multorum hominum et majori gloria cum processione suscepto quam contumelia exivisset, advocatus et filius ejus cella abbatis abstinuerunt, et direptis sibi quaecunque tunc poterant, futuris reditibus renuntiaverunt. Ira tamen eorum et indignatio et odium adversum abbatem non erant pro hoc imminorata, sed in occulto, ut ita dicam, ampliorata; nam propter episcopum Leodiensem Adalberonem qui eum diligebat et reverebatur et de Colonia secum reduxerat et ad locum nostrum remiserat, [Col. 0173B] non erat quisquam eorum ausus qui in manifesto ei adversaretur.

2. Itaque reversus multis modis dilapidatam invenit aecclesiae substantiam, et debitis et usuris graviter oppressam. De eis ergo quae Deus ei foris dederat et secum attulerat et cotidie amministrabat, communem aecclesiae anxietatem maxime de debitis et usuris relevabat. Nec multum moratus, cellam, quae juxta majorem turrim posita erat, quasi leprosam habens exosam propter supradictorum cohabitationem, et quia vetustate corruptis atque fractis trabibus facili sumptu non poterat reparari, fregit et funditus destruxit, juxta aliam, quam ipse olim construxerat, novam pro veteri construens, congruam hospitibus necessariis appendiciis, capella quoque et viridiariis. [Col. 0173C] Cujus lapides ad opus domus dormitorii extraxit, et fundamento unius parietis versus orientem jacto, extra terram aliquantulum anno illo eduxit. Habebat etiam et ob aliud exosam, quia apta fuerat olim recessibus prophanorum, qui de juncta illa sacra turre struxerant sibi bellicosum presidium, quod et adhuc posse fieri sibi posterisque suis timebat. Pulsatus enim usque ad graves injurias et inimicitias per advocatum Gyslebertum aliquando fuerat, ut simul in ea milites suos ponerent propter utriusque de villa securitatem, sicut cum eo fecerat abbas Theodericus, et ante eum cum eodem advocato oppidani suis vicibus. Qua de re multa de ea turre evenerant mala, et in adjuncta ei caminata perpetrata [Col. 0173D] fuerant plurima flagitia. Ob hoc igitur eam fregit, ut turris amodo minus apta esset seditiosorum munitioni, et domus Dei non prophanaretur amplius ab eis. Cumque aliquando solus sibi sederet et erumnas preteritosque labores suos recogitaret, atque in inquietudine qua manebat locum deflendi peccata sua se habere non videret, coepit valde tristari et mestus esse et de fuga et linquenda sibi patria cogitare. O quotiens cupido licet merenti revolvebat animo, si forte umquam libere voci illi [Col. 0174A] Domini ad Abraham posset obedire: Egredere de terra et de cognatione tua (Gen. XII, 1); atque illud psalmistae veraciter psallere: Elongavi fugiens et mansi in solitudine (Psal. LIV, 8). Intendebat ergo animum Romam ire, atque in itinere religiosorum virorum consilio quod intendebat, si agendum esset, peragere, deinde ut perageret apostolica firmari benedictione.

3. Interea Alexander privatus et quietus sub Adalberone episcopo vivebat, honoribus contentus quos prius possiderat. Incidit et illi in mente, ut Romam pergeret, et de perturbationibus, quas in aecclesia fecerat, ultra communem absolutionem quam acceperat, singularem sibi a summi pontificis gratia impetraret. Honorius [(411) 1Kb] post Calixtum [Col. 0174B] Romae tunc presidebat. Prius vero reconciliati ipse et abbas Rodulfus, peregrinationem suam per Sanctum Egidium aggressi sunt [(412) 1Kb] simul cum omni dilectione et bono affectu. Cumque emensis Alpibus intrassent Italiam (an. 1126-1127), pervenerunt Hose, quae Senis villa dicitur alio nomine [(413) 1Kb] , una de nobilioribus civitatibus Tusciae. Ubi cum pernoctassent, mane egressi inciderunt in predones circa meridiem, et captivi abducti per devia, perdiderunt omnia suae peregrinationi necessaria. Vix tandem post magnum laborem, post multum timorem cum parvissimis sumptibus equos receperunt, neque tamen a peregrinatione destiterunt. Itaque Romam pervenientes cum minus consolationis et compassionis quam sperarent tam secundum Deum quam [Col. 0174C] secundum hominem invenirent, ad sancta apostolorum limina et aliorum multorum sanctorum suffragia devote se contulerunt, satisfacientes votis suis lacrimis et precibus, prout erat unusquisque sibi conscius.

4. Ubi cum per aliquot dies morarentur, et de apostolico et de his quae circa eum erant viderent et intelligerent, quae dicta sibi domi credere non vellent, in diversas animi partes ferebantur, plurimum Rodulfus abbas, qui sibi bene conscius erat pro quo terram egressus fuerat. Cumque vigilans nocte aliquando jaceret, et die in aecclesiis solus Romae resideret, diligenti cura et sollicito retractabat animo, quae peregrinationis suae fuisset intentio, et de ea [Col. 0174D] revelata religiosis viris quid in itinere didicisset ab eis. Sollicitabat etiam eum hoc non parum, quia ad ea quae cogitaverat, si essent explenda, cuncta ei jam surrepta fuerant necessaria. Praeterea terram [344 1Kb] , ad quam ulterius disposuerat peregrinari, audiebat pollutam esse inveterata heresi de corpore et sanguine Domini. Sed et de consilio animae suae et eorum qui sibi fuerant commissi nichil aliud audierat a religiosis viris, nisi quod domi didicerat ex ecclesiastica disciplina et libris communibus tam [Col. 0175A] nobis quam illis. Super hoc accreverat ei passio jam dudum in clune, quam physici solent chyam [345 1Kb] appellare; ea cum gressum ei perstringeret, equitare etiam sine continuo cruciatu non sinebat. Talibus a proposito revocatus necessitatibus salutatis sanctorum patrociniis et apostolorum osculatis liminibus acceptaque apostolica benedictione, intendebat cum praedicto socio repatriare. Cumque ad supradictam urbem Hose redissent, omnia quae sublata eis fuerant a predonibus preter spem invenerunt sibi recollecta a suis hospitibus et a cunctis urbis civibus. Magnum Dei et occultum judicium, ut Romam pervenirent pauperes et domum redirent divites. Quid moror? Per multas animi tribulationes, per multas corporis passiones, per exitialia montis Jovis [(414) 1Kb] [Col. 0175B] pericula recepit eos tandem civitas Basilea. Alexander inde remeavit eques per Burgundiam, abbas Rodulfus naufragoso Reni navigio usque prope Coloniam, quoniam propter supradictam passionem ferre non poterat jugem equitationem.

5. Paulo post [346 1Kb] Adelbero Leodiensis episcopus in pace requievit [(415) 1Kb] (an. 1128 Jan. I), vir simplex et rectus, lenis, pudicus, sine avaritia, bonis moribus, nobilior nobilibus. Statim male sanata cicatrix veteris morbi Alexandri bis prius effracta, tertio jam erupit, et ad episcopatum anhelans ut lupus ad dilapsam sibi predam, omnem pudorem Deique timorem postponere coepit. Sed quid melius tacenda quam maledicenda in auribus hominum proferre volumus? Assecutus est quod voluit. Quomodo? Sicut Deus [Col. 0175C] novit! Gladebach coenobio sancti Viti consecrationis ejus dies fuit [(416) 1Kb] , res mira! ab archyepiscopo Coloniensi Frederico, qui tanta in eum egerat antea. At ille imbutus antiquitus viciis avaritiae, subtrahere se non poterat a servitute idolatriae per exercitium symoniae, quapropter a suis clericis agitatus, ante apostolicum Honorium Romam est invitatus.

6. Tunc illi visum fuit utile, si abbatem Rodulfum secum posset ducere. Abbas non recusat, neque tantum propter eum quantum propter insitum ei adhuc prioris peregrinationis suae desiderium imperfectum. Hyemalis tota fuit haec profectio, atque iccirco vix tolerabilis corpori humano; itum tamen est. Romae positis, soporato nocte abbati a furibus et, ut dicebant vicini, a proprio hospite ablatum [Col. 0175D] est ei quod paraverat ad peregrinandum suae antiquae et novae voluntati. Decidit igitur ibi prorsus ab iterata intentione, quia, secundum quod poterat conjicere, putabat voluntatem Dei non esse. Alexander, infuso sibi ab apostolico Honorio vino salubris increpationis et oleo paternae commonitionis, domum cum abbate Rodulfo repatriat, quem in omnibus [Col. 0176A] postea reveretur et honorat. In reditu autem suo nativitatem Domini Placentiae celebraverunt, et increscentibus hyemalibus periculis Augustam civitatem [(417) 1Kb] transeuntes, ad villulam quae est in pede montis Jovis, quae vocatur Restopolis [(418) 1Kb] , cum difficultate morti proxima pervenerunt. Ubi nec ante ire valentes nec retro propter altissimos nivium aggeres, octavas Domini egerunt (an. 1129 Jan. 1), et post aliquot dies premonstrata eis a preducibus maronibus difficillima via---marones [(419) 1Kb] enim appellant viarum premonstratores---subactis duobus miliariis Theutonicis, ad Sancti Remigii villulam [(420) 1Kb] in ipso Jovis monte pervenerunt. In quo loco tamquam in mortis faucibus coagulati, manebant nocte et die sub periculo mortis. Angustia [Col. 0176B] villulae tota completa erat peregrinorum multitudine. Ex altissimis et scopulosis rupibus ruebant frequenter [347 1Kb] intolerabiles omni opposito nivium aggeres. ita ut aliis jam collocatis, aliis adhuc supersedentibus mensis domos juxta, eos prorsus obruerent, et inventos in eis quosdam suffocarent, quosdam contritos inutiles redderent. Sub hac jugi morte aliquot dies in infausta villula illa fecerunt. Tunc sponte applicantes se peregrinis montis marones, gravem indicunt eis mercedem, ut temptatam viam aperirent, pedites peregrini eis sequerentur, equi post illos, sicque trita via planaretur dominis qui delicatiores retro venirent. Itaque marones capitibus propter nimium frigus filtro pilleatis, manibus villose cyrothecatis, pedibus coturnis munitis atque subtus [Col. 0176C] a planta ferreis aculeis propter lubricam glaciem armatis, hastas longas ad palpandam sub alta nive viam in manibus ferentes, solitam audenter ingressi sunt viam. Summum mane erat, atque cum summo timore et tremore sancta mysteria peregrini celebrantes atque sumentes, ad instantis mortis ingressum se preparabant. Certabant, si quis eorum prior sacerdoti confessionem suam dare posset, et cum unus non sufficeret, passim per aecclesiam invicem sibi sua peccata confitebantur. Cum haec in aecclesia cum summa devotione agerentur, percrepuit per plateam luctuosissimus luctus; nam marones per ordinem de villa egressos subito lapsus rupibus instar montis densissimus nivis globus decem involvit, et usque ad inferni locum visus est extulisse. [Col. 0176D] Qui hujus infausti mysterii aliquando conscii fuerant, precipiti cursu ad hunc homicidam locum velocissime ruerant, et effossos marones, alios exanimes in contis referebant, alios semivivos, alios contritis ossibus in manibus trahebant, illa maritum, illa fratrem, ille et ille illum et illum se amisisse clamitabant. Tam horribili occursu [348 1Kb] peregrini exeuntes [Col. 0177A] de aecclesia, exterriti paululum hesitaverunt, et idem timentes sibi futurum, quantocius Restopolim refugerunt. De difficultate viae nulla ut prius questio, plana videbatur eis pro effugiendo mortis periculo. Ibi acta epyphania Domini, et expectato sereno aere, conductis maronibus mortiferam villulam repetunt, et timore mortis pedibus velocitatem prebente, die illa usque ad medium montis modo reptando, modo ruendo, vix tandem perveniunt. Sequenti die (Jan. 7), recepto aliquantulum spiritu, prophana Jovis sacra effugiunt, et ad patrium solum tendentes sine gravi difficultate perveniunt. Sed abbas non ita. Nam cum propter asperitatem hyemis et difficultatem itineris, tum propter incommoditatem corporis contractis dietis, lento vestigio est [Col. 0177B] eos subsecutus, sed usque in patriam non assecutus. Quapropter cum parvo comitatu transisset Bisuntium [(421) 1Kb] , civitatem metropolitanam Burgundiae, a maligno tyranno exceptus est insidiis altera die, atque per jugosa et saltuosa devia fatigabiliter diductus et distractus tribus diebus, demum spoliatus necessariis, in itinere permissus est abire.

7. Jam igitur Roma secundo reversus, modicumque ab itineris vexatione recreatus, necdum tamen requiescebat a priori desiderio, si forte requiem, quam extra patriam quesierat nec invenerat, in propria invenire valeret. Sed manus Domini diu antea super nos extenta, et necdum abbreviata, adjecit adhuc per solitum angelum irae suae ministrum percutere locum nostrum, et commonefacere [Col. 0177C] prevaricatores redire ad cor suum. Advocatum enim nastrum comitem Gyslebertum et filium ejus Ottonem spiritu suo malo repleri permisit, et in omne quod erat contra jus, contra fas, ad deprimendam aecclesiae familiam irrevocabiliter suscitavit. Commonitus humiliter ab abbate Rodulfo, increpatus frequenter a Lemburgense duce, domino suo, Gualeramno, proclamante etiam super eum domino nostro Mettense episcopo Stephano, pro pertinacia, pro contumacia abjudicatus est tandem legitimo judicio ab advocatia [349 1Kb] . Et quia erat homo pertinacis animi et non multi consilii, contigit ei sub eisdem diebus culpis suis exigentibus, ut comitatus et beneficium, quae habebat de Leodiensi episcopatu, [Col. 0177D] proclamante episcopo Alexandro a paribus ei abjudicarentur. Quid faceret? Vires quibus supradictis dominis resisteret non habebat, animositas eum quiescere non sinebat; seditionem movit in regno scandalum in populo.

8. Contulit ergo se ad exducem Lovaniensem [Col. 0178A] Godefridum, regni et imperatoris inimicum propter ducatum [350 1Kb] , qui abjudicatus fuerat illi et datus Gualeramno Lemburgensi comiti, advocato nostro majori [(422) 1Kb] . Calamitas hujus dissensionis ex majori parte aecclesiae nostrae incubuit; quaecumque ex nostris subjacebant advocato et exduci aut cremata aut vastata aut servientia erant illi et suis. Quanto erant nobis viciniores, tanto et infestiores. Solum restabat nobis oppidum et coenobium, in quibus non audebant adhuc prophanas ponere manus. Erat autem advocati [351 1Kb] permaxima intentio, ut, quia sine omni munitione erat oppidum nostrum, vires suas et Lovaniensium in ipsum introduceret, et oppidanos hospitii dissipatione gravatos, postremo captivos abduceret. Sed providentia abbatis malignitatem [Col. 0178B] ejus prudenti consilio avertit. Egit enim apud dominum suum, Metensem episcopum Stephanum, quod Alexander episcopus Leodiensis abbatiam nostram et oppidum sub patrocinio suo suscepit, juraveruntque sibi invicem fidem, consilium et auxilium episcopales et oppidani. Qua fiducia renovare coeperunt fossati vetustatem, firmaveruntque qualem in plano terra nostra nunquam habuit munitionem. Quam ob rem crescebat vehementissime in majus et majus malum, dissensio, hinc furente Lovaniense exduce, hinc comite Gysleberto. Monachorum, clericorum substantiis tam in villis quam aecclesiis nunquam parcebant, omnem sexum, omnem aetatem, omnem ordinem captivantes, diris cruciatibus usque ad mortem pro redemptione examinabant. His aliisque [Col. 0178C] culpis exigentibus excommunicantur Lovaniensis exdux et comes Gyslebertus cum suis omnibus. Obsidetur post haec Durachium ab episcopo Leodiensi Alexandro et duce Lemburgense Gualeramno [352 1Kb] , ad quod liberandum movit exercitum Lovaniensis domnus Godefridus et cum eo Flandrensis comes Theodericus. Durum commissum est proelium ante ipsum, pugnatum est acriter (an. 1129, Aug. 7). Victi fugerunt Lovaniensis et Flandrensis comites, ceciderunt in ipso prelio ex hostibus plus quam 400 homines [(423) 1Kb] . Rediit circa castellum obsidio, sed diu teneri non potuit propter instantem messem in Augusto. Soluta est ergo, sed tyrannorum permansit dissolutio in igne et gladio. Sub tali [Col. 0178D] calamitate et angustia licet de victu et vestitu multum attenuata esset fratrum substantia, utpote qui tribus annis subjacuerunt hujus passioni, tamen ob hoc nec disciplina eorum tepuit nec numerus decrevit. Cum autem complacuit ei, in cujus manu sunt omnium potestates et omnia jura regnorum, et [Col. 0179A] qui conturbat profundum maris et mitigat cum voluerit, dixit angelo percutienti: Cesset jam manus tua, ut non desoletur terra (II Reg. XXIV, 16), et statim facta est tranquillitas magna. Nam Lovaniensis et Durachiensis domini et qui cum eis erant excommunicati Leodium venerunt, et aecclesiasticam facientes satisfactionem (an. 1131), absolutionem acceperunt et emendationem promiserunt [(424) 1Kb] . Itaque cessavit terra a bellis. Jamque tercia [353 1Kb] facta crematione et vastatione [354 1Kb] abbatiae nostrae a Lovaniense principe, prima propter advocatum nostrum comitem Gyslebertum, tunc ei adversantem propter imperatorem Heynricum quartum, secunda vero [355 1Kb] nichilominus propter ipsum nobis adversantem et ei confoederatum [(425) 1Kb] , permaxima sollicitudo incumbebat [Col. 0179B] nobis de reparandis aecclesiis nostris combustis, molendinis, villis dominicalibus, sicut vulneratis in bello de curandis domi eorum vulneribus.

9. Inter quae maxima et continua mala intolerabiliter afficiebatur abbas Rodulfus cum animi vexatione tum etiam corporis per cyatica passione, quae ita et totum [356 1Kb] clunem occupaverat, ut equo aut pede modicum valeret. Itaque infirmitati suae commodam et religiose volenti vivere congruam edificavit sibi cellulam versus aquilonariam partem juxta occidentalem [357 1Kb] monasterii absidem, aperientem ostium in oratorium, criptae choroque vicinum, votoque ei fuerat altare consecrare in honore sanctae Mariae, matris Domini nostri Jesu Christi, et sancti Basilii episcopi, quia beata Dei genitrix semperque [Col. 0179C] virgo domina nostra Maria nullum speciale oratorium habebat in nostra aecclesia. Sed medicinalis manus Domini, quae ab antiquo non consuevit corpus aecclesiae nostrae absque expiatione diu relinquere, adjecit quoque ad caput nostrum se misericorditer apponere, et passionem cyaticam transfudit abbati in paralyticam [358 1Kb] . Mense Martio ordinationis suae anno 25 (an. 1132), 15 Kalendas Aprilis, feria 6, diebus sanctae [359 1Kb] quadragesimae sedebat abbas Rodulfus ad mensam cum fratribus in refectorio. Ea ipsa die dederat fratribus generale de pisce, solvens abstinentiam pro humana compassione, ubi inter prandium allatae sunt ei palustres anguillae veru assatae, atque subinde minores aliae herbis primogenitis in [Col. 0179D] pulmento confectae. De quibus cum comedisset et aviditatem sentiens abjecisset, apposuit manum ad poma quae erant in cipho ante eum vino infusa. Quibus ad modicum gustatis, statim sinistra manus coepit ei quasi plumbum aggravari et momentaneis vicibus interdum levari, angulus quoque labiorum in eadem parte quasi emori, et lingua minus solita facilitate uti. Territus valde tamen lectionis finem non fecit, sed peracto prandio cum fratribus gratias [Col. 0180A] peragens, ad occidentalem cellam sine aliquo dolore, sed cum multo timore declinavit, pro eo quod acciderat ei. Ibi cum suis familiaribus conferens de eo quod contigerat ei in refectorio, gratias Deo agebat, quia se evasisse, cum non evasisset, putabat. Non post collationes fratrum sensit paulatim obstupescere sibi crus sinistrum, ita ut sine amminiculo non fuisset ausus ire ad lectum. Circa mediam vero noctem cum evigilasset, omni officio cruris et sinistri brachii privatus inventus est. Cumque de officio linguae et sensus integritate vehementer pavitaret, fratrum orationibus devotissime se commendabat, ut ei et linguam ad confitendum, et sensum ad recognoscendum Deus ei conservaret. Quod et pia Dei clementia ei concessit.

[Col. 0180B] 10. Eodem etiam anno circa autumnum dolori huic paterna manus corripientis eum Domini tantum languorem adjecit, ut a medicis desperaretur, et vix figmentum hominis pretendere videretur. Et ut ipse referre solebat, nocte festivitatis sancti Michaelis tanta passione attritus fuit, quasi qui angelorum aspectum peccando offenderat, si angelicis verberibus puniretur. Postquam autem de illa infirmitate vix evasit et de paralysi tantum meliorari coepit, ut bacillo innixus ambulare utcumque valeret, et conventum fratrum, chorum capitulumque interdum intrare, studiosissime ammonebat fratres de servanda religione et de avertenda ab eis irae Dei indignatione. Fecit etiam sibi basternam fieri, qua ad usus aecclesiae longe etiam quo vellet commode [Col. 0180C] valeret pervehi. Apposuit etiam et animum et studium ad informandum de muro claustrum. Et sequenti anno (1133) aperiens turrim ante conventum, de parvo prius fecit arcum, ut nunc apparet, magnum, mutans templi introitum ad dexteram manum, et in obturato priori introitu faciens depingi sanctae Dei genitricis imaginem, ut haberet ab introeuntibus et exeuntibus dignam venerationem. Perduxit etiam murum dormitorii usque ad trabes ex utraque parte, et murum refectorii ex una cum coquinae muro et signato exitu de claustro. Capitulum quoque ordinavit tribus parietibus, juxta quartum templi habens arcum ad introeundum et duas fenestras ad illuminandum cum arcuatis columpnis. [Col. 0180D] Murum claustri, super quem stare debent columpnae ab uno capite conventus usque ad aliud in circuitu, ab alto multum fundamento usque ad ponendas columpnas evexit, pilariisque per circuitum erectis locum distantium columpnarum signavit, atque simul locum quem ad lavandas manus debet habere conventus fratrum. Jamque ex parte trabes excisae jacebant in silva, quibus dormitorii desuper et officinarum deorsum [360 1Kb] compaginaretur [Col. 0181A] structura. Cumque ad hanc abbas et sollicitaret officiatos et sollicitaretur a fratribus, suscitavit Deus, en nescio quota vice! super nos angelum satanae, ut et operis impedimento nos contristaret, et substantiae detrimento peccata nostra puniret. Adhuc enim manus ejus extensa super nos, et ira non erat aversa. Provenit autem sub hac occasione.

11. Est genus hominum mercennariorum, quorum officium est ex lino et lana texere telas, hoc procax et superbum super alios mercennarios vulgo reputatur. Ad quorum procacitatem et superbiam humiliandam et propriam injuriam de eis ulciscendam pauper quidam rusticus ex villa nomine Inda [(426) 1Kb] hanc diabolicam excogitavit tegnam [(427) 1Kb] . Accepta a judicibus fiducia et a levibus hominibus auxilio, [Col. 0181B] qui gaudent jocis et novitatibus, in proxima silva navim composuit, et eam rotis suppositis affigens vehibilem super terram effecit. Obtinuit quoque a potestatibus, ut injectis funibus textorum humeris de Inda Aquisgrani traheretur. Aquis suscepta cum grandi hominum utriusque sexus processione, nichilominus a textoribus Trajectum est pervecta, ibi emendata et malo veloque insignita, Tungris est inducta, de Tungris Los. Audiens abbas Rodulfus navim illam infausto compactam omine, maloque solutam alite cum hujusmodi gentilitatis studio nostro oppido adventare, presago spiritu hominibus predicabat, ut ejus susceptione abstinerent, quia maligni spiritus sub hac ludificatione in ea traherentur, in proximoque seditio per eam moveretur, [Col. 0181C] unde cedes, incendia rapinaeque fierent, et humanus sanguis multus funderetur. Quem ista declamantem omnibus diebus, quibus malignorum spirituum illud simulachrum Los morabatur, oppidani nostri audire noluerunt, sed eo studio et gaudio excipientes, quo perituri Trojani fatalem equum in medio fori sui dedicaverunt. Statim proscriptionis sententiam accipiunt villae textores, qui ad profanas hujus simulachri excubias venirent tardiores. Papé! Quis hominum vidit unquam tantam---ut ita liceat latinizare---in rationabilibus animalibus brutuitatem? quis tantam in renatis in Christo gentilitatem? Cogebant sententia proscriptionis textores nocte et die navim stipare omni armaturae genere, sollicitasque [Col. 0181D] ei excubias nocte et die continuare. Mirumque fuit, quod non cogebant eos ante navim Neptuno hostias immolare, de cujus naves esse solent regione; sed Neptunus eas Marti reservabat, cui de humanis carnibus fieri volebat. Quod postea multipliciter factum est.

12. Textores interim occulto sed precordiali gemitu Deum justum judicem super eos vindicem invocabant, qui ad hanc ignominiam eos detrudebant, cum juxta rectam vitam antiquorum christianorum [Col. 0182A] et apostolicorum virorum manuum suarum laboribus viverent, nocte ac die operantes unde alerentur et vestirentur liberisque suis id ipsum providerent, Querebant etiam et conquerebantur ad invicem lacrimabiliter, unde illis magis quam aliis mercennariis haec ignominia et vis contumeliosa, cum inter christianos plura alia essent officia suo multum aspernabiliora, cum tamen nullum ducerent aspernabile, de quo christianus posset se sine peccato conducere, illudque solum esset vitabile et ignobile quod immundiciam peccati contraheret animae, meliorque sit rusticus textor et pauper, quam exactor orphanorum et spoliator viduarum urbanus et nobilis judex. Cumque haec et horum similia secum, ut dixi, lacrimabiliter [Col. 0182B] conquererentur, concrepabant ante illud, nescio cujus potius dicam, Bacchi an Veneris, Neptuni sive Martis, sed ut verius dicam, ante omnium malignorum spirituum execrabile domicilium genera diversorum musicorum, turpia cantica et religioni christianae indigna concinentium. Sanccitum quoque erat a judicibus, ut preter textores quicunque usque ad tactum navi appropinquarent, pignus de collo eorum ereptum textoribus relinquerent, nisi se ad libitum redimerent. Sed quid faciam? Loquarne an sileam? Utinam spiritus mendacii stillaret de labiis meis! Sub fugitiva adhuc luce diei, imminente jam luna [(428) 1Kb] , matronarum catervae, abjecto femineo pudore, audientes strepitum hujus vanitatis, passis capillis de stratis suis exiliebant, aliae [Col. 0182C] seminudae, aliae simplici tantum clamide circumdatae, chorosque ducentibus circa navim impudenter irrumpendo se ammiscebant. Videres ibi aliquando mille hominum animas sexus utriusque prodigiosum et infaustum celeuma [(429) 1Kb] usque ad noctis medium celebrare. Quando vero execrabilis illa chorea rumpebatur, emisso ingenti clamore vocum inconditarum sexus uterque hac illacque bachando ferebatur. Quae tunc illic agebantur [361 1Kb] , illorum [362 1Kb] sit dicere, quibus libuit videre et agere, nostrum est tacere et deflere quibus modo contingit graviter luere.

13. Istis tam nefandis sacris plus quam duodecim diebus supradicto ritu celebratis, conferebant simul [Col. 0182D] oppidani, quid agerent amodo de deducenda a se navi. Qui sanioris erant consilii et qui eam susceptam fuisse dolebant, timentes Deum pro his quae facta viderant et audierant et sibi pro his quae futura conjitiebant, hortabantur, ut combureretur, aut isto vel illo modo de medio tolleretur. Sed stulta quorundam cecitas huic salubri consilio contumeliose renitebatur, nam maligni spiritus qui in ea ferebantur disseminaverant in populo, quod locus ille et inhabitantes probroso nomine amplius [Col. 0183A] notarentur, apud quos remansisse inveniretur. Deducendam igitur eam ad villam quae juxta nos est Leugues [(430) 1Kb] decreverunt.

14. Interea Lovaniensis dominus audiens de demonioso navis illius ridiculo, instructusque a religiosis viris terrae suae de illo vitando et terrae suae arcendo monstro, gratiam suam et amicitiam mandat oppidanis nostris, commonefaciens eos humiliter, ut pacem illam, quae inter ipsos et se erat reformata et sacramentis firmata, non infringerent et inde precipue, si illud diaboli ludibrium viciniae suae inferrent. Quod si ludum esse dicerent, quererent alium cum quo inde luderent, quia si ultra hoc mandatum committerent, pacem predictam in eum effringerent, et ipse vindictam in eos ferro et igne [Col. 0183B] exequeretur. Id ipsum mandaverat Durachiensibus dominis, qui et homines ejus fuerant manuatim et interpositis sacramentis et datis obsidibus sibi confoederati. Hoc cum jam tercio fecisset, spretus est tam ab oppidanis nostris quam a Durachiensibus dominis. Nam propter peccata inhabitantium volebat Dominus immittere super locum nostrum ignem et arma Lovaniensium. Ad hanc igitur plebeiam fatuitatem adjunxit se comes Gyslebertus contra generis sui nobilitatem, trahendamque decrevit navim illam terream usque Leugues ultra Durachium villam. Quod et fecit malo nostro omine cum omni oppidanorum nostrorum multitudine et ingenti debachantium vociferatione. Leuguenses oppidani, nostris prudentiores et Lovaniensis domini [Col. 0183C] mandatis obsequentes, portas suas clauserunt, et infausti ominis monstrum villam suam intrare non permiserunt. Lovaniensis vero dominus precum suarum et mandatorum contemptum nolens esse inultum, diem constituit comitibus tanquam suis hominibus, qui neque ad primum neque ad secundum sed nec etiam ad tertium venire voluerunt. Eduxit ergo [363 1Kb] contra eos et contra nos multae multitudinis exercitum armatorum tam peditum quam militum. Nostro igitur oppido seposito, tanquam firmius munito et bellicosorum hominum pleno, primum impetum in Durachienses fecit. Quibus viriliter resistentibus, castellum nescio quare, cum posset, non obsedit, sed inter Leugues et Durachium [Col. 0183D] pernoctavit. Cumque sequenti die applicare exercitum disponeret et ex quatuor partibus assultum facere---habebat enim ingentem multitudinem---supervenit Adelbero Metensium primicerius, filiorum Lovaniensis domini avunculus, cujus interventu, quia comitissa Durachiensis erat soror ejus, et [Col. 0184A] Durachium erat castellum sancti Lamberti Lovaniensis dominus ab impugnatione cessavit et ab obsidione se amovit, promisso ei quod Durachienses paulo post ei ad justiciam suam producerentur. Et cum ista et alia de dominis et inter dominos tractarentur, pedites et milites per omnia nostra circuadjacentia se diffuderunt, villas nostras, aecclesias, molendina et quaecunque occurrebant combustioni et perditioni tradentes; recedentes vero quae longe a nobis fuerant, prout cuique adjacebant, inter se diviserunt. Vastata est gravissime tempore illo abbatia et direpta omnia fratribus necessaria. Vastatio ista fuit quarta, quas infra 26 [(431) 1Kb] annos fecit Lovaniensis dominus in nostra abbatia [364 1Kb] : prima propter comitem Gyslebertum dissidentem ab eo [Col. 0184B] propter imperatorem Heinricum quartum [(432) 1Kb] ; secunda cum eo propter Alexandrum, postea Leodiensem episcopum [(433) 1Kb] ; tertia, quando pugnatum est ante Durachium [(434) 1Kb] , nichilominus propter ipsum; quarta, quando inter eos est foedus ruptum propter terrestris navis malignum adventum. Omnes istae grandes vastationes factae sunt propter comitem Gyslebertum, aut per eum, aut cum eo, exceptis innumeris minutis quas facere nunquam cessavit.

15. Isto fere anno (1136) quid nobis per abbatem Rodulfum acciderit, necessarium sciens fore posteris nostris, tenaci memoriae scripto mandare curavi. Homo quidam Hezelo nomine defunctus fuerat, dapifer abbatum sub quibus consenuerat. Hic dum [Col. 0184C] adhuc viveret et dominis suis placere familiari servitio sciret, familiaritate et calliditate sua effecit, quod de mensa fratrum partem culturae juxta oppidum nostrum, et partes duas culturae de Stades, necnon et molendinum de Cotteym, quod solvit omni anno 24 modios, suo fiodo attraxit. Mortuus est tandem sine liberis, relicto usu fructuario suae uxori, sicut ei firmaverat ante abbates et coram paribus suis. Surrexit autem filius fratris ejus post eum Arnulfus nomine, volens quod avunculus tenuerat juste et injuste fiodali et hereditario jure possidere; patronum habebat inde advocatum nostrum comitem Gyslebertum et potentiores qui de paribus habebantur. Longa inter hunc Arnulfum et [Col. 0184D] abbatem Rodulfum fuit decertatio. Ille abbatem urgebat falsis sed verisimilibus conditionibus et advocati violentia, de cujus erat familia, abbas quia erat satis legisperitus, excludebat eum legibus et veris assertionibus non solum ab his quae avunculus occupaverat de mensa fratrum, sed etiam a fiodo [Col. 0185A] quod possederat legitimum. Quid multa? Res tandem eo processit, quod molendinum et culturam Arnulfus exfestucavit et abjudicatum ei coram paribus fuit, et quod ad dapiferi ministerium pertinebat obtinuit; molendinum vero et cultura post mortem supradictae uxoris nomine Engelbergae judicata sunt ad mensam fratrum redire. Molendinum eo tempore solvebat 24 modios annonae commixtae Leodiensis mensurae et modium frumenti et 2 solidos et 4 capones [365 1Kb] . Huic altercationi et diffinitioni multae hominum interfuerunt animae sepissime, de quibus quorundam necessariorum nomina voluimus hic reprensentare, ut defuncta matrona nulla sit ambiguitas de mensae fratrum restituto molendino et cultura. Acta sunt ista solempniter et puplice, presente Gysleberto advocato et comite, et Rodulfo abbate, testibus paribus aecclesiae, Arnulfo episcopi Metensis quondam judice, et Everardo [366 1Kb] abbatis [Col. 0186A] judice, Gontramno de Alost, Gualtero de Kircheym, Guederico de Halmala, Ruthardo cognomento Gimo, et alio Ruthardo curtis nostrae villico, Arnulfo tunc scabino et abbatis pincerna, Radulfo marescalco, Ulrico et Lietberto camerariis, et alio Ulrico, Richolfo, Adelardo, Reynero de Miles, Reynero grutario, et oppidanis parvis et magnis plus quam centum hominibus, anno ab incarnatione Domini 1136, ab ordinatione abbatis Rodulfi 28, regnante Lothario imperatore de terra et genere Saxonum, Petroleone et Gregorio diacone, qui post sacrationem vocatus est Innocentius [(435) 1Kb] , de papatu contendentibus, Mettis Stephano episcopante, Coloniae Brunone secundo [(436) 1Kb] , Treviris Adalberone [(437) 1Kb] Mettis quondam primicerio, Leodii ejusdem nominis [(438) 1Kb] , et loci post istum primicerio in episcopum electo et investito, sed necdum sacrato.



EXPLICIT LIBER DUODECIMUS, INCIPIT DECIMUS TERTIUS
[Col. 0185]

[Col. 0185B] 1. Quia inter gesta hujus abbatis Rodulfi occasio se obtulit, ut mentionem faceremus quomodo Alexander in episcopatum Leodiensem introierit, non ingratum quoque esse arbitramur, si de exitu ejus ab episcopatu et de fine vitae ipsius posteritati certitudinem reliquerimus. Leodii in aecclesia beati Martini magister scolarum decesserat, post cujus decessum episcopus Alexander juvenem quendam nomine Theodericum per pecuniam in eodem officio substituerat, sciolum quidem satis de scolari eruditione, sed necdum vel signatum habitu vel tonsura clericalis disciplinae, et quod prius nunquam habuerat vel illa vel alia in civitate, aecclesia posuit eum sine canonia, hoc est prebenda. De qua re cum reprehenderetur et emendare debuisset, deterius [Col. 0185C] egit, quia canonicum eum similiter pro pecunia fecit. Quam causam dum obstinate defenderet, et eam ipsam aecclesiam graviter inde scandalizasset, inter reprehensores suos in ejusdem aecclesiae canonicum nomine Nicholaum vehementius invectus est, adeo ut domini Innocentii papae audientiam appellare eum compelleret. Ad quam per eum ipsum de symonia accusatus, et a domno papa semel et secundo canonicis intervallis vocatus, viam arripuit quasi iturus. Sed remorante eum in Francia culpae suae conscientia, cum premissis ad domnum papam venerabilibus nuntiis, abbate videlicet Stabulense atque Lobiense [(439) 1Kb] cum aliquibus archydiaconis, et relaxari de adventu suo ad audientiam nullo modo posset, tertiam vocationem canonicam accepit, et eam ipsam sicut alias postponens, depositionis suae [Col. 0186B] sententiam incurrit in concilio Pisae domno papa Innocentio presidente, anno ab incarnatione Domini 1135. Quo diro sibi nuntio accepto, in tantam amaritudinem animi incidit, ut eam quoque sequeretur sine ulla dilatione egrotatio corporis, atque adeo ut appetitu cibi et usu sibi prestructo ad extrema perductus sit. Vix tamen confessione data et communione accepta, et regularium canonicorum vita in monte Puplico juxta Leodium promissa, extremum tandem sic spiritum efflavit [(440) 1Kb] , et in eodem loco sepulturam sine episcopalibus exequiis accepit (Jul. 6). Talis extitit finis Alexandri Leodiensis quondam episcopi.

2. Digestis de quibus proposueramus, jam nulla talium superest scribendi materia, sed de vastationis [Col. 0186C] nostrae malis, quae cotidie patimur, multa et amara nimis lugendi copia. Quae ne forte magnitudinis suae mole torpentem ocio animum obruat, et amaritudinis suae aculeis usque ad desperationis baratrum detrudat, occupandus est solita exercitatione animus, ut minorem habeant locum in dolore corporales sensus; solent enim minuere fructuosae animi occupationes etiam amaras corporum passiones. Quapropter ad superiora libet recurrere et scribendi materiam de pretermissis reassumere.

3. Ubi cum illa aliquando relegeremus, quod tempore domni Adventii, gloriosi Metensium presulis, facta sit descriptio ex abbatia sancti Trudonis [(441) 1Kb] , et ibi dictum sit quantum speltae fratres haberent ad faciendum panem, quantum ordei ad cervisiam, quot porcos ad sagimen, quantum salis, quantum [Col. 0187A] leguminis, mirati valde sumus, quare non dixerunt, unde ista venirent, et quare pretermiserunt quid haberent fratres ad companium, scilicet ad piscem, ad ova, ad caseos, cum absque istis nulla vivant coenobia monachorum, et si quid habebant fratres statutum ad vinum. Mirati etiam valde sumus et adhuc miramur, cur de mensa abbatis reticuerint, cum secundum mandatum beati Benedicti illa sit, quae semper debet esse cum hospitibus et peregrinis, et si aliquando, quod rarissimum est, defuerint, vocandi sint de fratribus quot et quos abbas voluerit. Nec illud quoque pretermittendum fuisset, quantum ad vestiarium fratrum pertineret, quantum ad suscipiendos hospites, qui nunquam monasteriis desunt, quantum ad elemosinam pauperum, quantum [Col. 0187B] ad retinenda templi sartatecta, et ad invenienda in eo luminaria, et unde ministrari deberet infirmis fratribus, de quibus regula precipit, ut tractentur humanius et reparentur carnibus. Quae ista omnia et alia perplurima cum debeant habere monachorum coenobia, ut diximus, valde mirati sumus, cur descriptores abbatiae ista reticuerint, quia de sola annona quam posuerunt ista omnia provenire non possunt [367 1Kb] .

4. Diligentius igitur exarare volentes statutam antiquitus prebendam fratrum usque ad desolationem loci propter abbatum contentiones et propter multimodas bellorum varietates, sic incipiamus: Mensae fratrum panis cotidianus 5 marcis Coloniensis ponderis appenditur, pulcher et albus, de spelta [Col. 0187C] maxime et de excusso primae farinae flore effectus; puerorum panis 4 marcis, sed ejusdem pulchritudinis; portio [368 1Kb] cervisae unicuique fratrum, cervisae inquam qualem nulla alia coenobia habent usquam, inter prandium et coenam sextarius vinarius; die dominica et feria tertia atque quinta inter tres fratres sextarius vini, sabbato ad mandatum inter quatuor. Sed cum venissent ad nos usus Cluniacensium, qui multa sobrietate mandatum suum faciunt, sextam partem sextarii de vino in prandio accepimus, et de caetero more Cluniacensium mandatum explevimus. Juvenibus vero fratribus nunquam dabatur vinum, nisi ab abbate aut priore eis dari preciperetur, et tunc quoque parcius. Feria secunda, feria quarta, feria sexta, si talis eveniebat festivitas, [Col. 0187D] nichilominus inter tres fratres sextarius vini dabatur. Habebant etiam fratres cotidie legumen, diebus quibus comedebatur confectum sagimine [(442) 1Kb] . Similiter et olus tribus in epdomada diebus, ab assumptione vero sanctae Mariae cotidie usque Circumdederunt me. Quando vaccina caro comedebatur, pinguedine carnis olera abunde condiebantur; [Col. 0188A] sed et scutellae tam leguminum quam olerum magnae et bene refertae habebantur. A festivitate sancti Remigii usque ad octavas pentecosten prepositus de Testebant inter duo leguminum videlicet et olerum fercula piscem cotidie dabat, scilicet aut magnos lucios aut anchoraum sive salmonem vel allec recentia. De allec recentibus unicuique fratrum quinque dabantur; de anchorao tanta portio quanta palmae hominis latitudo, pollice juxta eam complicato, portiones vero lucii et salmonis minores erant, quia carior est piscis et spissior. Quod si alii pisces interveniebant, recta compensatio inde fiebat. Quia vero jugis et antiqua querela semper erat de piscibus inter nos, qui de Testebant [369 1Kb] adducebantur, eo quod aut nimis essent salsi aut interdum putidi [Col. 0188B] et putridi, aliquando etiam quia nec qualescunque poterant propter hiemem inveniri, et unius rei cotidiano usu fratres fastidio graviter afficiebantur, ordinaverunt abbas Theodericus et prior tunc temporis Rodulfus, ut fierent vicissitudines, scilicet ut daretur piscis, cum posset inveniri et sanus haberi, et cum non posset hoc fieri, commutaretur sive de frixis sagimine ovis, sive de artocreis, aliquando de caseo et ovis.

5. Prepositus de Hasbania, quamdiu alius serviebat, coenam omni nocte dabat, scilicet quatuor ova unicuique fratrum aut dimidium caseum seu poma vel alium fructum. Et illud non est obliviscendum, quia si infra istos dies sive infra totum annum dies jejunii evenirent, debitum coenae prepositus de Hasbania [Col. 0188C] non subtrahebat, sed prandentibus fratribus dabat quod comedi die illa poterat. Sed et a festivitate sancti Remigii usque ad octavas pentecostes omnibus festivitatibus, quibus fratres in albis erant, prepositus Hasbaniae pro ferculo leguminis jussellum [(443) 1Kb] commutabat confectum vino, ovis et sagimine, dabatque unicuique fratrum recentis piscis portionem bonam atque simul tres artocreas, quae jure antiquo continere debent quinque ova et caseum [(444) 1Kb] , nunquam propter hoc subtracta portione de Testebant [370 1Kb] . In nocte festivitatis sancti Remigii et sancti Trudonis idem ipse prepositus dabat fratribus ad coenam recentem [371 1Kb] piscem de Mosa, habebantque ipsi fratres ad ipsam eandem coenam inter quatuor vini sextarium, etiam si contingeret eis ea ipsa [Col. 0188D] die inter tres habere ad prandium. Die festivitatis sancti Remigii et die festivitatis sancti Trudonis cum cotidiano fratrum pane dabatur inter duos simila appendens quatuor marcas. Et primum ferculum in mensa erat quae vocari potest carpeia [(445) 1Kb] , de sicco pisce de Testebant, eo quod minutatim carperetur, et minutatim cum ovis concisis cum pipere superaspergeretur. [Col. 0189A] Secundum ferculum idem Hasbaniensis prepositus de salmone recenti, aqua cocto et piperato; tertium ferculum de eodem genere assatum et nichilominus piperatum; inter ea et alios assatos pisces qui afferebantur de Mosa, quos poetica licentia vocare possumus roceas [(446) 1Kb] et bardos [(447) 1Kb] ; preterea inter duos et duos fratres pictantias [372 1Kb] [(448) 1Kb] , partim de luciis farcitis, partim de dorsis salmonum et ovis eorum piperatis; postremo artocreas. Quid multa? Multorum piscium multa erat copia. Cumque sic per intervalla festivitatum cum preposito de Testebant prepositus Hasbaniensis serviret, tamen omni tempore minutis fratribus quatuor ova ad gentaculum [(449) 1Kb] procurabat et quatuor ad coenam et carnes in infirmaria [(450) 1Kb] , si tamen in curti erant [Col. 0189B] aut in lardario, inde sumebat quantum expediebat. Ab octavis pentecosten usque ad festivitatem sancti Remigii prepositus de Testebant cessabat, et Hasbaniensis omni die serviebat.

6. Die dominica et secunda feria et quarta et sexta feria dabantur scutellae refertae bonis piscibus unicuique fratrum, quantum alias inter tres aut duos divideretur. Frequentissime magnae portiones sturionum [(451) 1Kb] , tempore quoque lampredae [(452) 1Kb] in usu sunt, inter tres una; sed et crassus piscis qui balena dicitur frequenter abunde ministrabatur. Tertia feria et quinta [373 1Kb] et sabbato supradicti temporis intervallo inter legumen et olus ad prandium unicuique fratrum quinque ova et dimidius caseus dabatur, ad coenam quatuor ova aut dimidius caseus, [Col. 0189C] et propter hoc minutis tribus diebus de supradictis ovis nichil subtrahebatur. Ipsi quoque minuti quartam partem sextarii vini tribus diebus pro minutione sua accipiebant, quamvis aliqua dierum illorum de communi justicia tertiam partem haberent ad prandium. Diebus rogationum habebant fratres ad mensam unusquisque placentam cum portione sui piscis. Die palmarum commutabatur legumen pro faba trita, et in coena Domini similiter et in sabbato sancto. Quatuor diebus nativitatis Domini, paschae et pentecostes ad prandium duas portiones piscis, unam de Testebant, aliam de Hasbania, et ad coenam prima die placentam cum brachiolo [(453) 1Kb] , minorem tamen quam in diebus rogationum; a pascha usque ad octavas pentecostes omnibus diebus, quibus fratres [Col. 0189D] sunt in albis, dabat prepositus Hasbaniensis jussellum et portionem piscis cum illa de Testebant, et tanacetum quod 5 ovis conficiebatur, aut pro tanaceto porratam [(454) 1Kb] bene ovis et sagimine confectam, [Col. 0190A] ab octavis pentecosten inantea eo loco [374 1Kb] artocreas. Panis qui dabatur ad cellam abbatis in ea famulantibus et in curti servientibus et omnibus supervenientibus hospitibus de [375 1Kb] communi accipiebatur in cellario fratrum; similiter cervisa et vinum per manus villici qui erat super curtim. Pabulum et cibarium equorum distribuebat mariscalcus de horreo et granario, tam domesticis quam hospitibus, nam cellerarius fratrum ea tantum accipiebat et dispensabat quae fratrum erant. De annona vero, de cervisa et de vino nichil habebat abbas singulare preter censum quarundam villarum et aecclesiarum et molendinorum. De eo procurabat mensae suae in cella et obsequentibus sibi et hospitibus, tam parvis quam magnis, et tria servitia in anno [Col. 0190B] episcopo Metensi, quorum redemptio sex marcae, et ea quae pertinent ad retinenda claustri edificia.

7. Habebant fratres ad vestimenta sua singuli in anno singulas pelliceas novas, duas stamineas novas, [(455) 1Kb] coturnos novos, 4 calceos novos [(456) 1Kb] nocturnales et diurnales, et portionem magnam unde ungebantur, et inter duas vices 8 pedules [(457) 1Kb] , cucullam et tunicam, bracas et caligas et caetera quotiens et quando indigebant. Haec et alia quae supradiximus unde venirent villae erant et aecclesiae quas hic nominabimus: In Testrebant in villa Alburch ea quae habere videmur cum aecclesia et omnibus appendiciis villicationis illius. In villa [376 1Kb] Guimala cum ecclesia de Pirges ea quae ibi habere videmur ad jus pertinent villici illius. Similiter in villa de [Col. 0190C] Pelte, villa de Guebechem, villa de Hales cum suis aecclesiis et appendiciis villicationum suarum. Villa de Mergueles cum aecclesia sua et cum aecclesia quae est in villa sancti Trudonis, et cum omnibus quae intus et foris ibi habere videmur cum suis appendiciis. Villa de Stades cum aecclesia et eis quae in Halmala habere videmur. Aecclesia de Halles et villa de Meres cum appendiciis suae villicationis. Aecclesia de Lare cum villa et multis sparse jacentibus partibus quae pertinent ad villicationem ejus. In Masesele [(458) 1Kb] villula et aecclesia, de quibus vix aliquid boni unquam habuimus. In villa Provin quae ibi habere videmur, similiter in villa Hallei. In Kircheym dimidium aecclesiae et quae in villa habemus. Aecclesia de Bovinges [(459) 1Kb] et villa de Burlos cum [Col. 0190D] appendentibus ad villicationem ejus. In Alost et Brustemia quae in eis habere videmur. In Orel et Gemmapia quae ibi habemus. In Sesninc aecclesia et quae in villa habemus. Aecclesia de Corbeche et aecclesia [Col. 0191A] de Engelmunthove [(460) 1Kb] . Supra Mosellam aecclesia de Pumirs et aecclesia de Bredal et vineae et allodia quae in ipsis villis habemus, et quae serviunt in itinere preposito eunti illuc, unde veniebat vinum quod dabatur fratribus. In territorio Andeguerpensi juxta Mechele villam predium, quod solvebat [377 1Kb] singulis annis 25 solidos Andeguerpensis monetae. In pago qui vocatur Rin, non longe ab Andeguerp, aliud predium solvens 15 solidos ejusdem monetae.

8. Didicimus quoque a nostris antiquioribus, cum pace et opulentia et religione aecclesia nostra floreret, quod Eltae [(461) 1Kb] villa magna et aecclesia ejus nostra fuisset, quae non longe a Trajecto supra Mosam posita est. Fructus vero altaris ad sepulchrum beati Trudonis per multa tempora tantus [Col. 0191B] erat et cotidianus, quod si nichil esset aliud, solus sufficere posset totius aecclesiae necessitatibus. Qua fiducia presumptuosa abbatum temeritas et temeraria presumptio multa detraxit de substantia fratrum beneficiando, et de custodia quicquid pertinebat ad monasterii lumen et edificium. Similiter censum et predium, quod pro defunctis dabatur vel datum erat ad elemosynam fratrum, beneficiebant suis ad libitum. Quo tempore elemosina pauperum ita annichilata fuit, quid ad eam pertinuisset quod nec in memoria relictum sit. Sed et in praepositura de Testebrant octo capellas per negligentiam abbatum aecclesia nostra perdidit, quae serviebant fratrum stipendiis. Accrescentibus vero malis per contentiones abbatum et inquietudines monachorum [Col. 0191C] multa de prebenda fratrum per negligentiam deperierunt, multa in beneficiis data sunt, multa a villicis usurpata per mendacium. Duobus [378 1Kb] miliariis non longe a Mettis villa est quae dicitur Foncey, cujus aecclesia nostra erat; ea videlicet aecclesia invasa fuit et retenta a domino, cujus erat villa tempore dissensionis de nostra abbatia. Similiter eodem tempore pars multum fructuosa de Sesninc villa nostra adhuc tenetur invasa, Halley de fratrum quondam prebenda in beneficio fuit data. In oppido nostro plura tenentur in beneficio, domus et curtilia, census et alia servilia, quam habeat hodie prepositus in manu sua; quae omnia fratrum fuerunt prebenda. Sed et per alias curtes et in ista quoque nichilominus culturae fratrum sunt decurtatae [(462) 1Kb] et beneficiatae, et molendina data in beneficio aut dampnosa hereditate. De allodio quod pertinebat ad curtem Guebecheym quaedam pars in beneficio est data, quaedam ampla valde et longa a circummanentibus liberis invasa et adhuc tenetur, ita pro advocatorum negligentia atque perfidia; [Col. 0192A] multo autem plura in Hales villa. Nam inter ea quae pertinent ad Guebecheym et Hales, inter campos et silvas et utilia palustria sunt plura quae alienantur ab aecclesia quam mansi 70. In Brustemia censum totum qui pertinebat ad praebendam fratrum. De Stades multa pars beneficiata et in Kircheym de cultura.

9. Quid loquar de decimis, cum paene omnes sint aut ad dampnosum pactum datae, aut ad inutile beneficium famulis quibusdam pro fabrili operatione? Multorum pratorum vastissima possessio adbreviata est nobis modico relicto. Predium juxta Machele, quod solvebat 25 solidos Andeguerpensis monetae, venditum fuit sine aliqua recuperatione et absque ulla commutatione. Illud de Masesele tenetur [Col. 0192B] a quodam tyranno, sed sub recuperandi bona spe. Silvarum extirpatarum lugenda dampna non superabit amplius aecclesia nostra. Nam ut taceam de Peltae et Guimala et de Guebecheym et Halla, ubi rarissime et humiles adhuc superesse videntur, Meruguelges et Mecerin et Stades densissimae et magnarum arborum silvae habebantur. Similiter Mere et Lare, Kircheym, Burlo, Villeyr [(463) 1Kb] , ex quibus supradictis silvis ad curtes earum veniebant clausurae [(464) 1Kb] sufficienter, et ad fabricam edificiorum tam monasterii quam claustri, et in villis dominicalium materies et ad eorum reparationes. Ex eis nichilominus veniebat porcina caro, quae in aesca et sagimine cellae abbatis et hospitibus et domui infirmorum et cellerario abunde [Col. 0192C] sufficiebat in anno. Quae ista omnia cum gratis aliquando haberentur, denario modo acquiruntur aut caremus. Vidimus aliquando tantum in anno supercrevisse, quod plaustrum scalatum onustum siccis carnibus Aquisgrani ad curiam imperatoris misit episcopo Metensi Adalberoni abbas Rodulfus in pentecosten diebus. Veniebant etiam ligna comburenda gratis et sufficienter ad abbatis cellam, ad fratrum coquinam, ad hospites, ad pistrinum, ad bracenam, ad lautores fratrum, quae graviter modo comparare oportet ex his quae manducare aut bibere debemus. Nutrimenta etiam pecorum erant per dominicalia in villis, quae in carnibus et caseis multam commoditatem conferebant prepositis et abbati, quae modo habere non licet propter villicorum fraudulentas distractiones et advocatorum violentas pernoctationes predonumque frequentes irruptiones.

10. Preterea dampnum grande et irrecuperabile [379 1Kb] increvit istis diebus aecclesiae. Nam familia ejus quae multum imminuta est hodie propter oppressiones [Col. 0193A] advocatorum et turbines bellorum, ampla quondam erat valde et diffusa longe lateque. Cujus plurima pars vivebat sub hac lege: Masculus 12 denarios solvebat singulis annis de censu sui capitis, femina sex, quidam alius legis duos denarios, quidam quatuor. Masculus istarum conditionum quocumque moreretur, sive sub nostro jure sive sub alieno, si necdum conjugatus erat, debebat aecclesiae, quasi suae heredi, quicquid in omni substantia supererat ei; si fuerat conjugatus et non cum sua compare, hoc est quae non esset ancilia nostrae aecclesiae, debebat dimidium suae substantiae. Similiter et femina, excepto quia de quocumque conjuge essent ei liberi, non dabat aecclesiae nisi quod melius videbatur habere in omni sua mobili re. Masculus, si [Col. 0193B] esset cum sua compare conjugatus, dabat de suis vestimentis quod erat melius. Qui si haberet censualem terram et servilem, de terra dabat prepositis ad curtim bovem, et de capite suo vel alium vel rem quam habebat meliorem. Ita quoque fiebat, si parefridi superessent. Fructus iste copiosus et valde commodus fuerat olim prepositis et abbati nostrae aecclesiae, antequam propter bellorum inundationes et advocatorum infestationes et villicorum infidelitates et nostra exulando imminueretur familia et remanentium attenuaretur substantia. Magistris vero census capitum partim consentientibus partim [Col. 0194A] exhortantibus propter uxores, quas de hujus legis conditione duxerant, ad hoc paulatim quidam proruperunt, et innumerabiles in hoc ipsum protraxerunt, quod censum 12 denariorum ad unum protrahere volunt et caetera debita eorum ad 12 denarios post mortem ipsorum; sed et ubicumque in aliena moriantur justicia, preter 12 denarios omnia nobis negantur debita. Qui autem confitentur et solvere se velle dicunt debita, communicato cum villicis fraudis suae et dolositatis commento, post mortem alicujus vestem aliquam pretendunt vilissimam et discissam, aut ovem claudam vel scropham languidam, et accepto sacramento, quod mortui aliquid melius non habuerint, si permittitur, sine omni timore Dei jurant, immo pejurant, aut a villicis eis [Col. 0194B] condonatur, ut injurati discedant. Sic et sic et multis modis aliis sublatus est fructus antiquae commoditatis. Fructus etiam altaris ad sepulchrum beati Trudonis, qui inestimabilis olim fuerat, et de quo aecclesia omnes incommoditates suas antiquitus emendabat, vix modo confert unde aecclesia debitum luminare habeat. Quapropter tantis incommoditatibus, tantis defectibus simul concurrentibus, nemo miretur si intus sit prebenda attenuata, cum exterius sit substantia sic et multo amplius quam dixerim extenuata.





RODULFI ABBATIS TRUDONENSIS EPISTOLAE QUATUOR.
[Col. 0193]


I. EPISTOLA [380 1Kb] MISSA DE COENOBIO SANCTI PANTALEONIS RODULFO ABBATI SANCTI TRUDONIS.
[Col. 0193C]

Reverentissimo patri domno RODULFO [381 1Kb] Dei gratia abbati, SIBERTUS [382 1Kb] , pace frui supera post vitae hujus incommoda.

Si foret meae possibilitatis adire presentiam vestrae paternitatis, nulla itineris obstaret asperitas, nulla familiaris rei revocaret adversitas. Sic enim verus amor, nullum qui novit habere modum, mentem vestri desiderio penetrat, dum compellit meminisse, quam liberalem vos aliquando erga se expertus sit extitisse [(465) 1Kb] , et pro hac vicissitudine non solum aliquo modo non respondisse, verum nunc usque et a resalutatione obmutuisse. Hoc quantum ad humanum [Col. 0193D] spectat obsequium; caeterum ille novit melius qui scrutatur omnia solus, quali vel quanta devotione vos assumam in mea peculiari oratione. Sunt quorundam obloquentium prepositiones, vel ut verius dicam detrahentium oblocutiones, pater karissime, quae nos [Col. 0194C] inquietant acerrime, contra quas clypeum vestrae defensionis obnixe efflagitat humilitas totius congregationis. Sunt autem heae: Oblatus est aliquando quidam puerulus nobis a parentibus suis, et devotione sua cum puero de facultate sua obtulerunt quantum voluerunt. Vidit hoc quidam ditior facultate, sed pauperior et avarior voluntate et invidit, statimque etiam suum filium suscipi rogavit. Multum temporis est in petendo et contradicendo consumptum, quoniam eundem puerum parentes vi intrudere voluerunt nudum. Tandem pater ejus familiariter conventus, ut de rebus quas sibi concesserat Deus aliquid conferre, aecclesiae, coepit furere, dicens se nolle symoniam incurrere. Hac arreptus furia, multa nos pulsavit injuria, replevit fora et plateas, cives et aecclesiasticas [Col. 0194D] movit personas, contestans apud nos precio constare quae jubemur gratis dare. »Si enim, inquit, plebeius nummatus facile admittitur, generosior simpliciter veniens multum excusationum repagulis repellitur; patet profecto, quia non persona sed pecunia requiritur. [Col. 0195A] Dumque is qui primum repudiatus fuerat, sacculum pecuniae attulerit et denegatum introitum meruerit, quis non videat quantum hic symonia operetur et valeat?« Et quia nota et urbana fuit persona, satis nos inquietavit hac infamia. Tandem iterum conventi a clericis et laicis, respondimus id quod prius, quia esset competens et justum, nec canonico rigori contrarium, ut qui se vel quempiam suorum aecclesiae vellet sociare, dum haberet unde posset, in usus ejusdem aecclesiae deberet conferre. Illi autem: »Ad hoc, inquiunt, sunt instituta coenobia, ut quicunque seculo voluerit renuntiare, licenter debeat intrare, nec paupertatis aut alicujus rei occasio huic erit obstaculo, quia quos Deus coadunat et sociat, bonis omnibus replet et saciat.« Haec et plura opponuntur nobis [Col. 0195B] alia, quae omnia aequo libramine appendite, et qualiter calumpniatoribus ordinis nostri rationabiliter et canonice obviemus, plane et luculenter rescribite, et quomodo in hac reclamatione nos oporteat inoffenso pede stare, enucleate. Quicquid super hac re a vobis fuerit diffinitum, sic apud nos perpetuabit inconvulsum, acsi ab apostolica sede fuerit confirmatum.


Prefatiuncula in rescripto.

Sequentis opusculi intentio illuc maxime respicit, ut dives iste, de quo sermo habebitur, in medio recedat a parcitate sua et avaricia propter idolatriam. Si filium suum vult recipi, dimittat eum ad aecclesiam sequi quae de sua substantia debentur ei; aecclesia vero caveat sibi de omni rerum ejus mala concupiscentia propter symoniam, quae vendentes [Col. 0195C] et ementes ejicit extra aecclesiam. Sive veniat vacuus sive plenus divitis filius, si vult eum suspicere, suscipiat, si non vult, dimittat, in suo arbitrio stat. Probabitur vero diviti et rationibus et auctoritatibus veridicis, quod pars substantiae suae, quae deberet filio suo in seculo provenire, debeat eum ad aecclesiam cui offertur sequi juste et pie [383 1Kb] .



II. RESCRIPTUM RODULFI ABBATIS AD EPISTOLAM MISSAM EI DE COENOBIO SANCTI PANTALEONIS [384 1Kb] .

RODULFUS, gratia Dei sanctique Trudonis id quod est, dilectissimo michi quondam filio, modo vero fratri karissimo SIBERTO, priori in sancti Pantaleonis coenobio, cum omnibus secum morantibus, tam dominis nostris quam fratribus, in omni devotione [Col. 0195D] et oratione salutem animarum et corporis.

Nuntium vestrum tanquam angelum Domini vidimus, litteras vestras quasi sacram paginam reverenter legimus, dolentes quod in litteris et nuntiis vestris vos raro audimus et videmus. De re ergo, pro qua humilitas vestra parvitatem nostram dignata est consulere, prope a scribendo manum subtraxeramus, cum nemo sit qui inde vos provocet ad audientiam vel qui trahat ad judicium, et vobis non [Col. 0196A] minus quam nobis sint nota inde sacrae scripturae et apostolica precepta. Procax tantum curiosorum hominum loquacitas teneras aures vestras inquietat, et eorum quidem hominum qui solent videre festucam in alieno oculo et trabem non considerare in suo, et culicem liquare et camelum glutire. Tales silenti irrisione magis sunt pretereundi, quam amabili illis contentionis fune diutius trahendi. Sed ne videremini gravari nostro prorsus silentio, et quasi inaniter usque ad nos cucurrisse, breviori forsitan quam velletis nos absolvemus sermone propter eos qui indigni sunt hac responsione, nedum responsionis auctoritate. Eia, pecuniosus homo sed parcus et avarus vult vobis filium suum intrudere sine omni oblationum genere, pallians idolum suae parcitatis [Col. 0196B] et avariciae falsa virtutis specie, scilicet ne in sua oblatione videatur symoniam facere. Eripiat vos Deus ab homine iniquo et doloso! Miser et avaricia excaecatus non videt, quia, dum mentitur se velle vitare symoniam, quam graviter incidat per cultum suae parcitatis et avariciae in idolatriam, nam avaricia idolorum est cultura; neque hoc vult videre quantum prejudicium et calumpniam velit Deo facere et aecclesiae, ad quam filium suum vult tradere. Nam portio illa, quae debebat filio contingere in saeculo, jure Dei et hominum deberet eum sequi ad aecclesiam, ad quam eum vult tradere Deo. Exigere autem et velle habere quod justum est, symonia nulla est, magis vero rapina est et avaricia retinere quod juste debeat dare.

[Col. 0196C] Dicit beatus Augustinus in libro de decem cordis [(466) 1Kb] : »Noli sub imagine pietatis augere pecuniam.« Et non multo post: »Mentiuntur quidem homines, mala est avaricia; palliare se volunt nomine pietatis et dealbare, ut quasi propter filios videantur servare homines, quod propter avariciam servant. Nam ut noveritis, quia sic plerumque contingit, dicitur de quodam: Quare non facit elemosinam? Quia servat filiis suis. Contigit ut amittat unum; si propter filios servabat, mittat post illum partem suam. Quare illam tenet in sacculo et illum relinquit ab animo? Redde illi quod suum est, redde quod illi servabas. Mortuus est, inquit. Sed precessit ad Deum, pars ipsius pauperibus detur [385 1Kb] . Illi debetur ad quem perrexit, Christo debetur, ad eum [Col. 0196D] enim perrexit. Et ipse dixit: Qui uni ex minimis istis fecit, michi fecit, et qui uni ex minimis istis non fecit, michi non fecit (Matth. XXV, 40).« Consideremus si ista sententia beati Augustini convenienter possit nostro pecunioso avaro aptari. Palliare se vult nomine pietatis et dealbare, ut quasi propter symoniam sive, ut ibi habetur, propter filios videatur servare quod propter avariciam servat. Si vult vitare symoniam et exuere avariciam, faciat [Col. 0197A] justiciam, nam symonia et avaricia non possunt fieri cum justicia. Sed quam eum rogamus facere justiciam, ut fugiat symoniam et avariciam? Inter filios aeque dividat quod propter filios sive propter vitandam symoniam, ut ipse mentitur, retinet et servat. Sed a se unum vult emittere et Deo dare et sanctae aecclesiae. Bonum hoc est utique; sed et nichilominus bonum et justum est, ut mittat post illum sive cum illo partem suam. Sed credo ad hoc vult emittere e seculo, ut partem illius retineat in sacculo. Utique hoc neque bonum neque justum est, sed rapina mala et avaricia atque sacrilegium. Sacrilegium enim est, cum eum Deo obtulerit, si partem quae illi debetur sibi retinuerit. Nam cujus jam effectus est, ejus et pars quae illi debetur est. Deum [Col. 0197B] igitur et sanctam aecclesiam spoliat sacrilegus, ubi ei, qui Dei est et sanctae aecclesiae, tollit ea quae jure debentur. Reddat ergo illi quod suum est, reddat quod illi servabat. Sed: Mortuus est, inquit. Utique mortuus seculo, sed vivit Deo. Pauperibus Christi et aecclesiae pars ipsius detur. Illis debetur, ad quos perrexit, Christo debetur, ad eum enim perrexit. Repleat nunc fora et plateas, cives et aecclesiasticas moveat personas noster clamitosus et pecuniosus avarus, quoquo se vertat, si post oblationem filii retinuerit quae illi debentur, idolatra erit et sacrilegus, idolatra propter avariciam, sacrilegus propter Dei et sanctae aecclesiae rapinam. Concordat sententiae beati Augustini sanctus Benedictus in sententia de disciplina suscipiendorum fratrum et [Col. 0197C] de filiis nobilium vel pauperum [(467) 1Kb] . »Res, inquit, si quas habet---procul dubio qui suscipitur---aut eroget prius pauperibus aut facta solempniter donatione conferat monasterio, nichil sibi reservans ex omnibus.« Crudelis pater, res quae debent contingere filio, neque ipse vult erogare pauperibus in platea, neque pauperibus Christi in aecclesia, sed sibi reservare omnia; immo conventus familiariter a fratribus et pie commonitus, ut de rebus quas sibi concesserat Deus aliquid conferret aecclesiae; coepit furere, dicens se nolle symoniam incurrere. Non occultam sed solempnem rogat fieri beatus Benedictus ad monasterium donationem, quod iste miser arreptus a furiis appellat symoniam. Item in [Col. 0197D] sententiam de filiis nobilium vel pauperum [(468) 1Kb] : »Si aliquid offerre voluerint in elemosina monasterio pro mercede sua, faciant ex rebus quas dare volunt monasterio donationem.« Audit forsitan et laetatur, quod in voluntate ejus hoc ponat beatus Benedictus. Et certe vir sanctus in nullius voluntate hoc poneret, nisi sciret, quod debere hoc fieri sanctum et justum et pium esset. Nunc, quia quod sanctum et justum et pium est, non potest intrare istius voluntatem, habeat sibi res suas in perditionem. Vult ut vacuus suscipiatur ejus filius, faciat ut de eorum sit numero, de quibus scribit beatus Benedictus [(469) 1Kb] . »Qui vero, inquit, ex toto nil habent, simpliciter [Col. 0198A] petitionem faciant, et cum oblatione offerant filium suum coram testibus.«

Sed nunc quoniam semel loqui coepimus cum dominis et karissimis fratribus nostris, jam dilatato corde ex affectu erga vos magnae dilectionis compellimur transire terminos nostrae propositionis. Proposueramus enim sermonem reddere breviorem, sed violentia caritatis elicit longiorem. Dicamus ergo aliquid, quod libenter velit audire noster pecuniosus avarus, ut aequanimius ferat, cum audierit quod non vult. Susceptiones igitur de aecclesiis et in aecclesiis maturarum et immaturarum personarum utique omnes debent gratis fieri, propter illud mandatum: Gratis accepistis, gratis date (Matth. X, 8), et quia Dominus Jesus omnes vendentes et ementes [Col. 0198B] ejicit de templo. Qui haec scimus et libenter audimus, illud quoque ignorare non debemus, quia tales susceptiones duos precipue respectus debent habere, scilicet ut imminutus numerus Deo in aecclesiis famulantium per eos qui suscipiuntur accrescat, et labor servitii Dei tolerabilior fiat. Quod si pecuniosi avari filius ad istos respectus non est necessarius, pro eo quod sufficiens vobis sit numerus et de Dei servitio nullus defectus, non videmus quae sit ratio, ut gravetur aecclesia de superfluo et non necessario. Superfluum amputari debet, non necessarium assumi non debet. Recedite ergo, fratres, recedite ab hujusmodi homine et immundum ejus nolite tangere, ne videamini et per ejus avariciam idolatriae communicare, et per eandem notam symoniae incurrere. [Col. 0198C] Sicut vestrum est nichil ab eo vel ab alio aliquo pro hujusmodi re exigere, ita et ejus erat, si homo Dei esset et non mammonae, de portione hereditatis, quae filio deberet contingere, oblationem cum eo ad aecclesiam facere, quae eum amplius deberet et nutrire et vestire. Sed sicut ipse non vult hoc facere, et vos non potestis nec debetis eum compellere, sed pie tantum commonere, ita et, si filium ejus non vultis suscipere, non potest nec debet ad hoc vos cogere.

Nunc ad te michi conversio, pecuniose, avare, nunc ad te michi conversio. Convenio te, responde. Dic, quis te ducit spiritus, bonusne an malus, quia filium tuum domi onustum in coenobio vis intrudere vacuum et nudum? Hoc iccirco quero, quia probari [Col. 0198D] debent talium spiritus si sint ex Deo. Sed non dubito quin debeas respondere: »Bonus;« neque tu dubites quin ego asseram: »Malus.« Et unde hoc probem, audi. Spiritus Domini bonus nunquam cuiquam bona sibi debita tollit, nulli avariciam suadet, nullum patrem ab affectu filii propter aliquam substantiam abrumpit, sed liberalitate manus et animi conglutinat et connectit. Tu autem per malum spiritum idolatriae, quae est avaricia, tollis filio tuo ei debita, quae offerre secum deberet in coenobio pauperibus Christi, famulantibus ibi Deo. Ecce malus qui te ducit spiritus, et propter malum [Col. 0199A] quo probaris duci spiritum, juste es reprobrandus. Nescio si recte offeras, hoc scio, quod inique dividas, quia ea quae tui sunt filii et per eum deberent esse aecclesiae et Dei, filio tuo et aecclesiae et Deo avara manu subtrahis. Iccirco propter iniquam nichilominus hanc divisionem, reprobam fecisti tuam de filio tuo oblationem. Dicit beatus Augustinus in supradicto libro de decem cordis: »Quidquid dicas, mortuo debes, quod vivo servabas.« Ergo secundum hujus beati viri doctrinam si mortuo debes, quod vivo servabas, multo justius debes illi mortuo saeculo et viventi Deo cum pauperibus Christi in coenobio, quae illi viventi mortaliter servabas in hoc mortali saeculo; sed avara non sinit manus. Hoc est quod dico, malus avariciae te ducit spiritus. [Col. 0199B] Clamat iterum contra te in eodem libro beatus Augustinus, clamat et dicit [(470) 1Kb] : »Certe ea quae hic tenes et non vis mittere post filium tuum, cui commendas? Actoribus tuis commendas illius partem qui precessit, et Christo non commendas ad quem precessit?« Et paulo superius: »Tenebitur hic ubi potest perire, et non mittetur illuc ubi Christus est custos. An idoneus est tibi procurator tuus, minus idoneus Christus? Videte, fratres, quia mendacium est quod dicunt homines: Filiis meis servo; mendacium est, fratres mei, mendacium est; avari sunt homines.« Quid contra haec obloqui potes, dives avare? Licet dives, mendax es; licet pecuniosus, avarus es. Quid calumpniaris servos Dei de symonia, pro eo quod familiariter te convenientes exuere [Col. 0199C] voluerunt avaricia et post avariciam idolatria, nichil a te requirentes nisi quae dictat justitia, exigit misericordia, sicut audire noluisti ex beati Augustini sententia et sancti Benedicti Regula? Qui est ex Deo verba Dei audit; propterea tu non audis, quia ex Deo non es. Justissime ergo duobus istis fortissimis repagulis obseratur tibi janua coenobii. Inique censor, etiam de institutis coenobiis iniqua audes dare judicia. Profane papa, indiscreta promulgas decreta. »Ad hoc, inquis, sunt instituta coenobia, ut quicunque seculo voluerit renuntiare, licenter debeat intrare.« Falleris. Quare ergo eos qui querunt suscipi mandaret [386 1Kb] beatus Benedictus cum tanta difficultate recipi, cum tanta mora probari, cum tanta diligentia erudiri, si omnes qui veniunt licenter debent [Col. 0199D] ingredi? Certe non ut omnes qui suscipi querunt licenter ingrediantur, sed quorum probati spiritus fuerint, quod ex Deo sint, ut regulariter suscipiantur. Si staret ista tua sententia, jam esset impleta petitio tua, quia non esset probatum, quod spiritus avariciae sit agitata, sed putaretur, quod spiritu Dei esset actitata. Utque caetera taceam, intolerabilem multitudinem, quae pro suis diversis necessitatibus et promiscuis affectibus se ingereret cotidie, ipsa regia horrea non possent stipendiare. Sed dicis; [Col. 0200A] »Quos Deus coadunat et sociat, bonis omnibus replet et saciat.« Verum quidem est, quos Deus coadunat et sociat, non vana securitas et stulta temeritas. Et quid dicis: »In quorum manibus replet et saciat?« In manibus ociosorum exspectantium de coelis victum sibi et vestitum? Nequaquam certe; sed in manibus procuratorum suorum sollicite pro numero sibi commisso nocte et die invigilantium et laborantium. De ociosis legitur: Quia in desideriis semper est omnis ociosus (Prov. XXI, 25). Nunquam igitur saciatur istis tuis bonis omnibus. De his qui presunt: Qui preest in sollicitudine (Rom. XII, 8). De non laborantibus: Qui non laborat nec manducet (II Thess. III, 10). De qualibus et hoc est scriptum: Non temptabis Dominum Deum tuum (Matth. IV, 7). [Col. 0200B] Non enim stulta temeritate et vana ociositate Dominum Deum suum temptare debet homo, quandiu habet quod sollicite faciat pro suis necessitatibus ex rationali consilio. Quod Abraham legitur fecisse, quando uxorem suam Saram sororem suam dixit esse, ne occideretur a rege imflammato in eam ni mia ejus pulchritudine. Sanctus quoque Jacob patriarcha cum per multa Dei benificia expertus frequenter fuisset erga se ejus dilectionem atque protectionem, et fame premi videret terram Chanaan, et nisi sibi [387 1Kb] prospiceret, ad se usque perventura, ne videretur temptare Deum non ociose torpuit, neque temere expectavit, ut dilector et protector ejus Deus annonam ei plueret de coelo, sicut postea fecit filiis Israel manna in deserto, sed tanquam vir [Col. 0200C] prudens et bene domui suae preesse sciens, filios suos cum pecunia misit in Aegyptum, ubi audierat vendi frumentum, et semel et bis inde afferri sibi quantum domui suae sciebat esse necessarium. Phylippus apostolus videns ingentem multitudinem quinque milium hominum et ad refocillandum eam non haberi [388 1Kb] nisi quinque panes ordeaceos et duos pisces, egens super hoc rationis et consilii, obstupuit, et quasi desperans non de divina sed de humana potentia ait: Ducentorum denariorum panes non sufficerent his, ut unusquisque eorum modicum quid accipiat (Joan. VI, 7). Quapropter necessario apposuit se manus Domini, benedictio, ut, quod non potuit facere purus homo ratione aut consilio, omnipotens Deus homo faceret potenti virtutis suae miraculo [Col. 0200D] ob incrementum fidei in illo populo. Paulus, vas electionis, qui se sciebat ad hoc electum esse, ut portaret nomen Domini coram gentibus et regibus et filiis Israhel, et qui sciebat Deum non posse mentiri, quis nesciat quantis modis, quantis actibus, quantis amfractibus egerit, ut non traderetur occidendus Judeis, et quam subtili consilio et ratione Caesarem appellaverit? Tunc enim rationabiliter et sine temptatione Dei debet homo fideliter confugere ad divinum auxilium, quando res quae pre manibus [Col. 0201A] habetur agenda humanam excedit rationem et consilium. Ista iccirco carptim percurrimus, ut non secundum nostri censoris sententiam quot et quales volunt coenobia licenter ingrediantur, et inerti ocio vacantes expectent de coelis a Deo, ut bonis omnibus pascantur, sed quot et quales viderint sibi necessarios qui preesse coenobiis videntur, ita se committentes Dei providentiae, ut tamen pro se et pro suis nunquam sint absque sollicitudine. Rationali igitur consilio observatum est ab antiquis qui coenobia instruxerunt, ut non majorem ponerent in eis numerum, nisi quantum viderent posse sufficere eis victum et vestitum constitutum---unde multa exemplaria pre oculis cotidie habemus, et beatum Maurum, sancti Benedicti discipulum, fecisse legimus [(470-71) 1Kb] [Col. 0201B] ---sed et si aliqua [389 1Kb] superabundarent necessaria, essent pauperibus et qui nunquam desunt coenobiis hospitibus atque diversis intus ac foris accidentibus. Quod si adhuc egemus testibus, unum producimus qui sufficiet pro milibus. Dominus noster Jesus Christus, via veritatis et speculum et enigma totius bonitatis, licet in eum non cadat aliqua indigentia sed sit omnipotens sufficientia, tamen diffinitum numerum voluit habere discipulorum, hinc de toto mundo 72, illinc 12 apostolos, non ab aliquo sibi intrusos sed a se ipso electos. Et cum posset facere, quod nunquam esurirent neque sitirent, sed semper omnibus bonis abundarent, noluit, sed ex eis quae mittebantur ei a religiosis viris et feminis, et quae sequentes eum ministrabant ei, per dispensatorem [Col. 0201C] suum statuit eos stipendiare, et quae superesse poterant pauperibus et egenis erogare. In quo evidens et fidele posteris suis discipulis [390 1Kb] documentum reliquit, quod benedictiones et oblationes accipere a religiosis viris et feminis de saeculo non esset symonia, sed justicia, pietas et misericordia, et qui eas offerrent non solum non facerent symoniam, sed justiciam, pietatem et misericordiam. Nunquid tu sanctior esse vis parentibus Domini Jesu? Qui, cum neque in coelo neque in terra neque sub terra inveniri posset, quid sanctius offerrent ad templum Deo quam suum Dei filium, tamen sine hostiis et muneribus offerre noluerunt. Quod et Anna similiter fecit, mater sancti Samuelis, quae eundem filium suum per sacerdotem Heli in hostiis et muneribus Deo [Col. 0201D] obtulit. Quare ergo similia tu non facis, talibus instructus exemplis? Precepta sunt ista dominica, et illud: Non apparebis in conspectu meo vacuus (Exod. XXV, 15). Sed forsitan dicis michi: »Nihil debes exigere.« Et ego dico tibi: Nichil debes subtrahere; non pecco si requiro a te quod michi juste debes, sed tu magis peccas si michi negas quod [Col. 0202A] juste debes. Quod juste debeas satis superius probatum est. Sancta vero et gloriosa virgo Lucia mutatura saeculum et itura ad Deum per martyrium, de re quam habemus pre manibus fidele nobis reliquit monimentum. Dives erat valde, et pro tenera aetate substantia ejus servabatur ei a matre. Quae licet gloria et honore martyrii coronata, offerri Deo posset satis grata, nolebat tamen hoc fieri, nisi aut preeunte aut secum comitante sua substantia. Dicebat ergo matri suae: »Omnia quae mihi datura eras eunti ad corruptionis meae auctorem, mortalem hominem, da michi eunti ad integritatis meae factorem, Dominum Jesum Christum [(472) 1Kb] .« Quod sanct afilia a matre non exigeret, nisi hoc justum et pium esse sciret; justum enim et pium est, ut qui ad Deum [Col. 0202B] vadit illum precedant aut comitentur opes suae in pauperibus Christi. Sed quid de feminis ista proferimus, quasi de viris similia exempla non habeamus, et quasi parentes tantum debeant hoc suis filiis et non filii parentibus? Utique quod [391 1Kb] hac in re parentes suis filiis, hoc et suis parentibus debent filii. Beatus Laurentius pium patrem suum sanctum Sixtum ad Deum premiserat per martyrium, quem ipse subsecuturus fuerat per non minus martyrium post triduum, et cum satis utrisque posset sufficere in oblatione sua coram Deo dure mactata eorum corporum hostia, tamen substantiam, quam ei pius pater reliquerat, tanquam bonus filius voluit eum subsequi et se precedere, ut gloriosiores in conspectu Domini possent apparere. Non eam ergo reliquit [Col. 0202C] suis consanguineis aut divisit familiaribus, sed dispergens dedit pauperibus, et ideo in seculum seculi manet justicia ejus [(473) 1Kb] . Quodsi sancti martyres hoc faciunt, qui in suo sanguine sua jam cuncta peccata laverunt, quid tu, homo peccator, cogitas, qui sic filium tuum vis offerre Deo, ut ei sacrilegus subtrahas, quod in filio tuo ei debebas? Noli errare, Deus non irridetur.

Etiam nunc faciamus ad eum confugium, cujus verba et facta summa institutio sunt ad perfecte vivendum. Querenti cuidam: Quid faciam, ut vitam aeternam percipiam? Dominus Jesus respondit: Precepta nosti, ne adulteres, ne occidas, ne fureris, ne falsum testimonium dixeris, ne fraudem feceris, honora patrem tuum et matrem. At ille respondens, ait [Col. 0202D] illi: Magister, omnia haec observavi a juventute mea. Jesus autem intuitus eum dilexit eum et dixit illi: Unum tibi deest; vade, quaecunque habes vende et da pauperibus, et habebis thesaurum in coelo, et veni, sequere me (Marc. X, 17-21). In his verbis Domini intelligimus, quia qui perfecte eum sequi vult, res quas habet erogare prius debet pauperibus. At dicis [Col. 0203A] michi: »Res quas habeo pauperibus erogo et mandatum impleo, ut vel sic tandem excusatum me habeam, quia nichil ad monasterium conferam.« Et ego: Bene dicis: »Res quas habeo pauperibus confero.« Res igitur quas habes quibusvis pauperibus confer, sed res quae sunt filii tui dimitte eum ad monasterium sequi, ubi inter pauperes Christi ad sequendum Dominum eum tradis. En iterum dicis: »Non sunt pauperes sed necessariis omnibus abundantes.« Et ego: Hoc est, quod Dominus dicit: Servi mei comedent et vos esurietis (Isa. LXV, 13). Et tamen revera sunt pauperes, et multo pauperiores quam illi qui vagantur per villas et discurrunt per plateas, quibus in meam commotionem tu mentiris te erogaturum res tuas. Nam quomodo possunt aliqui [Col. 0203B] esse pauperiores, quam sunt in coenobiis morantes, qui pro nomine Domini se privaverunt et totius corporis sui potestate et totius animi sui voluntate et rerum suarum omnium proprietate, quales extra istos nusquam invenies? Illi in seculo pauperes sunt non voluntarie, isti in coenobiis voluntarie. Illi vel in hoc ditiores istis sunt, quia linguam, aures, oculos variis ad libitum quoties et quantum volunt pascunt, isti illis in hoc pauperiores, quia ista eis non licent, qui nec ipsum coelum commune omni creaturae neque ipsum aerem haurire oculis liberius audent. Propterea recte faciunt et mandatum Domini implent abundantius qui res suas conferunt talibus pauperibus, qui non solum pauperiores sunt pauperibus, sed etiam cotidie ministrant aliis [Col. 0203C] pauperibus, peregrinis et hospitibus. Pauperum et pauperum multa est distantia, sicut nos docent quorundam sanctorum exempla, qui neglectis aliquibus erga quosdam majori se expenderunt diligentia. Ut enim paulo superius diximus, sunt pauperes non voluntarii, sunt etiam voluntarii. Non voluntarii ea quae habent pauca gaudent se habere propria, et de rebus et divitis quas non habent cotidie ditant se et onustant assidua concupiscentia; voluntarii vero ad imitationem discipulorum Christi sua relinquunt omnia, habendi quoque voluntate relicta, et Christi sequentes vestigia conferunt se ad sanctorum coenobia, in quibus tanquam in carceribus dampnant se pro nomine Domini sub diligenti custodia. Nichil [Col. 0203D] habent propria neque volunt habere, quippe quibus placet etiam non licere, quod dicant »meum est« de aliqua re, sed »nostrum« propter commune. Hi tales vivunt de oblationibus fidelium, qui aliquando se sive sua vel suos coenobiis contulerunt, nocteque ac die vigilanti studio Deo inserviunt pro salute vivorum et defunctorum omnium. Propter tales pauperes eorum stipendiatoribus in ultimo judicio Dominus dicturus est: Venite, benedicti patris mei, possidete regnum quod vobis paratum est ab origine mundi. Esurivi enim et dedistis michi manducare; sitivi, et dedistis michi bibere; nudus fui et cooperuistis [Col. 0204A] me, in carcere, et venistis ad me (Matth. XXV, 34). Tibi autem tuique similibus, quod Deus per emendationem vitae avertat, terribiliter dicetur: Ite, maledicti, in ignem aeternum qui paratus est diabolo et angelis ejus. Esurivi enim, et non dedistis michi manducare; sitivi, et non dedistis michi bibere; nudus fui, et non cooperuistis me; in carcere, et non venistis ad me (Ibid. 41, 44). Talium pauperum ab aliis differentiam sanctae mulieres bene noverant, quae a Galilaea cum domino Jesu ascenderant, et dimissis in medio multis milibus pauperum, ei et discipulis ejus de substantia sua pie ministrabant. Paulus apostolus harum sanctarum mulierum imitatus exempla, multa milia pauperum preteribat, quando sanctis qui erant Jherosolimis speciali cura ministrabat. [Col. 0204B] Quid? putasne, quod in magna urbe Roma pauperes non inveniret sancta Cecilia, quae ab urbe miliario tertio transferebat se omni diligentia ad eos pauperes qui erant in via Appia, inter quos latitabat sanctus Urbanus papa [(474) 1Kb] ? Tot et tantis exemplis iccirco te circumcludimus, ut ad te reversus non dicas facere symoniam, si de rebus quas tibi contulit Deus cum filio tuo offeras ad aecclesiam, ut sanctis pauperibus Christi, qui pro nomine Domini se in ea quasi dampnaverunt, prestare valeas necessarium corporis refrigerium, et ab auditione mala liberet Deus animam et corpus tuum.

Nunc igitur istis omissis ad confutanda tua indiscreta decreta revertamur. Monachorum coenobia non sunt ad hoc instituta, ut avarorum divitum filios [Col. 0204C] inconsulte suscipiant, vestiant et nutriant aecclesiae stipendiis, et patres eorum de debita filiorum portione majori studentes avariciae et questui satisfaciant suis marsupiis; sed ad hoc sunt instituta, ut, suis laboribus et fidelium oblationibus viventes, eos secundum regulae preceptum suscipiant, qui aut omnino pauperes sunt, aut de divitibus pauperes se propter Deum fecerunt, sive qui sua non sua facientes, se tandem et sua ad pauperes Christi in coenobiis conferunt. In quibus hoc omni diligentia observari antiquorum patrum statuit rationabilis providentia, ut non plures susciperentur quam stipendiare possent ipsa coenobia, quatenus et qui inveniuntur et qui suscipiuntur essent absque edaci murmurationis [Col. 0204D] lepra, quae solet nasci gravissime ex egestate pro intolerabili et licenter admissa multitudine. Quod si sibi caverent quidam modernorum, hodie non tam impudenti rapacitate antiquarum aecclesiarum invaderent terminos et decimas, nec circuirent civitates et plateas, nec divitum domos frequentantes matronarum sibi affectarent gratias, ut inopiam, quam patiuntur propter supereffluentem multitudinem, effugare valeant per importunam et oportunam mendicitatem. Sed sacri ordinis et religiosi habitus reverentia non est modo dicendum de his per singula. Verum dic michi, illi qui erant coadunati [Col. 0205A] et sociati in Jherusalem et aliis aliquibus in locis, pro quibus Paulus collectas fieri sollicite monebat, et factas studiose mittebat aut ipse portabat, sanctine erant et servi Dei? Utique erant, et per Deum et pro Deo coadunati et sociati. Quare ergo Paulus de eorum numero et refrigerio tantopere erat sollicitus et non magis expectabat, ut a Deo de coelis per angelum ejus tuis bonis omnibus replerentur et saciarentur? Quia hoc Deo placere non videbat. Sicut enim superius dictum est, quamdiu habet homo quid pro suis necessitatibus faciat ex rationali consilio, non debet temptare Dominum Deum suum. Fide solidata jam dudum preterierunt tempora miraculorum. Et quid, si recte perpendimus, nonne erat Paulus angelus Domini, [Col. 0205B] per quem solacium et refrigerium prestabat sanctis qui in nomine ejus erant congregati? Et tu quidem potes fieri angelus Domini, si de tuis bonis quae subtrahis velis prestare solacium et refrigerium sanctis qui pro nomine Domini tenentur clausi in coenobiis. Quid vero dicemus de illa sancta et gloriosa credentium multitudine, quorum cor erat unum et anima una in primordio aecclesiae? Faciebant symoniam, qui intrare ad eam volentes, bona quae habebant ante pedes apostolorum afferebant et propria communia faciebant? Certe nequaquam; sed pietatem, misericordiam et justitiam. De quorum numero severissima sententia in duos vindicatum est, qui tamen non totas res suas, sed rerum suarum partem subduxerant. Tu, qui sic vis per [Col. 0205C] filium tuum intrare, quod nec totum nec partem vis dare, quod fiet de te? Illi irrevocabili mortis sententia de parte per hominem multati sunt, tu non times de toto tremendum a Deo super te judicium. Deus det tibi melius consilium.

Hactenus ad eos sermo noster habitus peroravit, qui spiritu avaritiae suae et parcitatis gravati, deorsum feruntur per vacua obloquii sui campestria; nunc ad eos convertitur, qui spiritu sapientiae et intellectus levati sursum in monte, a Domino Jesu audiunt mandata sublimia. Ergo, dilectissimi fratres, fugite omne genus symoniae, excutientes manus vestras ab omni munere. Ars est diaboli subtilissima symonia. Triplex est, et nescimus an melius debeamus dicere trilex; nam quibus connectitur tria [Col. 0205D] sunt fila, obsequium, manus, lingua. His plerumque tribus simul, aliquando horum quovis uno quorundam inondant pedes, qui videbantur gradi simpliciter, quorundam prestingit oculos, qui se putabant habere linceos. Nemo vos mittat exemplificandi gratia ad majores sive potentiores, si qui sunt, in aecclesia, qui capiunt et capiuntur symonia; de bonis, non de malis sumenda sunt exempla. Amen dico vobis, recipient mercedem suam, mortem sempiternam, [Col. 0206A] si hic non egerint poenitentiam et dimiserint quod tenent per symoniam, et quanto majores et potentiores sunt, tanto majora et potentiora patientur tormenta. Quia vero de tam longinquo dignati estis querere, accipite consilium parvitatis nostrae, ita tamen, ut si habetis melius, non relinquatis propter istud. Si quis vel se vel filium suum obtulerit vobis in coenobio suscipiendum, simplici mentis oculo et tota cordis puritate, sine omni mala cupiditate, audiat per vos sancti Augustini consilium et regulae sancti Benedicti precaeptum, sicut superius de hujusmodi est relatum. Si audierit et obaudierit, bene, salvastis animam ejus a morte; si non obaudierit, neque iniquitas vestra neque peccatum si eum non recaeperitis. Noluit [Col. 0206B] enim intelligere, ut bene ageret, sed astitit omni [392 1Kb] viae non bonae, avariciam autem non odivit. Fratres karissimi, magnum opus est in tali re magnam habere mentis puritatem et nullam avariciae cupiditatem, quia, sicut omnis qui viderit mulierem ad concupiscendum eam, jam mechatus est eam in corde suo, ita omnis qui de aecclesiasticis donis mala cupiditate aliquid exigit vel concupiscit, plus dicam, vel in spe agit retributionis, symoniacus fit, et si non hic coram populo, certe coram divino oculo. Ad quae probanda cum per campos sanctarum Scripturarum aliquando luderemus, hac pila multis et variis auctoritatum floribus respersimus nostra vestigia. Extant volumina, per quae scribendo modo recurrere piget, vestro tamen amore pauca [Col. 0206C] recolligere libet.

Scimus igitur et pro constanti habemus, quod omnes aecclesiastica vendentes et ementes symoniaci sunt, et omnes symoniaci heretici, et nulli heretici in aecclesia. Igitur omnes vendentes et ementes extra aecclesiam sunt, quod verissima assertione affirmat beatus Jheronimus super Matheum [(475) 1Kb] : »Cotidie, inquit, Jesus ingreditur templum Patris et ejicit omnes tam episcopos et [393 1Kb] presbiteros et diaconos quam laicos et universam turbam de aecclesia sua, et unius criminis habet vendentes pariter et ementes. Scriptum est enim: »Gratis accaepistis, gratis date.« Ecce, quod vel una tantum die Dominus Jesus non patitur vendentes et ementes in aecclesia sua esse. Quomodocunque, [Col. 0206D] quantumcunque cessent qui pro eo deberent hoc facere, ipse non cessat quod suum est facere. Omnes ergo ejicit cotidie, cujuscunque sint ordinis, cujuscunque gradus et officii, nulli parcit, non negligit, omnes cotidie ejicit.« Ubi ergo sunt vendentes et ementes? Extra aecclesiam. Quid dicit beatus Gregorius de extra aecclesiam? »Extra aecclesiam, inquit, non est locus veri sacrificii.« Sunt igitur vendentes et ementes, ubi non est locus veri [Col. 0207A] sacrificii. Beatus Augustinus dicit de hereticis, quod procul dubio sunt symoniaci: »Ex nobis exierunt, sed non erant ex nobis,« et de vendentibus et ementibus super Johannem: »Vendunt, inquit, oves, vendunt boves, id est miseras plebes.« Et cui vendunt, nisi diabolo? O lacrimabile malum! Quos Filius Dei redemit de manu inimici precioso sanguine suo, isti filii diaboli vendunt patri suo diabolo. O quam malus venditor, ubi tam pessimus est emptor! Omnipotentis Dei bonitas et miseratio prestet nobis et vobis ut longe semper sit a nobis haec heretica negociatio, per quam miserae plebes venduntur diabolo, et propter quam tam episcopi et presbiteri et diaconi quam laici et universa turba ejiciuntur de Dei Patris templo. Amen.


[Col. 0207B] Quando vult aliquis, ut fiat coenobialis,
Ex omni quod habet partes aequas faciat tres.
[Col. 0208A] Unam pauperibus det, et una domi teneatur,
Tertia debetur sanctis ad quos gradietur;
Hoc ego justiciam magis assero quam symoniam.
Si quis suam prolem fieri vult coenobialem,
De toto quod habet partem seponere debet
Prolis, ut aecclesiae secum ferat introeundae.
Haec est aecclesiae lex optima, non symoniae.
Hoc etiam leges decernunt imperiales.
Pellit ab aecclesia cunctos heresis symonia.
Qui sunt vendentes in ea quicquam vel ementes,
Pellit in infernum regnum tollendo supernum.
Gratis prebenda, gratis sunt accipienda
Quae sunt aecclesiae, pulso trivio symoniae.
Quisquis in hac heresi defungens invenietur,
Inferni nunquam de poenis eripietur,
[Col. 0208B] Non etiam durum si martyrium pateretur [394 1Kb] [(475*) 6Kb] .



III. EPISTOLA RODULFI ABBATIS AD WALERAMNUM DUCEM [395 1Kb] .
[Col. 0209A]

Glorioso [396 1Kb] [(476) 1Kb] principi et advocato suo majori WALERAMNO [397 1Kb] abbas RODULFUS [398 1Kb] et congregatio sancti Trudonis fideles orationes et servicium.

Quia quesivistis a nobis, notum vobis facimus breviter dominum nostrum sanctum Trudonem progenitum fuisse de nobiliori stirpe Francorum regum et ducum Austrasiorum [(477) 1Kb] , propter amorem Dei reliquisse militiam secularem, et angelica revelatione et beati Remacli ammonitione Mettis transisse, et omne patrimonium suum beato prothomartyri Stephano tradidisse, litteras ibi didicisse, multis miraculis ibidem claruisse et usque ad sacerdotis [Col. 0209B] virtutem et scientiam et gradum pervenisse, deinde ad terram nostram reversum coenobium nostrum fundasse. Tanta autem et tot fuerunt praedia sua quae beato prothomartyri Stephano tradidit, ut excaeptis his quae dominus Metensis episcopus ad dominicalia sua tenet et milites ejus multi in beneficiis habent, et exceptis his quae ecclesia nostra adhuc possidet, et exceptis multis et magnis quae jam olim ecclesia nostra perdidit---nam inter cetera Bruges in Flandria allodium sancti Trudonis fuit, ubi et congregationem 80 monachorum habuit ---exceptis his inquam et aliis multis, tot et tanta fuerunt, ut vos habeatis inde in feodo pro advocatia 1100 mansos, de quibus comes Gislebertus tenet de vobis 300, exceptis ecclesiis et servis ad [Col. 0209C] eas pertinentibus et placitis suis et justiciis in abbatia. Et quia tantis allodiis ditavit sanctus Trudo Mettensem ecclesiam, sancti et religiosi pontifices et duces majori libertate donaverunt ecclesiam nostram de advocatis quam aliam aliquam. Misimus igitur vobis quia petistis exemplar cartae nostrae de libertate ecclesiae nostrae et de jure vestro in ea, qui noster major advocatus estis.

(Anno 1065.) In [(478) 1Kb] nomine sanctae et individuae Trinitas. Ego Adelbero [(479) 1Kb] Dei gratia Metensis episcopus, notum esse volumus omnibus nos in villam sancti Trudonis quae Sarchinia dicitur venisse, et ob contentionem inter germanum meum, ducem [399 1Kb] Fredericum, et abbates Sancti Trudonis [(480) 1Kb] nuper [Col. 0210A] exortam in advocatione ejusdem loci, quam eidem fratri meo dederam in beneficio [(481) 1Kb] consilio fidelium nostrorum usus, quid nostri et advocati juris esse in ipsa villa vel in reliqua abbatia ad nos attinente, presentia ejusdem advocati majores natu consuluisse, ut super hoc negotio quicquid a majoribus suis didicerunt, vel ipsi usque ad illud tempus tenuerunt, fideliter proferrent, et nec timoris nec amoris gratia in quamlibet partem plus minusve dicendo declinarent. Qui sacramento astricti nominatim protulerunt quasdam curtes esse in ipsa abbatia, id est Burlou, Lare, Mere, Wilre [(482) 1Kb] , Kyrcheim, Staden, Halmale, in quibus nunquam a meis prioribus aliquid juris concessum est advocato, quia eaedem stipendiis ascriptae fratrum, nulli alteri obaudire debent quam preposito et ejusdem [Col. 0210B] monasterii cellerario. In villa autem sancti Trudonis vel in reliquis abbatiae villis professi sunt ipsi duci--- qui, ut dictum est, advocatiam in beneficio tenebat--- sive advocato ab eo constituto ex tribus generalibus placitis et magno banno, si quis forte infra villam occisus vel vulneratus fuerit, tercium denarium debere assignari, reliquos autem duos vel michi vel abbati. Ceterum testati sunt abbatis vel villici mei esse arbitrii, ut legitimi et libere quicquid libuerit sine advocato possent placitare, scilicet de terris, de domibus, de alienis uxoribus ducendis, de familiis, nisi grande forte exigente negocio abbate vel ministro meo ad rem discutiendam invitatus fuerit. His ergo ita in predicta villa inquisitis et absque alicujus contradictione [Col. 0210C] collaudatis, aliquanto tempore transacto, post decessum felicis memoriae jam dicti fratris mei, iterum idem qui prius, in presentiam nostri in castro nostro Salembrucca [(483) 1Kb] venire jussi, presente domno Udone, fratris mei successore, eadem advocatiam in beneficio a nobis habente, et Othone subadvocato, eodem modo quo prius ammoniti, eadem etiam quae antea protulerant tunc utique sunt professi. Quapropter quibusdam fidelibus nostris, qui tunc temporis nobiscum aderant, consilium prebentibus [400 1Kb] , quorum etiam nomina infra notari jussimus, ne quis hoc postmodum valeat vel audeat infringere, sub cartarum descriptione placuit tam presentium quam futurorum memoriae commendare. Et ut hoc firmum et inconvulsum habeatur, manu propria illud roboravimus, [Col. 0211A] et fidelium nostrorum testimonio roborari fecimus. Actum publice in supradicto castello Salembrucca. Anno ab incarnatione Domini 1065, indictione 3, regnante Heynrico tertio. Adelbero tertius sanctae Metensis ecclesiae humilis episcopus subscripsit. Domnus Adelbero primicerius Domnus Theodoricus nepos ejus. Domnus Gervoldus archidiaconus. Domnus Odelricus, frater ducis Gerardi [(485) 1Kb] . Fredericus, Herimannus, Riquinus, Otto, Bernardus, Stephanus; Guntramnus, Wigericus, Herimannus, Hugo, Gervoldus, Leudoldus, Theodericus, Arnulfus, Berengerus, Lyedeco, Gislebertus, Lyezeco, Adelstein, Wacelinus, Guncelinus, item Wacelinus. Ego Gislebertus ad vicem domni Tyetfridi Metensis ecclesiae cancellarii. Lambertus homuntio.
[(484) 1Kb]

(Anno 1060). In [(486) 1Kb] nomine sanctae et individuae [Col. 0211B] Trinitatis. Notum sit omnibus tam presentibus quam futuris, qualiter domnus Theodericus Mediomatricae sedis episcopus in coenobio sancti Trudonis per aliquot tempus commoratu, et ibi in egritudinem incidens et ad extremum perveniens [(487) 1Kb] , cum consilio amicorum suorum donavit eidem ecclesiae et fratribus inibi Deo servientibus scrutum [(488) 1Kb] ejusdem oppidi, hoc est potestatem ponere et deponere illum qui materiam faceret, unde levarentur cervisiae, et de singulis cervisiis quae brasciarentur [(489) 1Kb] in oppido nostro sex picarios [(490) 1Kb] ad opus fratrum suspicere, quod ad servitium suum et antecessorum suorum pertinebat. Hoc autem ad remedium animae suae et aliorum antecessorum suorum fecit, quatinus memoria illorum non sicut ante, sed perfectius et stabilius permaneret. Hoc ego [Col. 0211C] Adelbero [(491) 1Kb] , successor ejus et cognatione et ordine quamvis immeritus, in loco supradicto constitutus advertens, simulque causam et necessitatem, pro qua predicti fratres hoc ab eodem domino meo [(492) 1Kb] episcopo expostulabant, considerans, scilicet ut eorum potus, qui eatenus vilior habebatur, postea quodammodo melioraretur, decrevi manuscripti auctoritate notare meoque sigillo signare, domno abbate Adelardo secundo loci illius ceterisque fratribus hoc idem postulantibus, quatinus hoc nullus successorum meorum infringere audeat; et quod ipse ad remedium animae suae predicto sancto sibique famulantibus contulit, ego quoque causa animae et successorum meorum firmavi. Hoc, quicunque ille est, detrimento faciat [Col. 0212A] animae suae. Actum est hoc in coenobio predicti sancti Trudonis anno ab incarnatione Domini 1060, indictione 13, regnante rege Heynrico tertio, anno regnejus 4, anno episcopatus ejusdem domni Adelberonis 43, coram idoneis testibus quorum nomina substernotata sunt. Nomina nobilium: Signum advocati ducis Frederici [(493) 1Kb] . Signum subadvocati comitis Ottonis [(494) 1Kb] . Signum Folmari comitis. Signum Hermanni comitis. Signum Richuini. Signum Bardonis. Signum Herimanni. Signum Walberti. Signum Ansfridi. Signum Theoderici. Siguum Crath. Signum Wazonis. Signum Ottonis. Signum Gunzelini. Nomina plebeiorum de familia: Signum Ramundi. Signum Lamberti. Signum Wichmanni. Signum Everardi. Signum Ascolfi. Signum Lyzeconis. Signum Stephani. Signum [Col. 0212B] Lydeconis. Signum Ruthardi. Ego Ramundus ad vicem domni Azonis cancellarii scripsi et subscripsi.



IV. EPISTOLA RODULFI ABBATIS AD STEPHANUM EPISCOPUM METTENSEM [401 1Kb] [(495) 1Kb] .

Otto filius advocati nostri Gysleberti villam nostram Villarium invasit, absque ulla deplanctione villicum meum Anduardum innocentem contra ipsum cepit, abductum ad villam suam Wormiam in cippo [(496) 1Kb] posuit, tortum graviter duabus tandem libris redimi coegit. In eadem villa scabinum nostrum Franconem caepit, sub una nocte sex modios annonae ei vastavit et 200 garbas [(497) 1Kb] annonae, tandem captum et abductum redimi coegit 48 solidis. Eidem alia vice duos boves abstulit et redimere [Col. 0212C] fecit. Similiter eidem alia vice duos boves abstulit et redimere fecit. In eadem villa Stephanum scabinum nostrum et fratrem ejus Menardum caepit et 18 solidis redimi coegit. Eosdem alia vice in eadem villa invadens vulneravit, cepit, et 45 solidis redimi coegit. Waltero scabino nostro duos boves abstulit. Quadam vice minis in direptionem pecorum suorum ejusdem villae rusticos eo coegit, ut plus quam 50 solidos ei persolverent. Alia vice eodem modo plus quam tres libras fecit persolvere. Alia vice in eadem villa solidarios suos per quatuor dies et noctes fecit hospitari cum multitudine equorum et palefridorum, et nimia devastatione totam villam afflixit. Pro propria werra quam habebat et nulla ecclesiae nostrae [Col. 0213A] causa, inimici ejus in eandem villam irruerunt, et depredantes eam fere 2000 animalium inter parva et magna abduxerunt, exceptis rusticorum suppellectilibus. Sic et sic bona villa per eum est annichilata. Patri planximus, nichil profecimus. Haec sunt pauca de multis quae propter advocatum nostrum perdimus.

De brascenis quibusdam, quas per violentiam quorundam in oppido nostro perdimus, post plurimas ante episcopum Metensem, ante advocatum proclamationes et judiciarias discussiones eo pervenimus, ut invitatis nobis Mettis, coram primis Metensium fratribus nostris rejudicarentur. Mandatum est hoc advocato nostro per nuntium et sigillum episcopi, ut secundum judicum sanctionem cambas usui fratrum [Col. 0213B] manciparet et de invasoribus justiciam nobis faceret. Noluit; sicque perdimus, Gerardus de Durmale, miles ejus, decimam unam et quinque solidos singulis annis nobis aufert, et neque diem neque justiciam de eo per advocatum nostrum habere possumus, cum frequentissime ei planxerimus. Geldulfus de Hacchedor [(498) 1Kb] terram nobis tollit quae 30 denarios solvit. In villa Lewes [(499) 1Kb] curtile unum negligentia advocati perdimus. In Webecheym Otto de Bevere in loco qui dicitur Langerodech dimidium molendinum nobis aufert, aversa aqua nostra a recto cursu suo. Godefridus de Diesteh super allodium nostrum ibidem edificavit, quod alienavit a nobis trahens illud Diesteh. Gualterus de Bechenweiz villam unam nostram de Assent [Col. 0213C] combussit cum tota ecclesia. De qua re sicut et de aliis frequenter advocatum nostrum convenimus, cujus homo est, ut diem poneret et justiciam nobis de eo faceret, nec perfecimus. Sic tota villa illa remanet vastata. Seleche [(500) 1Kb] tantum terrae perdimus quod 12 denarios solvit. Udelrico villico nostro de Burlo Reynerus, advocatus Sancti Lamberti, unum mansum allodii aufert, et hoc suo allodio adjungit; neque ad hoc eruendum advocatus sepe rogatus subvenit. Quidem Egebertus tollit homini nostro Gysleberto unum mansum in villa Hers [(501) 1Kb] et attrahit ad allodium comitis Arnulfi. In villa Hepene [(502) 1Kb] servientes comitis Arnulfi tollunt eidem homini nostro Gysleberto unum mansum de feodo suo, et per advocatum nostrum nullam ex his [Col. 0213D] justiciam habere possumus.

In villa nostra Burlo a festivitate sancti Johannis usque ad adventum Domini modo pater, modo filii, modo sui, 32 pernoctationes fecerunt uno anno, per quas singulas nunquam minus habuerunt quam 300 equos, aliquando 400. In eamdem villam dominus Otto cum militibus suis ingressus, precariis suis agressus est quendam Gozelinum, hominem nostrum, et quia non dedit quantum petiit, pecora [Col. 0214A] illius ablata Woremiam minari fecit, donec marca argenti compulsus est ea redimere. Eidem tres firtones postea abstulit. Item ejusdem villae homines ante se precepit assistere, exigens ab eis quantum sibi placuit, quam ob rem compulsus ei dare prepositus duas marcas, ne legem curtis infringeret. In eadem villa hominem nostrum Petrum aggressus est, et illo recusante dare quantum exigebat, quatuor noctibus apud illum suos armigeros cum equis suis pernoctari jussit, donec necessitate compulsus dimidiam marcam solveret. Item ibidem erga quemdam Baldricum commotus est, qui quoniam gratiam ejus ad libitum suum recuperare non potuit, plaustris suis totam segetem illius vi abvexit, quam ille coactus est quatuor libris redimere. Item cuidam [Col. 0214B] Ramundo quinque firtones abstulit. Item in eadem villa apud Annelinum decanum frequenter pernoctavit; quadam vero nocte dum ille ex more pernoctanti optimo servisset, mane discedens octo solidos sibi dari compulit. Pernoctationes quas in ea fecit, et sumptus quos ab hominibus nostris violenter aufert, nemo numerare queat. Pater quoque in eadem villa 30 modios Leodienses siliginis sibi solvi coegit.

In villa Hales plus quam 30 mansos novo modo tempore perdimus inter dominum Reynerum advocatum et illos de Curtenaken [(503) 1Kb] . Ubi villicus meus Johannes, non justificante michi de eo advocato cum levissime posset, tanta mihi tollit, tanta vastat in silvis, in patris, in culturis, in piscationibus, in [Col. 0214C] agricolis, in omnibus quae ad villam pertinent, quae fidem excedere possunt, et abjudicatam illi jam dudum villicationem tenens vi ibi tyrannizat, advocato non prohibente. Dampnum, quod per decem modo annos michi fecit in multis modis certe majus possum supputare quam 100 libris. Insuper in eandem villam nocte sancti Martini intravit filius ejus Otto cum 100 pene equis, feceruntque in ea octo dies, modo ipse, modo frater ejus, de 16 libris census mei non relinquentes mihi nisi 20 solidos et 30 denarios abjectae monetae, omnia quae erant in horreo nostro tollentes, et quaecunque debebant nobis rustici per totum annum. Harches villam nostram pernoctationibus et precariis suis ad exterminium duxerunt. In villa nostra Orel quanta mala nobis [Col. 0214D] fecerunt filii ejus et ipse non facile possum dicere. Inter plurima pauca, pauca haec sunt. Otto, filius ejus, villico nostro Roberto parefridum unum 30 solidorum abstulit; pater ejus cappam [(504) 1Kb] quatuor solidorum, cum nocte eadem dormisset in domo ejus cum 12 hominibus. Pater tuas fecit precarias contra jus ecclesiae nostrae, filius Otto duos, frater ejus Gyslebertus unam, quae graviores simul fuere quam 10 librae. Quotiens ibi dominicalem domum nostram et [Col. 0215A] curiam intraverunt, quotiens ea quae invenerunt intus voranto vastaverunt, sepes curiae et parietes domus combusserint, horreum nostrum et spicarium fregerint, hoc manifestum est omnibus judicium, quia velimus, nolimus, oportet nos eam vastam ac solitarium et absque agricultura relinquere. Inter precarias vero et pernoctationes, modo patre exeunte, modo filio intrante, tunc alio superveniente, mendici effugiunt agricolae nostri. In nocte sancti Lantberti (Sept. 17) domum nostram irrupit, avulsis seris cum 20 equitibus, in ea vivens de nostro pernoctavit; in nocte sancti Trudonis (Nov. 23) cum 90 equis, prima dominica adventus Domini cum 30. Culturam ibidem nostram subadvocatus ejus quinque diebus vastavit, laxatis in ea [Col. 0215B] sine custodia octo equis; rusticis 15 solidos precaria abstulit. A mense Augusto usque ad adventum Domini, sive per se sive per suos 15 ibi pernoctationes fecit, postea innumeras per singulos annos. In horreum presbiteri de villa nostra Alesta [(505) 1Kb] filius ejus Otto suos homines misit, et triticum illius vi excuti fecit. De qua re patris auxilium presbiter imploratus quinque solidos ei dedit, sed nec sic cessanti filio octo Leodienses modios hordei et dimidiam marcam dare compulsus est. In eadem villa ab homine nostro Francone quatuor marcas abstulit, et illius germano dimidiam marcam. Pernoctationes innumeras tam per se quam per suos de nostro vivens ibi statuit. Kyrcheym in horreum decani Baldrici, nostram ecclesiam in eadem villa tenentis, suos homines [Col. 0215C] Otto ad excutiendum in ejus triticum misit, qui non recesserunt, donec marcam ei decanus persolveret. In eadem villa tres precarias fecit contra jus ecclesiae nostrae. In villa nostra Mere precariam unam fecit, propter quam ejusdem villae homines, vellent, nollent, duas libras solverunt; alio anno similiter unam. Ibidem cuidam homini nostro Godefrido 12 solidos abstulit et filio Godescalci de Halla 15 solidos. Pernoctationes quantas et quam inhumane et immisericorditer habitatores ejus tractaverit, non facile possem dicere.

In villa Wimales misit milites multociens pernoctare, una nocte ampliore numero quam 100 equis, qui aliquando a feria quinta usque ad feriam secundam [Col. 0215D] pernoctaverunt. Villicum meum Theodericum in eadem villa cepit ipsemet pater, captum secum abduxit, tamdiu secum tenuit donec 20 solidos, quos mihi de censu meo debebat, ei extorsit. Humbertus presbiter noster de Burlo ecclesiam nostram judicio canonico perdiderat, excommunicatus cedere nolebat. Episcopus, archydiaconus, ego ad advocatum Gyslebertum [402 1Kb] inde nos contulimus. [Col. 0216A] Ille et ego missis simul in Augusto nuntiis, decimationem illius ecclesiae in communi horreo recondidimus, dimidiam ei pro auxilio spoponderam; qui a presbitero precio accepto, passus est eum horreum nostrum effringere et annonam totam tollere, atque ecclesiam tenere. Pro animabus patris advocati Gysleberti nostri et matris tantum habebamus boni, quod singulis annis valere poterat 15 solidos; hoc nobis tollit homo ecclesiae nostrae nec vult nos inde juvare. Adebertus serviens ejus tollit nobis singulis annis octo solidos. Heynricus similiter serviens ejus octo de possessione nostra. Tribus annis spoliavit nos de molendino uno, quod amplius quam trecentos annos in pace tenuerat ecclesia nostra, quod singulis annis annonabat nobis, quatuor bubulcos [Col. 0216B] nostros et famulum marescalci nostri, et in beneficii loco fecit tenere quosdam Flandrigenas, Godezonem scilicet clericum unum et Heynricum fratrem ejus. Diem inde et audientiam et judicium obtulimus, nichil profecimus, donec illis defunctis redimere contra advocatum tribus marcis coacti sumus.

Adelbertum mancum [(506) 1Kb] unam integram villam nostram Provin vi fecit tenere, quae jacet in Flandria, melior singulis annis quam 10 librae, cum diem, audientiam, judicium nunquam [(507) 1Kb] refugissemus. Quam cum ante comitem Robertum in Flandria ad Sanctum Othmarum judicio nobilium, qui ibi in curia ejus erant, extorsissemus, horreum nostrum in villa Mere advocatus invasit, et Adelberto totam annonam [Col. 0216C] nostram fecit tritutari et dari, donec ad dampnosam conventionem ecclesiae nos et illum reconciliavit. Supputatio dampni quae inde nobis contigit certe gravior fuit quam 15 librae. Quidam de oppido nostro in fide susceperant de manu predecessoris nostri abbatis Theoderici septem marcas, quas de vendito allodio ecclesiae eis servandas commendaverat, teste ecclesia et ejus familia. Has, cum defuncto abbate cum iniuria ab illis extorqueret, illi super altare posuerunt, ubi ille temeraria manu accepit et ecclesiam inde spoliavit. Idem abbas prestiterat ei phylacterium unum de thesauro ecclesiae auro argento gemmisque pretiosissime ornatum, melius valens quam 10 marcas, plenum preciosissimis reliquiis. [Col. 0216D] Hoc ecclesiae nostrae abstulit. Villam Sarchin, quam gravibus dampnis judicio principum coram imperatore invasoribus extorseramus, eisdem restituit, donec cum eis dampnosum pactum inivimus. Mense Augusto quoniam prohibuimus filium ejus Ottonem, ut contra leges, contra justiciam duo bonuaria culturae nostrae annotatae cuidam iniuste ea querenti non daret, altera die equites suos ante oppidum [Col. 0217A] nostrum laxavit, hominibus meis nichil minus suspicantibus fugatis, predam abduxit, scilicet 4 boves et 24 indomitas equas. Molendinum unum villico meo confregit, quod postquam reparaverat, quicquid ei persolvere debebat abstulit. Iturus in Longobardiam de singulis capitibus familiarum ecclesiae, ubicunque audire potuit nominare, gravissimam pecuniam et super tot hominibus incredibilem sibi corrasit, contra cartas nostras, contra leges, contra usum. Qui superfuerunt et adhuc restiterant injustae exactioni, uxori suae et filio capiendos atque gravius spoliandos sub grandi obtestatione reliquit. Unde primus captus et vinculatus fuit homo noster Aleramnus, miles quidem et ex liberioribus ecclesiae, et per Ottonem [Col. 0217B] filium ejus in castello suo Durachio repositus usque ad gravem redemptionem. Arnulfus, tercius sub ipso advocatus serviens ejus, Gozuinum nichilominus ex liberioribus ecclesiae natum, hominem meum atque militem, cepit, parefridum ei abstulit, ad domum suam abduxit, diu vinculatum et miris modis excruciatum tandem redimi coegit. Idem Arnulfus domum hominis mei Theoderici de Miles vi irrupit, eum atque uxorem ejus graviter vulneravit, equum 100 solidorum abstulit. Eundem Theodericum postea cepit filius ejus Otto, et spoliatum etiam redimi coegit, Robertum, qui cognominabatur Lnthescal, servum ecclesiae, pater de planctu nostro cepit, sed alias quam deberet abductum redimi coegit et sibi retinuit. Anelinum de Niel, servum ecclesiae et meum [Col. 0217C] hominem, post multas tribulationes tandem fugatum in una ecclesia cepit, valde bonum parefridum ei abstulit, ancillamque in conjugem accipere coegit. Hoc anno in die sancti Trudonis Otto servum ecclesiae cepit, qui capitis sui censum ad altare apportaverat, quem diu multumque tormentis cruciatum ad gravem coegit redemptionem. Planximus patri, planximus vobis, misistis semel, iterum, tertio, nichil profecistis. Ipse idem Otto alium cepit servum ecclesiae nomine Rodulfum de Halmala, et quinque marcis redimi coegit. Dum esset pater ejus in Langobardia, ipse per omnes villas nostras rusticorum pecora in unum coegit, et quantum sibi placuit redimere eos fecit. Quicunque abeunti patri simplum [Col. 0217D] aliquid, verbi gratia quinque solidos aut 10, dederat, idem remanentibus filio et matri duplum, 10 videlicet et 20, dare compulsus est. Preterea prepositum meum coegit dominicales curtes nostras contra se redimere; Burlo 30 solidos, Orel 20, Vilarium 24, Mere 20 et alias eodem modo. Reversus pater de Langobardia me meosque duriori sevitia insectatus est quam prius. Tandem ita conclusit, ut exire claustrum non sineret, ita privavit, ut amplius [Col. 0218A] habere quam minimum fratrem non permitteret. Tacerem, sed augustia non sinit. In medio sanctae quadragesimae claustrum nostrum cum suis irrupit; pisces fratrum, quinque dierum prebendam ad coquinam abstulit; novit Dominus, nec illas partes quae jam incisae erant in cacabo, ad opus fratrum reliquit. Villico nostro claves de granario nostro, me presente, extorsit. Monachum nostrum cellerarium claves de cellario dare reluctantem, duobus militibus per utraque brachia eum in modum crucis extendentibus, astare sibi fecit, ut sic circumquaque claves quesitas extorqueret. Alia multa tacere modo volo, donec Deus dederit, quod vos ad judicandum inter me et ipsum sedeatis.

Sed hoc mando, hoc conqueror, hoc declamo, [Col. 0218B] quia amicitiam suam coram meis et suis michi contradixit, insidias struit, inimicitias exercet, suis precepit, ut de me pacem sibi faciant morte tandem aut qualicunque dehonestatione. Meis hominibus precepit, sicut diligunt salutem suam et vitam, ut si vocatus ad colloquium vel ad capitulum ire voluero Leodium, sive ad vos, sive Coloniam ad archyepiscopum, me nullo modo sequantur. His et aliis malis quae michi facit, ita captivus teneor, ut exire claustrum nullo modo audeam, hoc mando vobis, hoc deplango. Certe, si non amendaveritis, ad omnipotentem Deum judicem convertam me de vobis. Si ausus fueritis michi justiciam facere, certe ego ero ausus haec quae hic scripta sunt, et alia multa [Col. 0218C] quae adhuc reservavi, in conspectu vestro et parium suorum proprio ore in ipsum declamare. Quod si non fecero, hujus scripti testimonio me confutate, et inimicus factus amplius non vivetis. Valete.

Wedericum de Burlo, clericum et mansionarium et censionarium nostrum, cepit, et 31 marcis inverecundissimo tormento afflictum in castello suo redimi coegit Lanzonem, clericum nostrum et censionarium, singulis pene annis libra aut duabus aut pluribus dampnavit. Heymezonem de Wesheym [(508) 1Kb] cepit, captum in castello suo tenuit, tentum et tormentis addictum de valente 33 marcarum redimi coegit; Rodnlfum de Hosduies acceptis ab eo quinque marcis; Franco et Ramundus ab eo capti quatuor marcas solverunt. In Alost duo bonuaria terrae tulit [Col. 0218D] et Guntramno et Rutardo dedit. Fulcrico tulit quatuor marcas. De ecclesia de Kyrcheim in quatuor annis octo libras accepit, quicquid nobis de ecclesia illa solvebatur. Heynricum de Mosmale [(509) 1Kb] nescio quot marcis redimi coegit; Everardum de Gengleheym septem marcis, Benzonem de Hesbines quin que marcis, Imezonem de Assebruch [(510) 1Kb] 30 soli dis, Theodericum tribus marcis.



ACTA TRANSLATIONIS UNIUS MILITIS LEGIONIS THEBAEORUM. (Seorsim edimus infra.)
[Col. 0219]

[Col. 0219A] Anno dominicae incarnationis 1138, regni Conradi tertii anno 1. [(511) 1Kb] , cum ei placuit qui hominem ab utero matris carnalis novit producere et productum iterum in matris primordialis terrae scilicet sinum revocare, venerabilis pater Rodulfus abbas, appropinquante vitae suae termino, in sinistro suo pede et crure, ubi jam per annos septem [(512) 1Kb] paralitica se passio infuderat, gravi infirmitate laborabat. Qui cum spe recuperandae sospitatis usque Leodium in basterna vulgariter appellata rosbare devectus esset, quidam medicus peritus nomine Moyses ipsum curandum suscepit. Ubi, dum post duos menses morbo ingravescente nil profecisset, ad monasterium suum vix spirans reducitur, et convocatis fratribus post piae exhortationis verba, sumpto devote viatico, post [Col. 0219B] completum extremae unctionis sacramentum, spiritum exhalavit pridie Nonas Marcii (Mart. 6), postquam prefuit 30 annis, mense 1, diebus 7. Qui [Col. 0220A] sepultus est in sinistra ala ante introitum criptae et chori ad aquilonem. Post cujus decessum, priusquam electio fieret, fratres fecerunt effringi cellam ejus quam paraverat sibi, quando cepit infirmare, aptatam intra unam de quatuor turribus quae adhaerent utrisque alis chori, quae turris, tunc ejus lapidea deposita celatura, postea facta est sacristia. Causa vero destructionis cellae hujus erat, ne per succedentem illi abbatem exinde requies fratrum sicut antea turbaretur. Iste abbas fuit vir magnae litteraturae suo predecessori Theoderico non impar, prout ejus epistolae diversae, dictamina, prosae et metra apud nos conscripta testantur. Qui inter caetera fecit antiphonas et responsoria et cantum de sancto Quintino et de sancto Trudone ad laudes, ymnum ad [Col. 0220B] laudem re. glo. cum antiphona de sancto Stephano O caritatis [403 1Kb] .





GESTORUM ABBATUM TRUDONENSIUM CONTINUATIO SECUNDA [404 1Kb] .



CAPITULA LIBRI PRIMI.---DE GESTIS DOMNI FOLCARDI ABBATIS.
[Col. 0219]

1. De electione et consecratione Folcaldi abbatis.

2. De litigatione ejus contra domnum de Dyest occasione obolorum bannalium.

3. De jure cambarum et de gruta et grutario et mala gruta. Incidentia. Item et de thelonei libertate Item et de discordia inter ducem Brabanciae et comitem Lemburgiae, et quomodo dux ad obsidendum opidum Sancti Trudonis venit.

4. De castro Bolioeyn, quomodo sit ecclesiae Leodiensi per Alberonem secundum recuperatum.

5. De concordia annui redditus facta cum domno de Dyest, intercedentibus pro eo principibus multis, unde habemus litteras.

6. De prius per alium incepto dormitorio monasterii, sed per ipsum completo, et officinis pluribus suo tempore constructis et restauratis.

7. De foedere pacis et antiquae concordiae inter Leodiensem episcopum et Trudonenses renovato, a quo episcopus propter rebellionem advocati Ottonis comitis et suorum coactus resilivit.

8. De obsidione opidi Sancti Trudonis facta per ducem Lovaniensem, comitem Namurcensem et comitem Durachii, et de obsidionis solutione ex concordia opidanorum cum comite Durachii, elaborante Lovaniensi duce, facta.

9. De reassumpta claustralium et aliarum officinarum constructione, propter dampna monasterio illata ex occasione obsidionis prefatae ad tempus interpolata, et de elemosina Franconis, et ejus adjutorio prestito domno Folcardo ad Fabricam.

10. De lumine in capitulo, quod nunc dependet in angulo ambitus, quo intratur ad ecclesiam, ab eodem Francone constituto inter alia magnalia ab illo nobis collata. Require inde litteras in libro cartarum 88.

[Col. 0221] 11. De elemosinis aliorum opidanorum, Tegnonis, Reyneri et Udelrici, qui constituit cuilibet pauperi distribui nigrum Turonensem [405 1Kb] in coena Domini.

12. De jure cambarum, alias braxinarum, scilicet de pecario cervisiae per singulas braxinas nostro monasterio solvendo, quod quidam de majoribus opidi ecclesiae nostrae auferre laborabant; super quo primo moniti, ut desisterent, acquiescere nolebant; sed tandem excommunicati, licet inviti, injuste retenta restituebant, sicque absolutionem obtinebant.

13. De presagio Folcardi contra quemdam oppidanum pertinaciter sub juramento protestantem, jus cambarum se nunquam soluturum.

14. De tribus lampadibus accendendis ab eodem dotatis, una scilicet ad altare sancti Trudonis, alia ad altare sancti Petri, tercia ad altare sancti Leonardi. In eodem capitulo sub paragrafo finali de aliis opidanis monasterio nostro de jure cambarum suarum retento satisfacientibus et absolutionis beneficium promerentibus, et quomodo quidam resipiscere dedignantes excommunicati defuncti sunt.

15. De elemosina Reneri grutarii et ejus uxoris. Iste fuit grutarius hereditarius, qui de gruta sibi retinuit unam partem, et duas reliquas solvit monasterio.

16. De lite domus nostrae apud Coloniam sopita.

17. De obitu domni Folcardi, et de elemosina per eundem acquisita in die anniversarii sui fratribus conferenda.

18. De festis sanctorum Laurentii, Lamberti, Nycholai et Mariae Magdalenae, ut sollempniter agerentur ipse fratribus pytanciam constituit.



CAPITULA LIBRI SECUNDI.---DE GESTIS DOMNI GERARDI ABBATIS.

1. De electione domni Gerardi in abbatem.

2. De domo quadam apud Halen per villicum nostrum nobis ablata, per Gerardum et suos funditus destructa.

3. De synodo celebrata Leodii, ad quam venire contempsit.

4. De villa nostra Alym, quam comes Durachii Otto, frater domni abbatis Gerardi, mensae fratrum contulit, unde habemus cartas.

5. De invasione villae et bonorum nostrorum de Alym a nepote ipsius facta, sed ipso eleborante ablata fuit restituta, unde habemus cartas.

6. Quomodo domnus Gerardus abbatiam resignare voluit, sed Leodiensis episcopus non acquievit.

7. De eo quod ad instantiam parentum et amicorum ipsius episcopus evictus cessioni ejus ab abbatia consensit.

8. Qualiter idem cum unanimi conventus consensu abbatem Wiricum sui successorem eligens, tandem ut privatus sibi viveret, loca optata adeptus, ad claustrum proprium postea rediit et obiit.



CAPITULA LIBRI TERTII.---DE GESTIS DOMNI WIRICI ABBATIS.

1. De electione domni Wirici, quomodo donum electionis suae apud Metensem civitatem obtinuit.

2. De ejus consecratione anno sequenti Leodii facta, et de impetitione canonicorum Sancti Johannis ob detentionem cujusdam insulae, a suo predecessore occupatae [406 1Kb] , contra ipsum per eosdem facta.

3. De ejus introitu ad monasterium et de provisione lapidum, columpnarum et ceterorum ad reparanda edificia necessariorum ab ipso facta.

4. De discussione litis supradictae per nobilium sententiam Leodii facta.

5. De combustione opidi Sancti Trudonis et magna parte monasterii, et duabus turribus cum molendinis et aliis officinis.

6. De reparatione monasterii et restructione domus nostrae in Colonia. Item ibidem de proprio usu sectorum lapidum pro tectibus domorum [407 1Kb] .

7. De dissentione inter papam Adrianum et Fridricum [408 1Kb] imperatorem, et de duobus ad papatum electis mutuo sibi decertantibus.

8. De profectione Wirici abbatis cum Leodiensi episcopo Henrico ad Ytaliam, et quomodo ab apostolico benigne assumptus, privilegia monasterii renovata et usum pontificalium obtinuit; quomodo illuc iterata profectione veniens filialiter ab ipso acceptus fuerit.

9. De lesione domni Wirici per amicos abbatis Floreffiensis per ignorantiam sibi illata.

10. De incorporatione ecclesiae beatae Mariae in Sancto Trudone ad prebendam fratrum.

11. De eodem ab Alexandro secundo vocato ad secum proficiscendum in Ytaliam propter turbati regni et sacerdotii subsidium, remoranti domi tamen, donec prepararet quae erant sibi ob iter necessaria.

12. De intermissione profectionis domni Wirici abbatis cum Leodiensi episcopo Alexandro secundo in Ytaliam propter mortalitatis illuc sevientis periculum.



CAPITULA LIBRI QUARTI.---ADHUC DE GESTIS DOMNI WIRICI ABBATIS.

1. De inventione corporum et reliquiarum sancti Liberti martiris et aliorum.

2. De inventione corporum sanctorum Trudonis et Eucherii.

3. De translatione sanctorum Trudonis et Eucherii.

4. De miraculo facto infra celebrationem missae ipso die translationis hujus.

5. De perfectione structurae capellae sancti Trudonis.

6. De feretro sanctorum Trudonis et Eucherii nobiliter reparato, et in ipso reliquiis sanctorum pignorum diligenter et distinctim compositis, processione sollempni circa opidum deportato ac sub vola quae post altare est collocato.

7. De cancello sanctuarii majori, cum duobus minoribus a dextris et sinistris ruinam minanti, reparato, arcuatione ejus prius cum magnis sumptibus sublata.

8. De cancellis, sedibus vel stallis chori factis et de navi ecclesiae, a superioribus cancellis usque ad inferiorem arcum parietibus cemento plasmatis et trabibus tabulati lignea celatura ornatis, et de pavimento strato.

[Col. 0223] 9. De constructa domo lavatoria et balneatoria cum cameris ibidem necessariis, et de variis ornamentis custodiae hujus monasterii.

10. De dormitorio consummato.

11. De refectorio constructo, et de coquinae ad alium locum alteratione.

12. De caminata abbatis et aliis necessariis officinis.

13. De duodecim festis sanctorum expressis et ut solempnius agerentur, tribus libris pro fratrum refectione ad easdem ab ipso collatis.

14. De parte fori, ubi modo pisces venduntur, nobis ablata, sed auxilio domni Theoderici, defuncti jam domni Stephani episcopi Metensis successoris, monasterio restituta, ac signo limitationis inter terminos dominii nostri monasterii et episcopi notabili discreta; de hiis habemus cartas.

15. De eo quod idem episcopus a nostratibus injuriatus, ea quae apud nos habebat, in manus imperatoris saisivit.

16. De gwerra quam comes Lonensis Ludowicus incepit contra comitem Durachii Egidium, advocatum nostrum, et nostrates, et de turri apud Brustemium constructa et vallata.

17. De bello inter Crustemium et opidum nostrum, et de dampno per Ludowicum comitem in villa nostra Borlo nostris ibidem illato.

18. De prohibitione ab imperatore Frederico nostratibus demandata, ne se intromitterent de gwerra inter ambos comites, et quomodo Lonensis comes derisit nostrates tanquam vecordes et sibi ad conflictum exire non audentes; et de predis cotidie a suis opido illatis, ablatis.

19. De bello comitis contra opidanos nostros, et quomodo vastatis villis ejus Brustemium comouritur 5 Kalendis Augusti, et castellum ejus a nostratibus obsidetur, et quomodo eodem comite mortuo, Godefridus dux Lotaringiae induciato bello obsidentes ad sua redire fecit.

20. De pace nostratibus reddita et collectione segetum, quae vastationi supererant; et quomodo industria Wirici abbatis imperatoris ira contra nostrates concepta ob querimoniam defuncti comitis filii quievit, et monasterio dampna illata a patre, restituta sunt a filio Gerardo.

21. De invasione castri de Berle, et de vastatione et combustione villarum circumjacentium, et dampnis monasterio nostro illatis tunc apud Hoerle per filios comitis de Musal.

22. Quomodo comes Lonensis cum auxilio comitis Durachii suos adversarios devicit, et per matrimonium confederati sunt, paxque firma inter nostrates et comitem Lonensem stabilitur.

23. De vallo fossati circa Brustemium erecti, quod fuit omnis mali seminarium.

24. De novo ambitu ex politis lapidibus per abbatem Wiricum infra unum annum perfecto.

25. De villa Brustemiensi et castro ibidem per comitem Lonensem in manus imperatoris deditis, ob metum Durachiensis comitis et nostratium, et de intermissione operis erecti valli.

26. De reconciliatione Alexandri papae et imperatoris Friderici primi, turbatione ecclesiae et regni discordantium per 17 annos.

27. De hostili invasione comitatus Lonensis per Rodulfum Leodiensem episcopum et nostrates apud Calmunt, et quomodo primo comes Gerardus prevaluit, sed die sequenti cesis suis fuga lapsus, cum paucis de suis opidum Tungris cum monasterio beatae Mariae combussit.

28. De spoliatione et combustione villae Lonensis, monasterii et castri ibidem factis, per Rodulfum Leodiensem episcopum et nostrates Trudonenses.

29. De combustione monasterii in Bilisia et totius villae, et eversione et combustione castri Mutenakem et aliarum munitionum et villarum cum suis ecclesiis ad numerum 16 et amplius per militiam episcopi perpetratis, et de pace tandem facta.

30. De indignatione ducis Lovaniensis contra opidanos nostros pro eo quod auxilium in hujusmodi episcopo prestabant, et de prohibitione forentium mercimoniorum, ne de terra sua ad nostrates adveherentur.

31. Quomodo comitis Lonensis querimonia contra nostrates ad imperatorem delata, per patrocinium episcopi Leodiensis Rodulfi frustrata, pacisque concordia per imperatorem indicta, comes tandem compulsus vallum fossati ante Brustemium erecti, ne perficeretur, in perpetuum intermisit.

32. De obitu domni Wirici [409 1Kb] .



PROHEMIUM [410 1Kb] .

[Col. 0223A] Quoniam tribulationes ecclesiae nostrae, quae ei preteritis jam temporibus acciderunt ob metum et corruptionem sequentium, stilo quorundam sapientium illustrari meruerunt, non ab re visum est nobis, ea quae diebus nostris eidem acciderint adversa seu accreverint bona, summatim descripta posterorum memoriae transmittere. Quemadmodum enim juniores emulatione superiorum ad meliora informantur, ita nimirum insipientium filiorum corda, patrum precedentium calamitatibus territa, a desidiae suae errore revocantur. Ad hoc ergo opus inchoandum [Col. 0224A] exemplo suo nos hortatur dompnus abbas Rodulfus, vir adprime divina et humana sapientia egregie eruditus et nulli suo tempore secundus. Is enim ministerii hujus culmen adeptus, multa digna relatione et memoria, aliorum negligentia ferme oblitterata, studiosus indagator repperit, et in libellos digesta futurae posteritati legenda reliquit. Cujus vitam et morum continentiam, quae vel quanta pro ecclesiae et ordinis melioratione odiis emulorum actus sustinuerit, in libello quem de gestis abbatum edidit qui volet reperire poterit [411 1Kb] .



INCIPIT LIBER PRIMUS DE GESTIS DOMINI FOLCARDI.
[Col. 0225]

[Col. 0225A] 1. Anno igitur incarnationis dominicae 1138, imperii Conrardi tercii ratione nominis 1, episcopatus vero Alberonis Leodiensis episcopi anno 2, defuncto, ut prediximus, pridie Nonas Marcii (Mart. 6) abbate Rodulfo, habita fratres electione Folcardum majorem ecclesiae prepositum, virum etate venerabilem probisque moribus insignem, communi elegerunt consilio. Qui a primevae etatis indole sacris monasterii institutionibus decenter imbutus, et per multas officiorum administrationes sapiens ab omnibus approbatus, tanquam miles emeritus laboris premio, quo pro ecclesiae negotiis egregie desudaverat, remunerandus, ad hujus honoris culmen non immerito est provectus. In quo qualis fuit vel quantum diligentiae ad melioranda ecclesiastica et fratrum prebendam [Col. 0225B] habuerit, subjectus hujus operis textus edocebit. Regulariter igitur, ut prediximus, electus, ad Metensem episcopum Stephanum, donum electionis ab eo accepturus, cum suis est profectus. Otto vero comes Durachiensis, jam pridem illi infestus, ejus electionem cassare volens, scripsit episcopo, quasi non canonice electus fuisset, sed nomen et dignitatem abbatis illicita presumptione usurpasset. Veniens igitur Mettim predictus dompnus Folcardus episcopum presentem non invenit, quem ibidem, ut fama vulgabat, cito rediturum dies aliquot expectavit. Quo reverso, ejus se presentiae exhibuit, et fidelium suorum qui aderant testimonio electionem suam veram approbans, donum electionis sibi concedi [Col. 0225C] postulavit. Magno autem ei ibidem impedimento fuerat, quod commendaticias ecclesiae suae litteras, ut moris est, secum ferre neglexerat; quod, ut reor, idcirco dimiserat, quia caniciei suae attestationibus episcopum bene crediturum sperabat, aut certe, quod verius credi potest, suorum id negligentia evenerat. Verum episcopus legatione predicti comitis suspensus, re autem vera pecuniam ab eo se accepturum ratus, testimonium quidem fratrum et fidelium ejus admisit, sed dono eum electionis usque in curiam Conrardi, ratione nominis tercii sed ratione benedictionis secundi, quae post paululum Coloniae futura erat [(513) 1Kb] , insignire distulit. Interim tamen quendam suorum nomine Symonem, qui postea decanus ejusdem ecclesiae extitit, ad nos direxit, qui [Col. 0225D] rei veritatem et electionis ordinem subtili indagatione perquireret et sibi fideliter renuntiaret. Ad curiam igitur evocatus episcopus venit, ibique ei predictus fratrum electus, ut jussus fuerat, occurrit. [Col. 0226A] De cujus electionis veritate jam dudum testimoniis fratrum et fidelium Sancti Trudonis plene approbata, per indagationem predicti Symonis episcopus donum electionis, quod petebat, ipsi Folcardo prestitit, eumque consecrandum ad Leodiensem episcopum Alberonem secundum, avunculum Godefridi Lovaniensis comitis [(514) 1Kb] , datis sibi epistolis mittit. Albero autem, reverendae vir memoriae, eodem tempore presidens Leodiensi ecclesiae, in diebus penthecostes Fossis [(515) 1Kb] suam curiam celebraturus, eo ut veniret predicto venerabili viro mandavit, quem venientem honeste suscipiens, 4 Kalendas Junii, quarta [(516) 1Kb] videlicet ejusdem festivitatis feria, abbatem consecravit. A quo domum reversus, a fratribus et populo cum magno tripudio et vocis jubilo [Col. 0226B] receptus est et intronizatus. Tum vero, ut dudum sagaci mente conceperat, ea quae ad pacem et utilitatem ecclesiae spectant, suscepti nominis exigente officio providere curabat, et possessiones et jura ecclesiae, antecessorum suorum honesto parta labore, conservare et ampliare temptabat.

2. Qui licet provectae videretur esse etatis, animo tamen constans, accinxerat se zelo consilii et fortitudinis, et antecessorum suorum non segnis executor, formam se prebebat sequacibus suis, ne inertiae dediti jura ecclesiarum quoquo modo diminui aut deperire sinant, sed contra omnia adversariorum temptamenta murum validum se incunctanter opponant. In hiis enim quae fere perdita magno laboris [Col. 0226C] sui sudore ecclesiae acquisivit, fidele suae industriae et fortitudinis monimentum nobis reliquit. Prima siquidem consecrationis suae die pro ecclesia de Dyest diem et audientiam ab episcopo expetiit. Haec enim antecessoris sui querela pro retentis ecclesiae nostrae bannalibus [(517) 1Kb] imbannita fuerat; sed eo decedente, Albero secundus episcopus eam non quidem canonice absolverat, ipse quippe ultra quam tam sapientem virum deceret ecclesiae nostrae adversus erat, pro eo quod abbatem Rodulfum electioni suae non plene favisse didicerat. Acceptis ergo duarum ebdomadarum indutiis, reversus eam imbanniri canonico judicio obtinuit, et Arnoldum, ejusdem injusticiae auctorem, synodali judicio convictum, ad satisfaciendum sibi et ecclesiae tandem coegit. Qui videlicet [Col. 0226D] Arnoldus, frequentibus obsequiis et magnis in expeditione belli episcopo conductis auxiliis, quod habuerat in expugnatione castri Bulioiin [(518) 1Kb] , ejus nimirum amiciciam emeruerat; et ne eadem ecclesia [Col. 0227A] respectum debitum ecclesiae nostrae solveret, diu multumque incassum laboraverat [* 1Kb] .

3. Anno ipsius Folcardi 3 (1140) domnus Stephanus Metensis episcopus confirmavit nostro monasterio jus cambarum id est braximarum, quod banno Leodiensis episcopi fecit confirmari. Require de hoc et gruta et de jure grutarii copias supra (520) 1Kb] . Eodem anno prefatus Stephanus recognovit opidanos Sancti Trudonis liberos esse a theloneo in civitate Metensi. Require de hoc copiam supra [(521) 1Kb] . Anno eodem, scilicet anno Domini 1140, Godefrimus [Col. 0227B] primus cum barba---ex comitibus Lovaniensibus mutato nomine comitis primus [412 1Kb] dux Lotharingiae et Brabantiae deinceps cum suis successoribus suimet meritis et virtutibus esse et appellari dignus fuit auctoritate imperiali [(522) 1Kb] ---[SIGEB. cont. Gembl.] magnam patriae decus obiit, et in ecclesia Haffligensi humatus est. Cui successit filius ejus Godefridus secundus. Eodem anno Henricus [(523) 1Kb] comes Lemburgiae et advocatus opidi Sancti Trudonis, dolens se privatum honore ducatus Lotaringiae, quem pater et avus obtinuerant, Godefrido secundo duci rebellis erat, ejusque contiguos redditus possessionum invaserat. Cujus insolentiam Godefridus egre ferens, in ilius detrimentum opidum Sancti Trudonis [Col. 0227C] obsidere cum multo equitum et peditum exercitu venit, sed opidanis obsidionem humilitate prevenientibus, placato eo in gratiam accepti sunt. Iste dux anno ducatus sui quarto obiit, cui succedit filius ejus Godefridus, hujus nominis tercius, primum annum etatis suae agens.

4. Quia igitur hujus castri mentionem intulimus, qualiter invasum seu redditum fuerit breviter libet ut describamus. Anno ergo sequenti [Triumphus S. Lamberti.] Hugo, filius comitis de Bare, potentiae suae fortitudinem elatus, invasum fraude castrum tenebat, quod copioso milite muniens, reddere episcopo nolebat. Episcopus autem Albero contractis undique auxiliis, copiosam exercitus multitudinem una cum ossibus beati Lamberti eo adduxit, et predictum [Col. 0227D] invasorem se intra castri munimina audacter continentem obsidione clausit. Interim utrorumque exercitus agmine totis inter se viribus decertante, repente occulto Dei judicio predictus invasor mente [Col. 0228A] captus, a suis deditionem castri offerentibus foras trahitur, et ante feretum beati Lamberti semivivus exponitur, subitoque exspirans, omnium qui aderant mentes in venerationem beati martiris excitavit, sibique similibus, ne quid tale facere audeant, exemplo esse potuit.

5. Igitur ut ad narrationis nostrae seriem redeamus, anno prelationis ipsius 5 (1142) diutina suae altercationis materia inter abbatem Folcardum et Arnoldum de Dyest [413 1Kb] in synodo Leodii coram episcopo ventilata, favente abbati justitia, Arnoldus convictus cessit, et annitentibus Godefrido Lovaniensi duce, nepote episcopi, et Henrico Lemburgense nec non et Ottone Durachiensi comite, ut decem solidos annuatim ei solvere concederetur, vix [Col. 0228B] obtinuit. Quos et solvendos annis singulis 4. feria pentecostes testamenti scripto posteris tradidit, ita tamen, ut, si ea die non solverentur, denuo ecclesia eadem absque retractatione judicii a divino officio vacaret, quoadusque idem juris debitum ecclesiae nostrae ex integro reconsignaret. Quod testamenti exemplar, ne qua oblivionis oblimaretur inercia, episcopalis auctoritatis sigillo confirmatum et in ecclesia reconditum scire volentibus presto est. Hoc ergo modo contentio diutina, quam ecclesia nostra pro jure suo contra Arnoldum habuit, industria abbatis Folcardi tandem terminata quievit. Ad evidentiam premissorum sciendum, quod oboli bannales sunt census nostro monasterio a diversis ecclesiis solvendi pro redemptione visitationis annuae, qua de jure [Col. 0228C] tenebantur singulis annis cum suis reliquiis limina monasterii sancti Trudonis visitare, ibique ad altare ipsius sancti ab unoquoque foco per singulos incolas obolum offerre. Hujusmodi ergo causa talis conventio intervenit cum domno de Dyest.

6. Qui cum indefesse pro ecclesia laborans, bonum suae opinionis odorem longe lateque spergeret, et fratres sibi commissos sub monachicae religionis disciplina paterne foveret, placuit ei, ut claustralium edificia officinarum alia situ et vetustate et vilissima destruens, a fundamentis erigeret, alia antecessoris sui studio inchoata ipse ampliando consummaret. Bonae ergo intentionis opus, quod Deo inspirante sagaci mente concepit, ipso nimirum opitulante, [Col. 0228D] ad effectum usque perduxit. Murum namque dormitorii, ab abbate Rodulfo inchoatum nec consummatum, qui morte preventus id perficere non potuit, ipse ab inferioribus trabibus exaltatum [Col. 0229A] consummavit. Super eam namque partem turri contiguam, sub qua capitulum situm erat, abbas Rodulphus nudam tantummodo lignorum materiam erexerat quae male compacta sibi firmiter non herens, flatibus ventorum mota, non modicum fratribus tanquam subito casura metum incutiebat. Folcardus autem non solum eundem murum altitudine ampliavit, verum etiam totius domus fabricam consummatam prout potuit stramine, paupere videlicet tecto, cooperiri fecit. Destructaque veteri infirmaria, opere et vetustate nimis horrida, terram eo effodit et cellarii fundamenta jecit, super quod etiam domum, quae nunc est refectorium, constituit, eamque stramine coopertam successoris sui studio meliorandam reliquit.

[Col. 0229B] 7. Contigit autem hiis diebus dompnum Stephanum Metensem episcopum huc adventasse, cum quo et Albero Leodiensis episcopus affuit, et foedus pacis et concordiae, quo nostrates ex antiquo antecessorum suorum tempore Leodiensibus adstricti tenebantur, presente et consentiente eodem episcopo, renovavit. Idem vero episcopus traditionem grutae, nobis ab antecessoribus suis concessae, auctoritatis quoque suae traditione innovatam confirmavit, quamque predictus Leodiensis episcopus nominis sui subscriptione et banni interminatione ecclesiae nostrae perpetuo liberam delegavit. Hiis ita transactis, comperto comes Durachiensis Otto, quod nostrates cum episcopo fedus concordiae juramento confirmassent, gravi adversum eos ira commotus est, injuriam sibi [Col. 0229C] factam affirmans, quod sine eo, utpote qui advocatus eorum esset, ullam pacis et concordiae conventionem cum episcopo aut cum aliquo hominum confirmare presumpsissent. Et commotis in ultionem injuriae, ut videbatur, sibi factae Lovaniensi duce et Namurcensi comite, die statuta ad episcopum venit, et ut se ab eis alienaret, et fedus quod cum eis pepigerat in irritum revocaret, frequenti suasione per se et per alios sibi faventes commonuit. Sentiens itaque episcopus animum comitis et nepotum suorum, ducis Godefridi videlicet et comitis Namurcensis [(524) 1Kb] , adversum eos ita commotos gravi et ipse animi dolore angebatur, quod eos quos sibi fideles et amicos fecerat auxilii sui solatio destituere cogebatur.

[Col. 0229D] 8. Comes ergo Otto voti sui compos, videns eos omni auxilio destitutos, prefatos principes et potentes quosque quot poterat quasi eversurus opidum contra eos adduxit, et fossati munimine circumseptos obsidione diutina graviter afflixit; magnamque habundantiam panis et vini et ceterarum rerum eis Dominus indulserat, cum principes ipsi et circumjacentes qui omni pene rerum gravi penuria afficerentur, et ab obsessis cotidie necessaria victui comparare cogerentur. Interim ergo ecclesia nostra gravi possessionum suarum dispendio affligebatur, et circumjacentes villae nostrae a predonibus nullo resistente [Col. 0230A] libere diripiebantur. Quae res abbatem Folcardum magno animi dolore afficiebat, quia et bona ecclesiae cotidie diripi et fratres suos victus et vestitus inopia affligi videbat, et qui se predonibus opponeret nullus erat. Igitur cum, obsidente eos comitis exercitu, ipsi intra muros fossati se utcunque continerent, et pauci multorum viribus se resistere diffiderent, consilio tandem inito, visum est eis utile de pacis conditione animum ducis [(525) 1Kb] attemptare. Quem et mediatorem inter se et comitem esse voluerunt, ita videlicet ut, si quid justae querelae adversum eos comes obtenderet, ipse mediando eos illi reconciliaret, rursum si ipsi injusticiae et dampni sibi illati comitem reum justa incusatione culpare possent, ipse itidem utrimque eque judicando utrosque [Col. 0230B] sibi invicem pacificaret. Quod et factum est. Dux enim pactione pecuniae et mediantibus quibusdam suorum flexus obsidionem solvit, et opidanis comiti reconsiliatis et jurata pace recessit. Sicque villa nostra a 5. Ydus Augusti pene usque ad festum sancti Martini obsessa, post multam sui afflictionem ab obsidionis periculo tandem est liberata.

9. Sopitis ergo undique bellorum tumultibus et pace reddita ecclesiae, Folcardus inchoata claustralium officinarum edificia studiose laborabat perficere. Cujus ferventis zeli studium intuens Franco de Fuich, civis nostrae villae, induxit animo abbati in expensis operum anxie laboranti de facultate sua, qua satis pollebat, succurrere; et in societatem [Col. 0230C] fraternitatis admissus, quaedam de suis dando, plurima autem accredendo cepit ei in edificando studiosus cooperator existere. Considerans itaque abbas largifluam viri benevolentiam, eandem societatis participationem, quam ei indulserat, uxori quoque ejus communicavit, et singularem fratrum prebendam quoad viverent eis concessit, filium quoque eorum sub monachicae religionis disciplina fovendum in claustrum recepit.

10. Idem autem Franco allodium quoddam ecclesiae, quod in villa nostra Burlo jacebat, et terra vinearum et cambarum vocatur, pro redemptione decem marcarum ab abbate in vadium acceperat, quod ecclesiae liberum remisit, et ut memoria sui [Col. 0230D] et uxoris suae annuatim inde ageretur constituit. Alias itidem sex marcas infundando cellarium, et totidem ad deducendum vinum fratrum dedit, eo scilicet tenore, ut recondito vino fratrum in cellario, prepositus vini tantumdem pecuniae inde rursus acciperet, quod sequenti tempore et sic annis singulis, ac si eo vivente, semper paratum haberet. Ad infirmorum quoque capellam construendam quinque marcas condonavit, quas abbas accipiens, quia multa edificando multis indigebat, in opus edificii sui expendit. Similique modo in capelo lumen constituturus, ad id emendum quinque [Col. 0231A] marcas ecclesiae contulit, et ob hoc locum sepulturae in eodem loco sibi et uxori suae obtinuit. Ejusdem vero temporis custos predictae pecuniae pondus assumens, in usus ecclesiae expendit, et singulis noctibus se lumen ibi daturum spopondit, et successoribus suis, ut id facere deberent, hereditario quasi jure reliquit. Post aliquot autem annos uxor ejus in saeculo defuncta, ante capitulum, ut actenus cernitur, sicut eis concessum fuerat, est sepulta. Post cuju sobitum ipse aliam nichilhominus duxit uxorem; et ea post aliquantum temporis defuncta, terciae quoque uxoris connubia requisivit [414 1Kb] , ex qua dus filias et filium suscepit. Quam relinquens et seculo abrenuntians monasterium expetiit, et sub regularis vitae tramite nobiscum per aliquot annos [Col. 0231B] honeste conversatus, in fratrum cimiterio pausat sepultus.

11. Hujus itaque viri et alii honestatae vitae seculares ceperunt imitatores existere, et crebris largitionum suarum beneficiis gratiam abbatis et fratrum societatem expetere. Inter quos quidam Tegno nomine sex marcas in adjutorium edificiorum contulit, et singularem fratrum societatem sibi et uxori suae obtinuit. Inter reliqua etiam egregiae liberalitatis beneficia mansionis suae domum ecclesiae dedit, quae nobis singulis annis quinque solidos solvit, quos in suo et uxoris suae anniversario fratrum refectioni constituit. Cujus donationis exemplar huic nostrae narrationi inserere non incongruum videtur [(526) 1Kb] , quemadmodum scripto et testibus confirmatum [Col. 0231C] continetur. Domus igitur predictae mansionis si vel senio collapsa fuerit vel infortunio aliquo incensa arserit, heredes eam suis sumptibus reedificabunt, nec tamen annuum censum denegabunt. Huic autem viro propter suae devotionis liberalitatem ab abbate et fratribus concessum est, ut si aliquando inspirante Deo converti vellet, susciperetur congregationi sociandus. Pari modo Reinerus, vir honestae vitae cum uxore sua, Walswinde nomine, frequentibus liberalitatis suae beneficiis spiritualem fratrum societatem emeruerat; quibus etiam abbas ob recompensationem gratiae singularem fratum prebendam usque ad finem vitae concesserat. Hii ergo sex solidos annuatim ecclesiae contulerunt, quos in [Col. 0231D] anniversarii sui die fratrum caritati deputaverunt. Udelricus autem quidam duodecim modios frumenti de molendino Gorsine [(527) 1Kb] in pactum habebat, unde singulis Sabbatis in usus fratrum expendendum sextarium salis preposito solvebat. Haec ergo pro anima sua ecclesiae libera relinquere volens, statuit, ut prepositus ejusdem annonae mensuram reciperet et fratribus salis copiam provideret. Mansionem etiam quandam ante portam atrii [Col. 0232A] jacentem, quae ei duos solidos solvebat, et aliam in palude positam, sex eque denarios solventem, nobis dedit, et eosdem nummos in cena Domini pauperibus ad mandatum partiri postulavit. Idem postea apud nos conversus obiit, et duos predicti frumenti modios in refectionem fratrum expendendos in anniversario suo constituit.

12. Cum igitur abbas Folcardus, honestorum virorum crebro fultus auxilio, opus edificii in manus suas prosperari videret, et ecclesia firma undique pace gauderet, ecce, paucis annis elapsis post factam confirmationem per dompnum Stephanum Metensem episcopum de jure pecarii [(528) 1Kb] cervisiae, quam hoc monasterium de singulis cambis, id est braxinis, infra libertatem opidi nostri Sancti Trudonis [Col. 0232B] habet [415 1Kb] , insurrexerunt in eum viri tales, qui eum a quietis portu abstraherent, et tempestuosis tumultibus in gravium afflictionem laborum permoverent. Primates namque villae nostrae omnes fere potentiores jura cambarum in villa nostra constructarum ecclesiae auferre moliti sunt, asserentes eas nulli ecclesiae juri subjacere, putantes, si in hac violentia contra abbatem prevaluissent, eas perpetuo liberas se posse retinere. Quibus cum abbas auctoritatibus episcoporum nuper aliquos monitos ostenderet, jus cambarum solvere renitentes, et ob id per sententiam eos excommunicatos asserens qui contradicere temptassent, et nichil proficeret, super illata sibi eorum violentia episcopo Metensi Stephano, qui idem cambarum jus ecclesiae [Col. 0232C] autoritatis suae scripto confirmaverat, conqueri statui. Quibus ipse rescribens monuit, ne aliquam abbati violentiam inferre auderent, et quod precedenti tempore de cambis suis actum sciret, id tenendo ecclesiae jura non infringerent. At illi, dum nec sic quiescerent, sed in prioris obstinatiae duritia perseverarent, ad satisfaciendum ecclesiae sepius commoniti ab abbate tandem excommunicari sunt jussi. Qua de re adversus abbatem graviter commoti, advocatum suum Ottonem comitem adeunt, et eum super excommunicationis sententia quid sibi faciendum sit consulunt. Cum quibus ipse Leodium profectus ad episcopum venit, culpaturus abbatem quod injuste in eos excommunicationis [Col. 0232D] sententiam protulisset. Episcopus ergo audita utriusque partis allegatione, requisivit, si ecclesiasticae prosecutionis modo excommunicati essent. Affirmante presbitero ecclesiae se eos ecclesiastica sanctione et judiciali prosecutione excommunicasse, episcopus quoque eandem excommunicationis sententiam in eos prolatam auctoritate sua confirmavit, nec prius absolvendos esse censuit, donec quae male auferre temptaverant, ecclesiae jura sua reconsignarent. [Col. 0233A] Sicque ad satisfaciendum abbati necessitate compulsi, emendationem et debitae subjectionis obedientiam licet inviti pollicentes, ab excommunicationis vinculo sunt absoluti.

13. Fuit igitur inter hujusce conspirationis homines Ruthardus quidam, cognomento Gun, acerrimus in hac oppidanorum adversus ecclesiam conspiratione abbatis adversarius, cujus superbam contra abbatem contentionem, quam ratio finire non potuit, cita mors finivit. Etenim utrisque causa predicti juris adversum se graviter commotis, cum ille multis sibi assidentibus diceret nunquam abbatem hujus juris potiturum, seque juraret ob hoc ecclesiae dampna plurima illaturum, abbas respondit: Quid me et ecclesiam meam te afflicturum minaris, qui te a me [Col. 0233B] sepeliendum non attendis? Cujus sententiam cum ille subsannando despiceret, seque diutius eo victurum, quia junior erat, vana juventutis fidutia jactaret, post gravem utrorumque inter se altercationem tandem discessum est. Et tumens furore domum reversus, post triduum in lectum decidit gravique languore vexari cepit. Convocatis itaque amicis suis et majoribus civitatis, ad abbatem misit, et ut se infirmum visitare dignaretur humilis jam et emendatus rogavit. Oranti abbas annuit, veniensque infirmum oleo inunxit et petenti veniam de hiis, quae in eum commiserat, clementer indulsit. Et quia semine carebat, rerum suarum, quarum ei copia suppetebat, ecclesias Dei heredes reliquit, et bona sua, quae ad juditium abbatis spectabant, ut [Col. 0233C] pro anima sua ei dare liceret ab abbate obtinuit. Ecclesiae ergo nostrae 15 solidos apud villam Enghelmunshoven [(529) 1Kb] dedit, quos ad luminaria comparanda, unum ad altare sancti Trudonis, aliud ante altare sancti Petri, tertium ante altare sancti Leonardi, constituit; ad hospitale autem decem solidos contulit, qui de bono suo apud Hesbin [(530) 1Kb] solvuntur. Ad ecclesiam quoque beatae Mariae quinque solidos condonavit. Non multo post defunctus, ab abbate, sicut ei contra se superbienti comminatus fuerat, in atrio est sepultus [(531) 1Kb] .

14. Fuerunt preterea quamplures alii ejusdem contra abbatem conspirationis rei, qui satisfacientes ecclesiae, ut prediximus, ab excommunicatione [Col. 0233D] meruerunt absolvi, alii autem obstinatiae suae timore inflati, nec resipiscere volentes, excommunicati defuncti sunt. Quorum Elyas de Kyrkem unus fuit, qui cambam in foro habens, ut aliquid juris ecclesiae inde solveret, licet excommunicatus nullo modo cogi potuit. Quam postea cuidam optimatum civitatis Arnulfo nomine, filio Ottonis divitis, vendidit; cujus heredes nichil nobis inde solventes, eam usque in presens liberam tenent. Sic ergo abbas Folcardus justitiae et fortitudinis zelo accinctus, cum multis unus decertavit et vicit, et jura sua, quod quilibet eo junior vix elaborasset, ipse jam evo fessus labore [Col. 0234A] improbo adversus violentos viriliter obtinuit, et ecclesiae suae post se perpetuo possidenda reliquit. Adam autem, episcopi Metensis scultetus, cujus prius Arnulfus, eque et ipse scultetus apud nos conversus, vir inter suos precipuus, ratione ductus ad abbatem venit, satisfactionem ei quod adversus ecclesiam senserat obtulit, et abbati reconsiliatus, jura ecclesiae suae eidem ex integro recognovit. Idem vero pro camba sua et fratris sui Guntramni nomine 10 solidos abbati solvebat. Considerans itaque abbas necessariam talis viri amicitiam, qui homo ejus non erat, ut hominem suum eum faceret, et de fidele fidelior et de amico amicior redderetur, consilio amicorum suorum ei 10 solidos in benefitium dedit, mansum Herzonis de Baltershoven et 4 solidos, quos [Col. 0234B] Arnulfus quidam de Halmale habebat, et 12 eque denarios, quos Lambertus de Palude, cognomento Dume, solvebat. Quae quia de fratrum prebenda mutuavit, deminuta civitatis decima, totidem preposito solidos ad se pertinentes recompensavit. Tempore autem antiquo camba quaedam in villa Meceres erat, quae offitio sculteti subserviebat, unde ille preposito annis singulis 9 modios cervisiae solvebat. Quae cum in diebus Folcardi abbatis propter inopiam incolarum deperisset, aliam in platea quae Lapidea vocatur penes ecclesiam sancti Gengulfi constructam, Everardo, qui tunc temporis scultetus erat, donavit, eique quantum cervisiae inde solvere deberet superordinavit: duos modios in cena Domini ad mandatum pauperum, et partem 7 modiorum [Col. 0234C] operariis prepositi, quando fenum prati Meceres secarent, aliam nichilhominus partem messoribus, quando seges curtis nostrae quae civitati adjacet succideretur. Idem vero Everardus, honeste militaris et vir magnae erga Deum devotionis, mansione quadam inter atrium nostrum et ecclesiam beatae Mariae empta, hospitale construxerat, cui pratum unum et allodium terrae jacens secus fontem, qui sancti Gengulfi vocatur, contulerat. Quae tunc quidem modicum questus eidem domui conferebant, modo autem, domibus undique constructis et commanentibus ibidem plurimis, locus idem annis singulis 30 solidos hospitali solvit.

15. Reynerus etiam grutarius, vir admodum probus [Col. 0234D] et abbati natione proximus, in suburbio villae nostrae, in loco qui Nova domus vocatur, 5 solidos ecclesiae contulit, et ut suus et uxoris suae Engheltrudis nomine anniversarius inde ageretur constituit. Sunt adhuc nonnulla abbatis Folcardi egregia pii laboris studia narratione digna, quae huic operi non incongrue judicavimus inserenda.

16. Cum igitur violentiam oppidanorum se vicisse gauderet, et post tanti laboris fatigationem requiem speraret, ecce, ei ex insperato res, quam non putabat, accidit, quae eum non minore precedentis temporis labore afflixit. Cum enim terminata cum opidanis [Col. 0235A] sua causa in monasterio sancti Lamberti sederet, et de repedatione domum cum suis letus tractaret repente nuntius Gerardi cardinalis [(532) 1Kb] advenit, mandantis ei ut censum domorum Coloniae jam diu retentum abbati Sancti Martini redderet, aut si nollet, pro hoc ei responsurus Coloniam veniret. Reversus domum quantocius viae necessaria preparat, et sequenti post epiphaniam die Coloniam advectus, acceptis usque in pascha ad generale placitum induciis rediit, transactisque sacrae resurrectionis diebus, die statuta Coloniam venit. Sed considerantes majoris ecclesiae prepositus et decanus et sapientiores quique clericorum dignitatem ordinis nostri vilescere, si tantos viros contigisset sub laycali persona judicio invicem contendere, statuerunt [Col. 0235B] eorum altercationem hoc compositionis modo terminare. Decreverunt namque ut ea domus quae muro adherebat nostra esset, eamque ecclesia nostra perpetuo libertatis jure possideret, aliae autem duae, ex altera parte plateae constructae, quia nostrae non erant, in jus abbatis Sancti Martini cederent. Nec injuste. Sanctus enim Euergisilus, fundator ecclesiae sancti Martini, eo in loco ubi in transitu ejusdem beati pontificis celestem audierat armoniam, quicquid a porta frumenti usque ad portam Reni continebatur, cum macello eidem loco libera traditione contulerat. Duae ergo domus in spatio ejusdem termini comprehensae non injuste cesserunt in jus praedictae ecclesiae. Harum autem trium domorum mansiones 18 denarios solverunt, quorum tercia [Col. 0235C] nostris, reliquae predicti abbatis usibus cedunt. Sicque mutua abbatum pro suo jure altercatio industria clericorum terminata, et sua cuique juste restituit, et juditium laycalium personarum, quod eos subire non decebat, declinavit.

17. Haec ergo et plura alia, quae prioribus antecessores sui temporibus, multo licet studio temptassent, acquirere ecclesiae non poterant, ipse meliora, ut sic dictum sit, servatus in tempora et feliciori usus fortuna, non solum acquisivit, sed et ab omni contradictione libera hominum, filiis suis perpetuo [Col. 0236A] possidenda reliquit. Qui cum, ut erat grandevus etate et multo ab ipsa juventute defetigatus labore, ad extrema tenderet, jam die vocationis suae appropinquante, in lectum egritudinis decidit, et astante religioso fratrum et filiorum suorum conventu, confessus, communicatus et inunctus, 5. Idus Maii die (an. 1145) obiit, et in medio monasterio ante capellam sanctorum Trudonis et Eucherii locum sepulturae meruit. Prefuit autem monasterio annis 7, mensibus 2, diebus 7. Idem vero ipse reverendae memoriae vir allodium quoddam in villa Hakendover, 7 solidos solvens, ab heredibus emptum ecclesiae contulerat, unde 6 solidos fratrum refectioni et 12 denarios servientibus in die depositionis suae dari censuerat. Qui futuri providus, metuens, ne aliquando [Col. 0236B] idem allodium incolarum violentia ecclesiae subtraheretur, statuit, ut de curtibus nostris villae adjacentibus, quas ipse invadiatas redemerat, predictorum solidorum quantitas fratribus et servientibus conferretur.

18. Diem preterea transfigurationis Domini et memoriam beati Laurentii martiris et sancti Lamberti, nec non et sancti Nycholai, Mariae quoque Magdalenae sollempnem agi instituit, et in honore eorumdem sanctorum singulis ipsarum sollempnitatum diebus duos fratribus solidos dare precepit. Adauctaque piae devotionis reverentia, lumen ante altare sancti Nycholai constituit, quod sicut et cetera ut de predictis curtibus exsolveretur ordinavit. Conradus vero, hiisdem diebus major ecclesiae prepositus, [Col. 0236C] magnis debitorum anxietatibus implicatus, ut eas sibi invadiare liceret, multis ab abbate precibus vix extorsit, quos tamen eodem anno se redempturum fideliter spopondit; sed cum non post multos dies idem venerabilis pater e seculo migrasset, prepositus sponsionis suae oblitus invadiatas curtes redimere neglexit. Sicque fratres multo tempore caritate sibi ab abbate constituta caruerunt, nec tamen predictas sanctorum memorias sollempnes agere omiserunt.



INCIPIT LIBER SECUNDUS [416 1Kb] . DE GESTIS DOMNI GERARDI ABBATIS.
[Col. 0235]

[Col. 0235D] I. Anno Domini 1145, imperii vero Conrardi ratione nominis tercii anno 8, episcopatus Alberonis secundi anno 9, defuncto 6. Idus Maii [(533) 1Kb] abbate Folcardo, Gerardus, Gisleberti comitis et advocati nostri filius, communi fratrum electione abbas est substitutus. Quem videlicet saniori usi consilio ob id maxime elegisse videbantur, ut, quoniam Otto comes, frater ejusdem Gerardi, ecclesiae infestus erat, [Col. 0236D] presidente eis fratre suo nichil eis ultra violentiae inferret, sed contra aliorum predonum rapacitatem bona eorum sua defensione tutaret. Missis post eum claustri senioribus, a Cluniaco, quo se ante aliquot dies contulerat, revocatus est, et 8. Kalendas Augusti a fratribus et populo cum magna utriusque sexus multitudine receptus est. In magna quidem pace et quiete ecclesiae prefuit, nullaque, sicut [Col. 0237A] antecessores qui passi fuerant, afflictionum seu laborum incommoda pertulit. Hocque virtutis et probitatis suae monimentum posteris reliquit.

2. Domum Macharii villici sui de Hales, cujus pater Johannes abbatem Rodulfum crebra suae arrogantiae infestatione lacessiverat, quam idem Macharius in modum castelli fossatis et aquarum meatibus undique munierat, hoc modo cepit et funditus diruit. Cum idem Macharius vana elatione tumidus abbati se opponeret, et quicquid animo libuisset, id quasi sibi licitum opere compleret, accidit, ut quemdam abbatis servientem, despecto abbate et ejus nuntio, qui eum conduxerat, graviter injuriatum equo etiam spoliaret. Quo comperto [Col. 0237B] abbas gravi adversus Macharium ira exarsit, et fratri suo comiti rem referens, ejus contra predonem auxilium expetiit, atque ad vindicandam in Machario injuriam suam eum secum usque Hales perduxit. Intromissus comes in curia Macharium advocat, equum quem abstulerat adduci sibi imperat, eumque de illata abbati injuria se excusare non valentem juditio hominum suorum cum uxore et filiis domo expellit, eamque et omnia illius in manus abbatis tradit. In qua cum per aliquot dies moraretur, et ille, ut erat ferus animo, nichil dignum satisfactione offerre dignaretur ei, inito abbas cum suis consilio, fossatis terrae adequatis, turres dejecit et domum totam destruxit. Postea tamen mediante Ludovico Lonensi comite [(534) 1Kb] , [Col. 0237C] gratiam suam ei indulsit, et mansionem suam cum ceteris quae ei abstulerat reddidit.

3. Eodem tempore Gerardus cardinalis a Roma in Gallias transvectus, et per multas civitates concilia celebrans, Leodium venit, ibique synodum suam celebraturus, abbati Gerardo ut adesset mandavit. Abbas autem intentionem propositi sui ejus preceptioni preposuit, et in Flandriam profectus, Leodium venire contempsit. Indignatus cardinalis et in persona sua papae injuriam factam protestatus, ecclesiam nostram a divinorum celebratione cessare jussit, et abbati ex auctoritate beati Petri et ipsius papae introitum domus Dei interdixit. Reversus abbas de Flandria, predictum Gerardum Romam [Col. 0237D] redeuntem necessitate cogente Treverim usque secutus est, ibique mediante pecunia ejus gratiam adeptus.

4. Non post multos deinde dies, anno scilicet Domini 1146, domnus Gerardus obtinuit a comite Flandriae Theoderico [(535) 1Kb] confirmationem de villa nostra et bonis nostris Proviin. Eodem anno cum [Col. 0238A] ingravescente languore comes Otto, frater ejusdem domni Gerardi abbatis, ad extrema venisset et de vita desperatus esset, in redemptionem animae suae et heredum suorum contulit ecclesiae villam quandam Aleym [(536) 1Kb] nomine, et non multo post defunctus, in claustro juxta matrem secus introitum monasterii ad aquilonarem partem jacet sepultus. Expletis autem exequialibus ejus, presentibus Henrico secundo Leodiensi episcopo et Arnulfo Lonensi comite, frater ejus Theodericus canonicus Sancti Lamberti et Bruno, qui post archidiaconatum ejusdem ecclesiae meruit, et Arnulfus de Curterse [(537) 1Kb] et alii plures ejus nepotes tradicionem comitis sua auctoritate firmaverunt, et banno episcopi stabiliri ecclesiae imperpetuum fecerunt.

[Col. 0238B] 5. Arnulfus tamen predictus promissum violans, anno post obitum Ottonis 5 (1150) datum monasterii sibi usurpans vim intulit; sed abbas ipsum conveniens ad restitutionem coegit [(538) 1Kb] . Anno prelationis domni Reneri [(539) 1Kb] 9, qui fuit anno Domini 1153, obiit Albero Leodiensis episcopus secundus; cui successit Henricus secundus et prefuit annis 13. Eodem anno [(540) 1Kb] defuncto imperatore Conrardo tercio ratione nominis, successit Fredericus primus et imperat annis 37 [(541) 1Kb] .

6. Postea ipse dompnus Gerardus pertesus malorum et turbinum secularium causarum, privatus vivere volens, donum abbatiae Henrico secundo Leodiensi episcopo reconsignare voluit, sed quibusdam [Col. 0238C] hoc egre ferentibus, Leodiensi episcopo supplicatum est, ut minime consentiat. Leodiensis autem episcopus petenti annuere noluit; ymmo ut domui Dei, quam regendam susceperat, paterna sollicitudine preesset, distincte precepit.

7. Postea autem importunitate ipsius evictus cessit, et annitentibus quibusdam parentibus et amicis ejus nobilibus in depositionem volentis consensit.

8. Decessurus ergo abbatia anno Domini 1155 obtinuit a fratribus, ut eorum electioni interesset, quatenus electi personam et mores ipse sua auctoritate approbaret, quod ita quoque, fratribus in omnibus ei libenter obedientibus, accidit. Habitaque electionis die cum fratribus affuit, et Wiricum, [Col. 0238D] majorem ecclesiae et prepositum et armarium, omnium in commune vocibus acclamantium sibi in successorem eisque in patrem elegerunt. Transactisque paucis diebus, jam privatus, ut dudum animo intenderat, Flandriam adit, monasterium sancti Petri situm in Gandavo expetit, et ab abbate Sygero honorifice susceptus, sub communis vitae [Col. 0239A] regula aliquantis ibi annis cum fratribus vixit. Inde ab abbate Cluniacensi evocatus, cellam quandam ipsorum, tribus milibus a nobis disparatam, Bertreys [(542) 1Kb] nomine, ab eo regendam suscepit. Cui cum aliquanto tempore prefuisset, eamque meliorem quam invenerat industria sua reddidisset, consilio sibi faventium persuasus, ut ad nos diverteret, habitationem loci, quae multum ante ei placuerat, [Col. 0240A] curamque domus sibi commissae deserens, ad nos se convertit. Et regulariter aliquamdiu apud nos honeste conversatus, in senectute bona obiit, et in monasterio penes introitum chori partis dexterae ad meridianam plagam locum sepulturae obtinuit. Prefuit autem monasterio annis 11, vixit vero postquam abbatiam dimiserat annis 19, eodem anno obiit (1174).



INCIPIT LIBER TERTIUS [417 1Kb] . LIBELLUS GESTORUM DOMINI ABBATIS HUJUS LOCI WIRICI.
[Col. 0239]

[Col. 0239B] 1. Anno ab incarnatione Domini 1155 Wiricus, major ecclesiae prepositus et armarius, eo quo prediximus ordine a fratribus electus abbasque discedenti patri substitutus, Wormachii ad curiam imperatoris Frederici [(543) 1Kb] , episcopum Metensem se illic inventurum credens, est profectus. Quo non invento, ad requirendum eum Mettim properavit. Forte tum Hillinus, Treverorum archiepiscopus sedisque apostolicae legatus, aderat. Cui cum presentatus fuisset, causamque viae suae aperuisset, auctoritatis ejus approbatione fultus, et ab ipso presenciae episcopi Stephani exhibitus, donum electionis, quod petebat, absque difficultate aliqua est assecutus. Cum enim ante electionem ei notus et familiaris fuisset, ni mirum facile quicquid petisset, [Col. 0239C] obtinere poterat, etiam si prefatus archiantistes suffragator non affuisset. Plurimum namque hominibus prodesse solet in suis necessitatibus familiaris divitum noticia.

2. Adeptus ergo electionis donum cum redire domum disponeret, predictus Treverorum archiepiscopus nimia ei dilectione astrictus, in comitatum suum eum esse precepit et Treverim usque perduxit. Ibi eum Henrico Leodiensi episcopo, de curia imperatoris redeunti, familiariter commisit, utque ei in suis negotiis causa suae dilectionis assisteret, obnixe rogavit. Quem idem episcopus cum omnibus suis secum assumens Leodium deduxit, et sequenti suae reversionis die missam celebrans, 18 videlicet Kalendas Februarii (1156), abbatem consecravit. [Col. 0239D] Quo comperto, canonici ecclesiae sancti Johannis ewangelistae ad episcopum venerunt, nec prius se ejus consecrationi assensum prebituros dixerunt, nisi loco antecessoris sui pro injustitia sibi, ut asserebant, facta ab eo eis se responsurum. Abbas quippe Gerardus insulam quandam, Edecus nomine, in termino allodii nostri et allodii eorundem canonicorum positam, ut sibi videbatur juste, ut vero ipsi affirmabant injuste, in partem suam attrahens eis abstulerat, et quarto ab eis ad audientiam episcopi mandatus venire neglexerat, unde juditio nobilium [Col. 0240B] personarum tandem decretum est, ut insula eadem in jus et possessionem eorundem canonicorum libera cederet. Interrogatus abbas Wiricus, si super hac eorum querimonia eis respondere vellet, non abnuit, acceptisque usque in festo sancti Lamberti (Sept. 17) induciis domum cum suis rediit.

3. Receptus igitur a fratribus et populo solempniter, ut decebat, ilico ad reparationem claustri animum intendit, et conductis operariis lapides et columpnas et cetera ad id operis necessaria precio non modico comparavit. Consideransque, quia prepositi operis edificium non sine magnis sumptibus expleri posset, allatam sibi lapidum partem seorsum interim reponens, exspectavit donec congruentiori temporis aura alios commodius afferri faceret, [Col. 0240C] et aspirante sibi Dei et sanctorum adjutorio, claustrum in meliorem quam tunc erat pulchritudinis speciem mutaret. Coopertum enim ligneis tegulis, et eisdem vetustate pene consumptis, per diversa loca rimis patentibus pluebat; unde grave incommodum tempore ymbrium seu nivium, ad murum plerumque defluentium, conventus omnis habebat. Ligneis etiam stipitibus totus claustri ambitus fulciebatur propter conventum, qui muro vetere cum columpnis et basibus atque capitellis, opere rustico, usque ad murum capellae sancti Lamberti claudebatur. De hiis in sequentibus, cum ad id nostra pervenerit narratio, plenius dicemus.

4. Quum igitur, ut supra prelibavimus, dominica die, in vigilia videlicet sancti Lamberti (Sept. 16), [Col. 0240D] ut promiserat, responsurus canonicis Sancti Johannis Leodium venisset, et utraque pars altercationis suae litem ab hora diei prima usque in vesperam protractam nullo modo finire potuisset, tandem finitis vesperis, judicio nobilium qui aderant sanccitum est, ut judicii prioris sententia super idem allodium pridem prolata rata esset, eandemque insulam ecclesia sancti Johannis absque contradictoris alicujus reclamatione perpetuo liberam possideret [418 1Kb] . Quae tamen miro quodam fortunae eventu, variarum occasionum impedimentis intercurrentibus, [Col. 0241A] ad nostra usque tempora nullos utilitati eorum protulit fructus.

5. Cum igitur in reparatione claustri animum intenderet, et in hujusmodi intentionis sollicitudine die noctuque totus estuaret, et sub tam ydoneo, licet recenti, rectore ecclesia commode ageret, ecce, mira omnipotentis Dei dispensatione, qui nunquam injusto delinquentium culpas punit judicio, magnam ejus erga nos et iram experti sumus et gratiam. Primo namque anno consecrationis suae, 10 Kalendas Octobris, cum subito surgentibus flammarum globis civitas succensa arderet, et magna jam sui parte absumpta, quod residuum erat victrix flamma lamberet, fratribus matutinalis synaxis odas Deo solventibus, scintilla tenuis vento [Col. 0241B] prelata secus turrim ad occidentalem plagam super arentia ligna cecidit. Ibi paulatim fomentis crescentibus, in immensum ignis exestuans, arentem totius manicae materiam apprehendit; ipsum etiam supereminens proximae turris tectum flammae subito in altum eructuantis vapor corripuit. Quo duo quidam precio sibi promisso velociter ascendentes, cum magno vitae suae periculo igne vix extincto, turrim ab imminenti eruerunt incendio. Ignis vero reliqua quae proxima erant libere pervagatus [419 1Kb] , tectum monasterii, partim ligneis tegulis, partim plumbo coopertum, ab orientali ejus parte invasit, totumque, fratribus quae intra monasterium erant auferre certantibus, nullo jam obniti valente, nostris id peccatis exigentibus, feroci flamma absumpsit. [Col. 0241C] Turris vero occidentalis ad aquilonarem plagam cum alia sibi coherente turre, in qua campanae pendebant, licet jam tercia incensa arderet, industria et labore fidelium laicorum ignem a campanis propellentium illesa remansit. Quarta nichilominus orientalis turris ad meridianam plagam, cum flamma vorax proxima quaeque depasceret, incensa arsit; super hanc crux deaurata cum pomo grandi eque deaurato stabat, quae nitoris sui splendore oculos longe intuentium reverberabat. Armarium etiam, ubi calices reponi solebant, et formae [(544) 1Kb] in choro operis sui pulchritudine decentes, sedes etiam ad standum seu sedendum fratribus satis commodae arserunt, aliaque quamplura utilitate sui satis preciosa, seviente incendio ad nichilum redacta disperierunt. [Col. 0241D] Item. Monasterio itaque cum utrisque absidibus et duabus, ut predictum est, turribus quatuorque manicis exusto, cancellum cum duabus adherentibus absidibus, sibi vola [(545) 1Kb] protegente lapidea, inustum remansit. Totus preterea claustri ambitus, dormitorium, caminata abbatis, refectorium quoque partim tegulis partim stramine cooperta, miro modo ab igne remanserunt intacta. Hic animadvertere quilibet potest, quod omnipotens Deus mira dispensationis suae miseratione et iram [Col. 0242A] suam nos experiri voluit et gratiam. Nisi enim ea quae igni superfuerunt pietatis suae virtute ipse custodisset, nequaquam humanis viribus, scintillis patratae concremationis super arentes, ut ita dicam, paleas late cadentibus, salvari potuissent. Molendina duo superius et inferius cum adjacentibus sibi omnibus exusta sunt. Congeries lignorum maxima secus murum refectorii posita, illesa permanente ejusdem domus straminea tectura, arsit. Cambam quoque, pistrinum, domum qua pauperes reficiebantur cum viridario et domunculis hac illacque per curiam constructis ignis absumpsit, solum vero horreum cum spicario collucente in circuitu incendio inexustum remansit. Eodem anno combustum est monasterium Gemblacense.

[Col. 0242B] 6. Abbas interim Ultrajectum ante aliquot dies profectus aberat, jamque expleto suae profectionis negotio, quid suis accidisset ignarus, domum redibat. Ad quem tam dirae vastationis nuntius in villa nostra Alburch consistenti venit, ejusque animum et omnium qui aderant gravis nuncii merore perculit. Cumque post gravia imi pectoris suspiria, quae dolor tristis ac subiti nuncii elicuerat, claustrum et cetera, ut dictum est, inusta remansisse audisset, spem totam in Deum et sanctum ejus Trudonem ponens, animumque viri fortis, qui nec adversis deprimi nec prosperis potest elevari, induens, suos ut de hiis quae audierant clementius dolerent ammonuit, domumque sub omni celeritate repedavit. At ubi monasterio appropinquans vastationem [Col. 0242C] recentis incendii oculis propriis aspexit, acri stimulante dolore vehementer ingemuit. Nec tamen de adjutorio Dei et patroni sancti sui diffidens, quin potiora exustis construere posset, ilico ad reparationem monasterii se viriliter accinxit. Intra paucos itaque dies ligneam fabricam, parvam quidem sed tempori congruentem, super corpora beatorum Trudonis et Eucherii erexit, fratresque ibi die noctuque solitas Deo laudes psallere fecit. Necessitate ergo reparationis monasterii compulsus, opus claustri, ad quod toto mentis fervore jam dudum intenderat, intermisit. Paucis post diebus elapsis quidam primatum villae nostrae Rutardus nomine, languore ingravescente ad extrema veniens, 10 ad deducendum [Col. 0242D] vinum fratrum marcas dedit, quas videlicet ita in usus ecclesiae expendendas [420 1Kb] ordinavit, ut recondito vino fratrum in cellario, eaedem inde assumerentur quae sequenti anno et sic in posterum semper paratae haberentur. Preterea anniversaria quatuor, suum et uxoris suae, patris quoque ac matris, inde agi instituit, ita scilicet ut si predictae marcae in alios forte usus ecclesiae expenderentur, 16 solidi qui de bono suo in Sarchinio preposito solvuntur, fratribus in eisdem anniversariis ad refectionem darentur. Cum igitur abbas Wiricus [Col. 0243A] omni sollicitudine satageret, si quoquo modo nudam templi faciem tegere posset, quae magnitudine sua oculis intuentium horrida et miserabilis apparebat, subito ei alterius et non dissimilis sollicitudinis occasio accrevit. Domus namque nostra Coloniae, quae una de capitalibus turribus urbis est, anteriore muro in preceps pendente, ruinam minabatur; proxima enim Reno est, et inter ipsam et ripam fluminis brevis tantum et publicus transitus erat. In diebus ergo nativitatis Domini misso Colonienses nuncio abbati mandaverunt, ut emendaturus domum suam Coloniam veniret, aut si nollet, ipsi ea quae emendanda erant suis sumptibus explerent. Mira [421 1Kb] ergo abbas Wiricus anxietatis vallatus estuatione, metuensque, ne si quod Colonienses mandaverant [Col. 0243B] omitteret, aliquo modo pro reparatione ejusdem domus postmodum ab eis impediri posset, diligentiam consummandorum edificiorum Everardo sculteto suo, viro admodum probo et strenuo, et quibusdam de fratribus sollicitioribus injunxit, et imminentem domus ruinam correcturus, Coloniam contendit. Considerans absque magnis sumptibus eam reparari non posse, accommodatis a quodam sibi fidele 15 marcis, quasi jam omnia reparationi necessaria haberet, juxta illud comici:

Dimidium qui bene cepit habet [(546) 1Kb] ,
inchoante statim mense Marcio (1157), eam funditus statuit diruere. In cujus destructionis labore maximo quanta expenderit, brevitati consultum volens pretereo. Jactoque novi operis fundamento, cum nec [Col. 0243C] lapides ipsi nec cementum pre vetustate novae edificationi essent habilia, intra festum sanctae Gertrudis sanctique Martini magno labore magnisque sumptibus preter hiis, quae in eundo ac redeundo expendit, totius domus fabricam mirifice consummavit. In qua locato habitatore, 5 marcas et dimidiam sibi solvi fecit, cum a temporibus Theoderici abbatis, per 48 ferme annos [(547) 1Kb] , usque ad id temporis dimidiam tantum et vix eandem solvisset. Prepositus enim Mosellae Coloniam veniens, cum eam exigeret, habitator ejus se in melioratione utensilium domus eam expendisse aiebat, nichilque preposito nisi blanda subdolae argumentationis verba reddebat. Per 22 autem annos, quibus eam ecclesiam [Col. 0243D] liberam tenuit, predictae constitutionis summam ab inhabitante in ea abbas Wiricus annuatim recepit, quam etiam pridem, cum prepositus esset, contra voluntatem predecessoris sui eam vendere volentis, 8 marcis redemerat. Igitur [422 1Kb] cum, ut dictum est, in reparatione domus Coloniae esset occupatus, annitente [Col. 0244A] viriliter Everardo judice ceterisque quibus id curae injunctum erat fratribus, domi certatim fervebat opus. Per quos etiam eodem anno manicam cancello et turri aquilonaris plagae contiguam grandi et forti materia reparavit, atque in meliorem quam ante combustionem fuerat statum opere citato reformavit, novoque cooperiendi genere et usque ad id temporis in nostris partibus inusitato multumque contra ignem valente, de lapidibus videlicet tenuiter sectis, eam cooperuit. Processum deinde temporis monasterium ipsum a cancello usque ad sepulchrum sanctorum Trudonis et Eucherii forti et mirifico opere consummavit, eaque qua manicam cooperuerat tectura decorabile reddidit. Intra 16 ergo annos abbatis et fratrum, qui cooperatores ejusdem operis [Col. 0244B] erant, industria melior et decentior priore a cancello usque ad turres occidentales cum absidibus et manicis totius monasterii egregie consummata est fabricatura. Anno Domini 1158 Nonas Septembris tres soles visi sunt in parte occidentali; sed duobus paulatim deficientibus, sol diei qui medius erat remansit usque ad occasum.

7. Anno Domini 1159, quinto anno [(548) 1Kb] Wirici abbatis defuncto 3 Kalendas Septembris [(549) 1Kb] papa Adriano, gravis inter Rolandum et Octovianum de papatu Romae orta est contentio [(550) 1Kb] , electi quippe ad papatus honorem partibus inter se discordantibus utrique fuerant. Quorum alteri, scilicet Octoviano, Fredericus imperator et sui favebant, alterum autem, id est Rolandum, contra partes imperatoris [Col. 0244C] plurimorum nobilium et maxime Wilhelmi Siculi potentia fovebat. Causam autem hujus inter eos contentionis et discordiae non incongruum videtur hic paucis disserere. Obortis quibusdam discordiae simultatibus inter Adrianum papam et imperatorem Fredericum [(551) 1Kb] , cum imperator ab episcopis suis hominagium et sacramenta regalia exigeret, et in scribendo papae nomen suum nomini ejus preponeret, cardinalibusque ejus ecclesias et civitates regni sui interdiceret, quia non videbat eos, quales requirit ecclesia, pacis predicatores sed ecclesiarum predatores: hiis aliis molestiis exasperatus domnus papa, cum eum sepe monitum resipiscere nolle videret, excommunicaturum se eum minatus est. Proinde [Col. 0244D] procedente tempore cum jam fama ferret eum Ytaliam cum exercitu intrasse [(552) 1Kb] , et plurima ejus parte suae potestati subjugata, quasdam beati Petri possessiones sine judicio et ratione occupasse, assumpta tunc demum occasione apostolicus maximae querelae verbum in communi proposuit, eum [Col. 0245A] Romanam ecclesiam conculcare disposuisse, et omnia ejus jura tam imperialia quam spiritualia sibi violenter velle auferre. Ad haec cum omnes in conventu turbati quid facto opus esset cogitarent, tandem eo sententia prolata est, ut omnes qui aderant data fide in manus papae jurarent, quod unanimiter omnes pro honore et libertate Romanae ecclesiae contra imperatorem et omnes principes indeficienti animo usque ad sanguinis effusionem stare deberent. Cui sententiae, ne effectum haberet, fautores partium imperatoris prudenter et sagaciter obviaverunt dicentes - Multi quidem reges ecclesiam Romanam leserunt, et in presenciarum Siculus---nam forte tum isdem aderat, qui eam [423 1Kb] graviter afflixit--- nunquam tamen hujusmodi securitatibus et juramentis [Col. 0245B] ecclesia ipsa contra quemquam se armavit. Verum si morbo noviter exorienti hoc noxium adhibendum est remedium, fiat specialius contra Siculum, qui plus omnibus nocuit, et tunc demum generaliter contra omnes, qui hanc ecclesiam deprimere et humiliare voluerunt, ne, si forte contra istum qui advocatus et defensor est ecclesiae nos in hunc modum armaverimus, eum ad destructionem ecclesiae nostrae modis omnibus incitemus. Hac eorum prudenti responsione conclusi, adversae partis fautores siluerunt, consilioque ea die taliter cassato, cum rubore abierunt. Postmodum tamen habita adversus imperatorem manifesta conspiratione, domno papae sacramento firmaverunt, quod si imperatorem excommunicaret, ejus honori et [Col. 0245C] voluntati usque ad mortem contrairent ipsumque contra eum modis omnibus adjuvarent. Adjecerunt preterea haec, sacramento promissa confirmantes, quod si contingeret domnum papam vita decedere, nullum se nisi de illis qui juraverant in futurum pontificem eligere debere. Circumpositos insuper episcopos juramento constrixerunt, ne alicui electo, nisi in quem Siculi secta consentiret, in consecratione manus imponerent. Anno ipso predicto Adriano papa 3 Kalendas Septembris defuncto, ad eligendum ei successorem omnes ex more conveniunt. Sed cum propter conspirationem adversae partis et imperatori non faventium electio lente procederet, tercia fere die transacta ad hoc deventum est, quod cardinales quatuordecim qui sacramento constricti [Col. 0245D] tenebantur Rolandum cancellarium nominaverunt, alii autem novem numero qui exsortes juramenti erant Octovianum presbiterum cardinalem, ad regimen ecclesiae et ad pacis et concordiae unitatem inter ecclesiam Dei et imperium reformandam dignum et utilem cognoscentes, elegerunt. Cum autem illi electum suum manto induere festinarent, nundum tamen eo induto, alii eos prevenientes, ad petitionem totius populi Romani, electione universi cleri, assensu fere totius senatus, electum suum manto induerunt et intronizatum in sede beati [Col. 0246A] Petri collocaverunt. Proinde ad palatium ejusdem, acclamante universo populo, ymnum Deo decantante clero, et omnibus rite sollempniter adimpletis, eum deduxerunt; adversae vero cardinales partis retrocedentes in castrum quoddam beati Petri se contulerunt, ibique per dies 8 et amplius conclusi permanserunt. Inde postmodum per senatores educti extra Urbem secesserunt, et duodecima die, quod a seculo non est auditum, in castro quodam Cesterna nomine electum suum inmantaverunt, et continuo mittentes nuntios per universam Ytaliam, episcopis ne ad consecrationem electi eorum venirent dissuaserunt, minantes eis excommunicationem et depositionem imperpetuum.

8. Anno Domini 1160 ad hanc discordiam sedandam [Col. 0246B] et ydoneum ecclesiae pastorem substituendum cum omnes imperii proceres ab imperatore mandati fuissent [(553) 1Kb] , Henricus quoque Leodiensis episcopus inter primos non ultimus adesse jussus est. Qui cum abbatem Wiricum secum proficisci vellet, ille autem propter viae periculum recusaret, et tamen, si non cum eo proficisceretur, inobedientiae apud eum nota accusari timeret, oblata ei suae profectionis competenti pecunia cum non proficeret, necessitatem in volumtantem vertens in Ytaliam profectus est. Cumque emenso grandi et difficili itinero Cremonam venisset, ubi tunc Octovianus papa, qui et Victor, erat, familiaritate quorumdam clericorum papae adherentium fretus et ab eis ejus penitentiae exhibitus, in majori quam quisquam sperare poterat [Col. 0246C] honoris et gratiae loco est habitus. Eisdemque clericis strennue et familiariter causam ejus agentibus, privilegia ecclesiae nostrae innovata pro voto ei apostolicus sua auctoritate confirmavit, et impetrandi quicquid animo libuisset fiduciam magnam dedit. Cumque ad eum in vigilia penthecostes mandatus venisset, post dulcia amicae locutionis verba usum annuli et mitrae ob memoriam sui ei non querenti ultro concessit, et ut se ad vesperas ejus ministerio prepararet jussit. Videns autem abbas Wiricus insperata sibi ultro offerri, et quae alii aut vix aut cum labore solent adipisci, quod sibi offerebatur accepit, gratias egit, et ad vesperas, ut jussus erat, ad ministerium apostolici se revestitum exhibuit. Sequenti [Col. 0246D] die cum Transalpini clerici, Germani videlicet, Francigenae et Anglici ac diversarum qui aderant provinciarum, a papa obtinuissent, ut eis more suo missam celebrare liceret, jussu apostolici chorum rexit, quia leni et canora predulcis vocalitatis modulatione omnium aures mulcebat. Inde post aliquot dies reversurus ad patriam, apostolico qui eum paterne admodum et benigne tractaverat, valedixit, et in festivitate sancti Jacobi apostoli prospero itinere sanisque omnibus quos secum abduxerat in sua rediit. Interim Henricus Leodiensis episcopus, qui [Col. 0247A] eum invitum secum proficisci coegerat, variarum impeditus occasionum tumultibus in Ytalia remansit. Anno autem reversionis necdum expleto, in penthecoste videlicet (an. 1161 Jun. 4), nuntium suum ex Ytalia ad eum direxit, mandans, ut omni occasione posthabita ei ad curiam imperatoris, quae Bysuntii futura erat, occurrere festinaret. Animadvertens igitur abbas Wiricus animum post se mittentis episcopi, quod non ob aliud nisi ad gravandum se eum curiae juberet interesse, licet necessariorum hujus viae indigeret, jubentis tamen obediens imperio ad curiam venit. Quae cum Bysuntii decreta esset, in decollatione sancti Johannis Baptistae Latonae [(554) 1Kb] habita est, ibique Victor papa cum Frederico imperatore aderat. Benevolentia igitur apostolici et spirituali [Col. 0247B] quadam familiaritatis ejus prerogativa, sicut et in priori sua profectione, humane admodum et filialiter usus, cum gratia quoque ejus et benedictione prospera ei imprecantis cum suis omnibus incolumis est reversus.

9. Eodem anno cum post tanti et tam laboriosi itineris fatigationem, requie sibi ab omnibus circumquaque indulta, reparationi monasterii omnimodis intenderet; ecce, non multo post, eodem scilicet anno, pia misericordis Dei virtute, qui quos diligit corripit, flagellat autem omnem filium quem recipit, ab ipsa quam pene calcare intraverat mortis porta retractus est. Quod ubi vel quando aut quomodo acciderit, quia id viris [424 1Kb] virtutem imitari volentibus profuturum non ignoro, paucis explicabo. [Col. 0247C] Transactis pridem aliquot consecrationis ejus diebus [(555) 1Kb] , cum adhuc novellus ecclesiae presideret, Franco quidam de Dumella, qui decimam minoris Exele [(556) 1Kb] ab eo tenebat, unde ei post biennium obsonium debebat, ad eum venit conquerens, quod abbas Floreffiensis Gerardus contra ordinis sui reverentiam in bona sua, quae ad ecclesiam spectabant, violenter ei injustitiam fecisset. Abbas quippe Gerardus predictae villae [(557) 1Kb] decimam, reclamante eodem Francone nulloque fratrum suorum conscio, in pactum sex solidorum ei dederat; quamque predictus abbas Floreffiensis, quia spirituali quadam familiaritate apud Heynricum episcopum potens erat, auctoritate scripti ejus confirmari sibi fecerat. Audita [Col. 0247D] ergo abbas Wiricus contra predicti abbatis violentiam querela fidelis sui, percunctatus est ab eo si usquam de hiis, quae sibi sublata querebatur, in juditio et potestate sui juris aliquid reliquisset? Cumque tres adhuc siliginis modios attestatione illius remansisse audisset, precepit ei, ut acceptos eosdem modios auctoritate ejus apud se haberet, donec inter eum et abbatem Floreffiensem res juditio discuteretur. Considerabat enim apud se virum [Col. 0248A] tanti ordinis ac reverentiae non sine causa hanc ei violentiam voluisse inferre. Recessit ille; annonam quam jussus erat accepit, eamque nuntiis predicti abbatis auferre volentibus auctoritate domni sui interdixit. Quo comperto, abbas Floreffiensis episcopum iratus adiit, et de injuria sibi, ut dicebat, ab abbate Wirico illata conquestus, eum ad audientiam evocari fecit. Mandatus ergo venit, et ab episcopo super predicta abbatis querimonia interrogatus, se excusans ita respondit: Nullam quidem injuriam seu in justitiam abbati huic fecisse me recolo, sed bona ecclesiae nostrae, ubicunque locorum sunt, ea qua debeo auctoritate tueri volo. Cum ad haec abbatis Gelrardus responderet, predictae villae decimam consciis et testibus filiis ecclesiae ab abbate Gerardo se in pactum [Col. 0248B] suscepisse, scriptumque episcopi inde se habere, abbas Wiricus post plurima negationis verba haec subintulit: Si meis, inquit, assertionibus fides non attribuitur, misso quolibet fideli nuntio ad fratres meae ecclesiae, res quomodo acta sit subtiliter indagetur, et si quemquam eorum hujus suae attestationis conscium repererit, ea quae injuste affectat, juste demum et libere imperpetuum possideat. Hiis auditis episcopus obstupuit, seu quod pro hujusmodi causa, cum se res longe aliter haberet, cum ad audientiam evocari fecisset, seu quod non vera, cum non essent confirmanda, sigillo suo confirmari consensisset. Abbas autem Wiricus, ne majorem predicto abbati gravi rubore suffuso verecondiam faceret, eandem decimam a predicto Francone, qui responsalis suus [Col. 0248C] inde erat, 8 marcis redemit, adjectisque ad prioris pacti summam 4 solidis, eam predicto abbati in pactum 10 solidorum dedit. Hinc obortis inter eundem abbatem Floreffiensem et predictum Franconem gravium inimicitiarum simultatibus, cum ille, ut erat ferus animo et plenus dolo, in bona abbatis rapinam facere eumque si posset moliretur occidere, abbas sibi suisque timens, dompnum Wiricum frequenti et humili prece deprecatus est, ut sui timoris reverentia eum sibi quoquomodo amicum faceret. Cui petenti Wiricus abbas annuens annorum fere quinque inducias ab illo extorsit, diemque sibi utrumque reconsiliandi eis prefixit. Quae cum, ut superius dictum est, ipso reversionis suae de curia [Col. 0248D] imperatoris anno in die conversionis sancti Pauli futura esset (an. 1162, Jan. 24), illucque cum paucis suorum profectus fuisset, in domo ejusdem Franconis nocte hospitium habuit. Intempestae ergo noctis silentio soporatis omnibus, milites quidam, qui Gallorum comites appellabantur, Franconem capere aut occidere parati, cum armatis undique copiis irruunt. Eoque cum suis celeri fuga elapso, quibusdam abbatis clientibus captivatis, ipsum nescii quis esset [Col. 0249A] in dextro armo, et quendam militem mariscalcum ejus in dorso graviter vulneraverunt. Miro autem modo Deus, qui eum pene ad mortem usque vulnerari permisit, providens ecclesiam suam, ut post claruit, edificiis et possessionibus per eum nobiliter ampliandam, ejus vitam inter impiorum gladios servavit. Nam cum aliis suorum captis, aliis fuga sibi consulentibus, ipse solus remansisset, et pene semivivus capud ad postem qui proximus stabat reclinasset, unus armatorum per domum in tenebris discurrentium eum ibi offendit jacentem. Quem cervice apprehendens, ratus eum aliquem inimicorum suorum esse, quasi amputaturus ei caput, gladium vibravit, postemque frustrato vulnere, Deo sic eum defendente, percussit. Cumque metu mortis [Col. 0249B] perterritus, ultimum pene vitae spiritum sub manu percutientis traheret, nichilque pre anxietate spiritus interroganti quis esset respondere valeret, ille eum jam obisse estimans recessit. Et recepto paululum spiritu, illis domum incendere molientibus, ipse reptans manibus et pedibus, qua sibi tutius visum est, beneficio noctis adjutus aufugit et imminens vitae discrimen evasit. Illi autem incensa domo onusti preda victores abierunt. Mane reddito, conscii reatus sui, abbati equos suos et famulos cum preda fere omni remiserunt, et se inscienter in eum deliquisse, sero licet, graviter penituerunt. Inde ergo a fidelibus suis ad oppidum Fuich evectus, et non multo post ad monasterium exinde relatus, plerisque medicinae expertis de salute ejus desperantibus, [Col. 0249C] labore medicorum plurimo integre tandem est sospitati restitutus. At illi qui hoc in eum commiserant, sicut in hujusmodi delictorum satisfactionibus fieri solet, ad genua postmodum ejus misericordiae venerunt, et se hoc in eum inscios deliquisse publicae confessionis penitentia et satisfacientes, ejus indulgentiae gratiam meruerunt. Eodem anno Brustemium vastatur et comburitur cum aliis adjacentibus villis per comitem Durachiensem [(558) 1Kb] .

10. Evolutis dehinc aliquot diebus Henricus decanus, qui ecclesiam beatae Mariae tenuerat a temporibus fere abbatis Rodulfi, ingravescente corporis molestia ad extrema pervenit. Qui ab abbate Wirico inunctus, donoque ecclesiae quod habebat ei reddito, in medio mensis Junii die obiit, et in medio chori [Col. 0249D] ante cancellum predictae ecclesiae locum sepulturae meruit. Cujus decessu Alexander archidyaconus comperto pro eadem ecclesia supplicaturus ad abbatem Wiricum venit, et Heynricum Leodiensem episcopum secum quoque venire fecit, ut quod per se minus poterat eo suffragante facilius impetraret. Sed eorum petitionem abbas Wiricus prudenti responsione frustratus, cauta satis et callida excusationis occasione, ne id quod petebant effectui daretur, [Col. 0250A] effecit. Affirmabat enim se dudum jurejurando eam fratrum prebendae deputasse, sibique non licere quod multorum astipulatione sanxierat in irritum revocare. Quorum vultus licet hac suae petitionis repulsa gravi rubore suffudisset, frequentibus tamen obsequiis et plurimo munere gratiam eorum mercatus, tandem obtinuit, ut eandem ecclesiam sua utique auctoritate libertarent, et fratrum prebendae, ut definitum erat, liberam perpetuo delegarent. Quod ne cui successorum suorum infringere liceret, sigillo auctoritatis suae et testibus confirmaverunt, et qualiter episcopalia obsonia seu archidyaconalia jura exequi deberet, superordinaverunt eidem. Anno sequenti, scilicet 1161, Wiricus abbas hanc obtinuit confirmationem ecclesiae beatae Mariae in oppido et [Col. 0250B] ecclesiae de Mylen ab Alexandro archidyacono, et post duos annos ab episcopo Leodiensi Heynrico secundo a successore Rodulfo, item et a Victore summo pontifice per temporis processum, de quibus sunt cartae.

11. Eodem tempore Fredericus imperator exercitum in Ytaliam ducturus [(559) 1Kb] , totas imperii Romani vires contraxit, et predictum Henricum Leodiensem episcopum ut se sequeretur jussit cum ceteris regni proceribus. Quem secutus, non multo post languore detentus, in Langhobardia est defunctus [(560) 1Kb] . Cujus corpus intestinis ejectis excoctum et Leodii delatum, in ecclesia beati Lamberti cum condigno est honore tumulatum. Qui quidem obiit anno Domini 1164, prelationis dompni Wirici anno [Col. 0250C] 9. Huic Alexander secundus, ejusdem ecclesiae archidyaconus et major prepositus, consensu clericorum electus succedit, vixque tribus annis eidem ecclesiae prefuit. Turbato enim hiis diebus intra Ytaliam regno et sacerdotio, graves et cotidiani pene tumultus rei publicae Fredericum imperatorem, ut episcopos regnique proceres frequentius mandaret, cogebant, quorum consilio quae agenda erant disponebat [(561) 1Kb] . Mediolanenses quippe conjuratione facta adversus eum, civitatem suam pridem ab eo dirutam reedificabant, omnesque pene Ytaliae civitates armis se opibusque munientes ejus se potestati opponebant. Reynaldus igitur Coloniensis archiepiscopus et Alexander quem prediximus Leodiensis antistes cum ceteris imperii proceribus mandati, in [Col. 0250D] Ytaliam ad imperatorem sunt profecti (an. 1166, Nov. 27). Abbas autem Wiricus ab episcopo Alexandro simul proficisci jussus, quia necessaria profectioni deerant, interim ut se prepararet domi remansit, eumque in pascha (an. 1167, Apr. 9.)---nam ipse in adventu Domini precesserat---sequi deliberavit. Hyeme transacta, cum arridenti sibi aeris temperie paratis viae necessariis discessurus esset, qui prius petitione amicorum hanc perfectionem [Col. 0251A] dissuadentium remanere noluerat, occasione alia a proposito retractus est. Fama enim vulgante audierat imperatorem et suos adversis casibus laborare inter hostium gladios dubie et suspensos vitam ducere, viam preterea volentibus illuc proficisci latronibus incursantibus fore periculosam, Ytaliam exercitu populante vastatam, terram circumquaque bello, incendio, fame et ceteris miseriarum omnium generibus nimis afflictam. Quod ne cui in dubium veniat, nosque, quia rei non interfuimus, utpote longo terrarum ab eis semoti spatio, falsa referre credat, ex scriptis eorum qui interfuerunt vera nos dicere cognoscat. Reynaldus siquidem Coloniensis episcopus, egregius inter suos et quasi dux totius Theutonici exercitus, hanc Ytaliae vastationem et militum imperatoris [Col. 0251B] contra Romanos pugnam atque victoriam Coloniensibus et Leodiensibus scripto intimans, sic ait: Inestimabilem imperii sacratissimi victoriam vobis, utpote spiritualibus nostris, communicare dignum duximus. Egressi siquidem longe ab Urbe Romani in maxima superbia ante Tusculanum, ubi nos cum tota nostra et cancellarii imperatoris militia eramus constituti, castra metati sunt ipso sancto die penthecostes (Mai. 28). Sequenti die (Mai. 29) hoc est 2. feria, domnus Maguntinus et cancellarius imperatoris [(562) 1Kb] cum sua militia adventabant et Brabantinis. Jamque ipsis prope Romanorum exercitum tentoria figere temptantibus, illi subito suis agminibus ordinatis, super eos bene cum 40 milibus electorum ex Urbe pugnatorum irruerunt. Interim tota militia nostra advolavit [Col. 0252A] undique, tantaque fortitudine rupti et victi sunt in campo Romani per divinum auxilium, et fugati a Tusculano usque ad Romam, ut occisorum numerus super novem milia, captivorum autem numerus circa quinque milia estimatus sit. Quot tentoria, loricae, arma alia, equos, mulos, asinos, pecuniam et vestimenta ibi perdiderint, nullus enumerare sufficeret. Nunc igitur cum inestimabili exercitu victoriae in Dei nomine ante portas Urbis hospitamur, totam Romanorum terram igni ferroque vastantes [(563) 1Kb] . Haec de scriptis eorum qui gestis interfuerunt huic nostrae narrationi inserere dignum duximus, ut ad credulitatem eorum quae superius relata sunt lectoris animum facilius impelleremus.

12. Anno igitur Domini 1167 Alexandro Leodiensi [Col. 0252B] episcopo defuncto, succedit ei Rodulfus in episcopatu, anno prelationis domni Wirici abbatis 12. Certis itaque gestarum rerum nuntiis ab Ytalia ad nos usque reversis, abbas Wiricus assertioni eorum non incredulus, tum itineris difficultate tum mortalitatis quae circumquaque in exercitu seviebat timore perterritus, a profectionis proposito est revocatus. Non multo post enim post patratam victoriam Reynaldus Coloniensis archiepiscopus, princeps et signifer totius nostrae partis exercitus, ab eadem mortalitate preventus in Langobardia obiit. Alexander quoque Leodiensis episcopus, qui cum eo aderat, 4 Idus Augusti [(564) 1Kb] ibidem vitam finivit. Extinctisque principibus et primoribus populi, vulgares reliquos absque numero et differentia lues impia seviens extinxit.



INCIPIT LIBER QUARTUS [425 1Kb] .
[Col. 0251]

[Col. 0251C] 1. Anno Domini 1169, anno prelationis Wirici 14. qualemcumque pecuniam, quam honesto parcitatis modo ad Ytalici itineris profectionem expendendam collegerat, in melioris ac nobilioris expensae monimentum, Deo sic et sancto Trudone patrono suo annuente, expendere intendit. Destructa [426 1Kb] ergo capella, quam exusto ante aliquot annos monasterio super sepulchra sanctorum Trudonis et Eucherii construxerat, novi operis fundamenta positurus terram altius fodi precepit. Cumque ad levam chori partem, ad meridianam videlicet plagam, jocundo omnium qui aderant labore terra modice effossa fuisset, repente sarcophagum secus ipsum ostii introitum fodientes invenerunt, quem ex adverso veniens murus capellae adherens cooperiebat. Fama [Col. 0251D] autem vetus apud nos erat, quod sanctus Libertus [Col. 0252C] martyr ibi humatus jacet. Aperto ergo sarcophago, ossa martyris inventa sunt. Ne autem de ejus martyrio aut loco sepulturae dubitaremus, estimationem nostram rei eventus affirmavit, quod sanguis ejus conglobatus ibidem in sarcophago inventus est. Caro prorsus tota cum ossibus fere omnibus, exceptis paucis de majoribus, in cineres absumpta erat, de capite vero nichil preter cerebrum inventum est. Collecto igitur sancto pulvere et in palla munda cum ossibus reverenter recondito, signis pulsantibus nobisque Deum et ejus martirem in voce jubilationis collaudantibus, populus admiratione subita excitus occurrit, et in laudem Dei ejusque sancti devotus et ipse subito erupit. Sumptis ergo de ossibus ejus et sacro cinere necessariis reliquiis, reliqua omnia in [Col. 0252D] scriniolo ad hoc opus preparato cum reverentia sunt [Col. 0253A] reposita. Fodientes autem in dexteram partem, quia ita futuri operis ordo poscebat, in angulo cujusdam murelli invenerunt ossa duorum, unius quidem majora, alterius vero minora. Sed ne forte de hiis quinam fuerint ambigeremus, Robertum ducem Hasbaniae, qui beatum Eucherium a Karolo relegatum benigne admodum et humane suscepit et fovit, ibidem cum uxore sua sepultum seniorum nostrorum attestatione didicimus [(565) 1Kb] . Inde ergo translata, in scrinio quodam reverenter sunt recondita. Ante capellae autem introitum fodientes cum venissent, invenerunt ibi sarcophagum cujusdam nobis quidem ignoti, secundum estimationem vero nostram magni apud Deum meriti et in vita etiam gloriosi, utpote ut qui in tam solempni loco tam reverenti traditus fuerit [Col. 0253B] sepulturae. Fuerunt tamen qui eum beati Liberti martiris socium affirmarent, et cum eo palmam martirii adeptum, hoc autumantes inditio sanguinis plurimi, quem in sarcophago conglobatum invenerunt. Cujus ossa, sicut et ceterorum quos prediximus, reverenter translata, in locello alio sunt transposita.

2. Retro [427 1Kb] vero altare ipsius capellae spissa admodum et firmi operis cemento compacta vola erat, in qua sanctos Trudonem et Eucherium contineri vulgaris opinio ferebat. Hanc eorum opinionem et seniorum preterea nostrorum assertionem rei eventus fefellit, qui dicebant et in scriptis etiam reliquerant, eos in cripta duplici vola cooperta haberi. Sed vola quidem inventa est et in ea sanctorum [Col. 0253C] corpora, criptae vero nulla inveniri vestigia potuerunt. Aperto ergo a posteriori parte ipsius volae modico foramine, invenimus sarcofagum, et in eo in singulis scriniolis corpora singulorum, adhibitisque luminaribus et inspectis diligenter locellis---nox enim erat---pre magnitudine leticiae; abbate auctore, in vocem confessionis et laudis omnes subito erupimus, concinentes vocibus altisonis Te Deum laudamus. Proinde in honorem ipsius gloriosi patroni nostri de eo ipso matutini sollempniter sunt decantati. Mane facto signis concrepantibus, cognito quid accidisset, populus omnis accurrit, et exultantibus animis possibilitatis suae quisque munusculum offerens, quem erga patronum suum affectum haberet devotus ostendit. Inde cum de transferendis sanctorum [Col. 0253D] corporibus sermo in populo agitari cepisset, quid faceret, quo se verteret, abbas Wiricus, aliquamdiu hesit anceps. Non enim intentio ei fuerat, ut eos sub terra quereret aut inventos forte transferret, sed ut locum sepulchri eorum, ut tantos patres decebat, venusti operis novitate decorabilem redderet. Hinc unanimi omnium suorum voluntate hoc decreto, ut transferrentur, Rodulfum episcopum, [Col. 0254A] qui tunc post Alexandrum secundum Leodiensibus presidebat, adiit, eumque et sapientiores et primos ecclesiae ejusdem, quid sibi super hoc negotio agendum esset, consuluit. Qui audita tam jocunda insperatae rei relatione, immenso omnes gestierunt gaudio, laudantes Deum, quod temporibus eorum talium et tantorum patrum fieri ab eo predestinata esset translatio.

3. Anno [428 1Kb] ergo inc. Dom. 1169, imperii Friderici primi anno 16 [(566) 1Kb] , ordinationis autem domni Wirici abbatis anno 14, episcopatus vero Rodulfi Leodiensis episcopi 3, ipso die translationis eorum facta est sollempniter corporum eorumdem sanctorum elevatio, et translata sunt secundo. Affuerunt ea die cum episcopo major ecclesiae prepositus idemque [Col. 0254B] archidyaconus Heynricus, Bruno et Rodulfus archidiaconi, abbates et comites et secularium dignitatum potentes quamplurimi, populi preterea utriusque sexus multitudo innumerabilis. Episcopus ipse sacerdotalibus indutus ornamentis, clericisque qui letaniam psallebant eum preeuntibus, cum sanctorum ministrorum ordine ad locum reverenter accessit, et cum magna cordis contritione et animi spirituali exultatione eorum corpora elevavit, quae ad spectandum populo in medio monasterii prolata, in scrinio auro argentoque insigniter fabricato sunt recondita. Quo facto, abbate ipso chorum regente, sollempniter de eisdem sanctis inchoata est missa, et ab episcopo decenter decantata. Post canonem autem sollempni decreto instituit, ut dies translationis [Col. 0254C] eorum denuo festiva exultatione ab omnibus hunc locum incolentibus celebris ageretur. Processio, quae ea die propter multitudinem populi, qui confluxerat ut moris est, agi non potuit, in die Kal. Septemb. sollempni precedente jejunio acta est, totusque civitatis ambitus hac sanctorum corporum circuitione conclusus est, propter imminentem plagam ignis, qui eo anno exustis circumquaque domibus, civitates et vicos gravi incendio plurimum vastaverat. Sumptis ergo aliquibus de sacro eorum corpore reliquiis ad [429 1Kb] salutem et perpetuam nostri munitionem, novo pallio involuti, in singulis scriniolis ferro diligenter obfirmatis reconditi sunt. Illa vero in quibus primo jacuerant, quia pre vetustate [Col. 0254D] et terrae humore omnimodis computruerant, in sarcofago quo ante reposita, debita sacro eorum cineri reverentia honorantur.

4. Cumque [430 1Kb] adhuc necdum consumamto opere in quo locandi erant [431 1Kb] , in scrinio, ut prelibatum est, positi in medio monasterii starent, et multi longe lateque ad adorandum eos venirent, miles quidam penitens de partibus Normanniae, ferro brachium ligatus, audita eorum fama ad nos divertit, et eorum [Col. 0255A] intercessionem [432 1Kb] lacrimosis suspiriis sedulus orator fideliter expetivit. Nec fidei suae petitione frustratus est. Sanctorum enim apud Omnipotentem efficax potentia fideliter petentis, ea quibus astrictus erat hoc modo dissolvit ferri ligamina. 3 Kal. Octobris dominicus dies, quo omnibus exoccupatis populus ad ecclesiam venire solet, ex more festivus illuxerat, et ob memoriam dedicationis ecclesiae nostrae, quae sequenti die futura erat, major solito plebis turba confluxerat. Sacerdote interim infra canonem altari assistente, et populo tacita reverentia circumstante, ille ante sanctorum corpora stratus, solus clamosis singultibus, ut mox patuit, aures majestatis inquietabat, eamque, ut sanctorum meritis sui misereretur, intentis precibus exorabat, cum [Col. 0255B] subito velut in extasi raptus videret quasi venustae formae clericum, canitie splendidum, multo fulgidum lumine, e cancello progredientem et ad locum usque ubi scrinium stabat tendentem. At ubi appropinquare ei cepit, virga quam manu gestabat ferrum quod brachium illius ambiebat percussit; statimque in duas partes divisum in terra ante pedes ejus cecidit, sic autem ferientis ictus insonuit, ut omnium qui in choro sedebant aures sonus idem perculerit. Liberatus homo et in hoc miraculo veniam peccati sui se adeptum ratus, Deum et sanctos ejus leto clamore benedixit, et congregatae multitudini in eo quod sibi acciderat festivam diem egregie letiorem reddidit, nobisque subito inchoantibus ymnum Te [Col. 0255C] Deum laudamus, clangor pariter concrepuit campanarum, et in laudem Dei et sanctorum ejus insonuit una vox omnium.

5. Igitur cum abbas Wiricus opus [433 1Kb] ceptum festinato consummari vellet, et ad id peragendum operarios jugiter urgeret, tandem expleto triennio et amplius Deo auspice totum pro voto consummavit. Quod licet magno labore magnisque sumptibus perfectum fuisse comprobetur, attestatione tamen incolarum et ab exteris etiam terris venientium de pari lapidum structura nullum usquam simile reperitur. Tantum ei decoris contulit studium industrii artificis, ut omnibus in terra nostra, licet operosa varietate splendidissimis, emineat palatiis. Distinctis enim lapidum decenter ordinibus, nunc albos nunc [Col. 0255D] nigros vicissim operi convenienter inseruit, totamque capellae fabricam tabulato opere distinctam columpnis nigris et vivariis cum basibus benepolitis et capitellis mira varietate sculptis intus et foris egregie venustavit, perpetuamque apud mortales memoriam auctori fabricae operis puchritudine dedit. Volam preterea quae altare tegeret quatuor sustentatam columpnis arcuato opere exstruxit, in qua quantum licuit abbas Wiricus vitam sancti patroni sui depingi fecit. Fronti vero ipsius volae majestatis effigiem ex albo lapide sculptam indidit, cum geminis angelorum singulorum imaginibus, [Col. 0256A] mutuis vultibus se invicem intuentibus. Verum anteriorem cappellae partem a cetero opere eminentiorem faciens, interius eam in directum ex politis tabulis et columpnis, vivariis atque capitellis mirifice sculptis ornavit, exterius vero undecim magnis imaginibus ex albo lapide mirabili ordinatione dispositis eam decoravit. In medio [434 1Kb] autem operis majestatis effigiem collocans, ad dexteram ejus sanctis Trudonis, ad levam vero beati Eucherii ymaginem statuit, quasi genua ipsi curvantes, eamque capitibus eorum singulas coronas inponentem, manibus eorum suppliciter protensis adorantes. Supra quos, id est citra ipsam majestatis ymaginem, gemellos angelos oblique jacentes collocavit, singula thuribula in manibus tenentes et intenta [Col. 0256B] oculorum acie ipsam ymaginem inspicientes. A dextris autem beati prothomartiris Stephani, specialis hujus domus post Deum provisoris, et beati Quintini martiris ymagines statuit, a sinistris vero beati Remigii Remorum archiepiscopi et ipsius abbatis, breviculum in manu tenentis: Domine, dilexi decorem domus tuae. Quatuor nichilominus alias ymagines longiori de lapide sculptas operi ipsi inseruit, a dexteris videlicet David et Moysem, a sinistris Salomonem et Ysayam, singula brevia sanctorum meritis testimonium perhibentia in manibus habentes, et extenso ad eos indice intente in eos respicientes.

6. Consummato itaque hoc opere, frontem scrinii auro argentoque splendidi, in quo sancti, ut dictum [Col. 0256C] est, erant reconditi, insigni opere reparavit, sculpta in ea majestatis ymagine cum geminis sanctorum ymaginibus mirifice deauratis. Hanc autem ab abbate Guntranno auro nobiliter insignitam abbas Adelardus secundus ejus successor jam dudum distraxerat in redemptionem prediorum, quae ecclesiae plurima acquisierat. Indicto [435 1Kb] itaque tam fratribus quam populo celebri jejunio, eos circa civitatem sollempni processione ferri fecit, et post missarum sollempnia de eis rite celebrata, post altare capellae vola inclusos ad perpetuum nostri munimen eos recondidit.

7. Ante aliquot dies quam hoc opus capellae inchoaretur, cancello [436 1Kb] , quod ardente monasterio [Col. 0256D] igni superfuerat, vetustate et incendii conflagratione corrupto, per mediam hac illacque volam pluebat, fissurisque crescentibus, ne eadem vola repentino casu subtus stantes interimeret, non parvus apud omnes metus erat. Sed industria Arnulfi custodis, cui id officii ab abbate injunctum erat, eoque viriliter in id ipsum se accingente, volae ruinam minanti accelerato opere, sed non sine magnis sumptibus, facile subvenit. Nam comparata grandi et firma materia, tectum partim lapidibus partim plumbo tegens volam deposuit, et cancellum non lapideo, ut ante, sed ligneo opere decenter celavit

[Col. 0257A] 8. Procedente dehinc tempore idem custos sedibus et formis congruentibus chorum nobiliter ornavit, monasterium cemento plasmavit, totamque ipsius navim a cancello usque ad arcum inferiorem celavit, pavimentum preterea ante capellam sanctorum Trudonis et Eucherii pene usque ad sepulchrum abbatis Folcardi polito lapide, opere decenti, stravit. Verum nec abbas Wiricus tunc quidem a labore cessabat, sed vetera quae reparari poterant, ut sic dictum sit, aut resarciebat aut nova pro veteribus firmiori et nobiliori opere construebat.

9. De trabibus igitur quae in cancello jacuerant, quaeque pre vetustate et parvitate sui in idem opus reponi non potuerant, domum in qua fratres lavarentur, balnearentur, secus pomerium nostrum edificavit, [Col. 0257B] solario etiam et necessariis cameris ornavit, lapidea insuper tectura cooperuit. Hiisdem temporibus, tam ejus studio quam industria custodis Arnolfi, sollicite et fideliter pro decore ornatus ecclesiae desudantis, in vario ornatu ampliata est ecclesia nostra, tapetibus videlicet et palliis, cappis sericis et philacteriis, crucibus et alio ornatus varii genere, ut merito illud psalmographi utrisque possit captari: Domine, dilexi decorem domus suae.

10. Interim dormitorium fratrum, camminata abbatis et media intra utramque domus, quae nunc refectorium dicitur, stramine omnia cooperta, animum ejus vehementer angebant, et ut se in nobiliorem [Col. 0257C] decoris statum innovando mutarent, die noctuque pia sollicitudine perurgebant. Volebat quidem omnia corrigere, sed pre angustia et tenuitate census diffidebat cepta posse confirmare, sciens procul dubio insipientiae asscribendum, si quid ultra vires visus fuisset velle conari. Frequenti vero suorum hortatu animabatur, ne diffideret, neve quod necessitas et paterna sollicitudo exigebat, metu aliquorum sumptuum omitteret. Dicebant etiam eum non debere diffidere de Dei et patroni sui adjutorio, vero privatum esse aliquando animi sui desiderio, quisquis in equitate ambulans cum bonae operationis studio fideliter confisus fuisset in Domino. Volens ergo vincitur, et passibilitatis suae conscius intendit totus ad quod animabatur, dejectaque [Col. 0257D] non multo post arundinea dormitorii tectura, ad reparationem ejus ardenti animo se accinxit. Nec diffidens patronum suum sibi cooperationis beneficium prestiturum fore, totam spei suae in eo figens anchoram, admirandam ingentis structuram fabricae viriliter aggressus est consummare. Rogatus sanctus Trudo, ut semper, indefesso laboratori suo se exibuit, et quod ille pii affectus studio inchoavit, ipse usque in perfecti operis consummationem felici successu perduxit. Trabes igitur predictae domus, grandes quidem sed breves, et vix medium utriusque muri spacium attingentes, ligneis columpnis in medio dormitorii positis sustentabantur, laquearia vero, utpote de fragili ligno, valde erant debilia et vetustate jam putrida, et ad tam ingentis edificii [Col. 0258A] pondus prorsus inutilia. Quae omnia, quia nichil ex hiis novo operi pre vilitate sui poterant inseri, deposuit, et novae fabricae materiam celeri industrii artificis studio erectam, propter fratres, qui hac illacque per angulos claustri quasi dispersi dormiebant, festinato cooperiri fecit. Exteriorem vero dormitorii murum novo lapidum opere exaltatum interiori adequans, tres in eo fenestras decentes statuit. Totum ergo dormitorii edificium Deo annuente mira spectabilis operis celeritate perfecit, quod etiam propter lapidum nativam intemperantiam, quia in hyeme pre frigore, in estate pre calore fratribus incommodo erat, anno postero industria ejus celatum est, ut leni temperamento frigus in hyeme et calorem in estate muniret quiescentibus in [Col. 0258B] eadem domo.

11. Hoc modo ergo dormitorio perfecto, domum quoque proxime stantem reparare intendit. Haec enim, tecto suo in preceps pendente, nisi sibi citius subveniretur, ruinam dampnosam minabatur. Cujus parietes muro dormitorii altitudine adequans, trabesque alias dejiciens, alias autem, quia curtae nimis erant, operi concinenter adaptans, novam supra materiam erexit totamque domum sicut et dormitorium insigni et eminenti ex lapidibus tectura nobiliter cooperuit. Pavimentum preterea recenti ex argilla decenter stravit, et parietibus cemento bene plasmatis, pulcherrimas vitreas fenestras et sedes comedentibus habiles in eo locavit. Venusti quoque [Col. 0258C] operis celatura domum egregie consummatam adornavit, et refectorium, sicut cum fundaretur dispositum erat, ut esset, ammodo instituit. Coquinam vero, quia ab eadem domo nimis aberat, ubi ostium claustri tunc erat, ubi coquina esset, ordinavit, et competenti alternatione, ut ibi coquina steterat, ibi claustri introitum fieri designavit.

12. Duabus igitur domibus, dormitorio scilicet et refectorio, mirifico opere et magno sumptu perfectis, restabat nichilominus tercia domus, tanto ad edificandum difficilior quanto insignis decoris sui prerogativa ceteris futura erat nobilior. Eo quippe in loco, ubi refectorium pridem fuerat, et ubi hospites refici consueverant, cameram pulcherrimam exstruxit, in qua prepositus ecclesiae cum suis placitaret, [Col. 0258D] et quae in usus fratrum expendenda erant reconderet. Superius autem eminentioris domus, in qua ipse moraretur et quiesceret, fundamenta jecit, et in id operis tota animum defigens intentione, domum ipsam mirifici operis insignivit decore. Exstructis enim in ea fenestris magnis et aurae capacibus, quae stantis in domo prospectum longe dirigerent, et totam mediae fere civitatis planiciem oculis intuentium offerent, totamque ingeniosa industrii operarii arte mirifice consummatam, fumaria atque aqueductu per mediam cameram fluente egregie nobilitavit. Ante cujus introitum, dimisso quasi deambulatorii vice modico loci spatio, aliam nichilhominus cameram ei contiguam construxit, in quam mensae suae supellectilem reconderent, atque [Col. 0259A] in ea post prandium suum ad vescendum sederent. Secus quam edificavit aliam domum vacantem, et dehinc penes murum manicae aliam cameram privatiorem, abbatibus et religiosis hospitibus ad commanendum satis habilem. Subtus autem exaltatis primum in muro trabibus, excellentiori quam ante fuerat opere caminatam suam reparavit, et mirifice celatam, cemento quoque dealbatam, fenestris vitreis et sedibus tantae domui congruis, necessariis insuper cameris decenter adornavit. Murum quoque domus ejusdem, utroque ex latere novo opere exaltatum, parietibus predictarum domorum adequavit. Mirabili autem ordine paris bene sibi convenientis equalitatis tres domos, ac si una esset, unius pari et non dissimilis tecturae genere cooperuit. [Col. 0259B] Cum igitur talia et tam preclara et omnium ammiratione merito dignissima faceret, non ex habundantia aliqua, quae sibi afflueret, tanta faciebat, sed ut vir prudens et providus, decentis parsimoniae modo, ne necessariarum rerum egeret, defectus suos supplebat. Majus autem adjutorium quod habebat erant oblationes fidelium, quae de ecclesia beatae Mariae veniebant, quam ipse summo studio, allaborantibus in id ipsum quibusdam sibi familiaribus, jam dudum acquisierat.

13. De ipsis vero elemosinis tres libras delegavit fratribus, distribuendas refectioni eorum in duodecim tantorumdem sanctorum festivitatibus, quas hic subternotare non incongruum judicavimus, quae pridem a priscis antecessorum suorum temporibus [Col. 0259C] more dominicorum dierum in duodecim agebantur lectionibus. Ipse vero ob reverentiam devotionis, quam erga sanctos habebat, eas celebrius agi volens, in gratiam eorumdem sanctorum in singulis eorum festivitatibus singulas refectiones deputavit fratribus. In mense Januario festum sancti Vincentii martiris et conversionem sancti Pauli apostoli sollempnem in albis agi constituit, in Februario sancti Mathiae et cathedrae sancti Petri apostoli, in Marcio sancti Benedicti abbatis, in Kal. Maii apostolorum Philippi et Jacobi, in Julio sancti Jacobi apostoli, in Augusto Ad vincula sancti Petri, in medio ejusdem Bartholomei apostoli, in Septembri Mathei evangelistae, in Octobri apostolorum Symonis [Col. 0259D] et Judae, in Decembri eque Thomae apostoli. Haec filiis suis in omnem retro progeniem sic tenenda hereditario quasi jure reliquit, ut dum eorum memoria apud nos devotius recolitur, eorum meritis Omnipotentis gratia ab omnibus ubique adversis tueri dignetur.

14. Anno igitur ab inc. Dom. 1169, ordinationis [Col. 0260A] autem ejus 9, defuncto 4. Kal. Augusti [(567) 1Kb] Stephano Metensi episcopo, Theodericus [437 1Kb] ejusdem ecclesiae primicerius ejus sedi subrogatur episcopus. Qui Nonas ejusdem mensis ad nos veniens, ut more principum terrae noviter electus dominus bona sua, quae apud nos sunt, pro libitu suo disponeret, et sciret quae et quanta hic sanctus protomartir haberet, quorumdam opidanorum nostrorum animos in jura sua plus equo contra se offendit erectos. Is igitur abbatis Wirici querimonia pulsatus, parte fori atrio ecclesiae beatae Mariae contigui, qualem scultetus injuste et violenter possidebat, ecclesiae restituit, et ne quid injusticiae nobis deinceps fieret, terminos suos a nostris, posito in medio fori evidenti signo, recta linea discrevit. Cumque pluries [Col. 0260B] ad nostrates missis nuntiis nichil proficeret, ad oppidum profectus, apud nos aliquot dies commoratus est, et cum minus quam suspicatus erat se apud nos habere didicisset, indignans recessit.

15. Anno igitur Domini 1171 domnus Theodericus veniens Mettim, quod nostrates bona ejus pro libitu suo sibi quisque vendicaret, suis conquerendo intimavit. Et cum frequenter rerum suarum procuratores ad eos mittens, minus et minus ab eis reciperet, et diversas insuper pateretur molestias, more aliorum principum, auctoritate dominii sui eis mandavit, ut de injustitia quam ipsi faciebant ei responsuri Mettim venirent. Qui cum sepe mandati obedire negligerent, necessitate coactus, ea quae apud nos habebat, pro 200 marcis imperatori Frederico [Col. 0260C] impigneravit, ut ipse justo potestatis suae dominio eos ad obediendum sibi subigeret, quorum ipse tortitudinem [(568) 1Kb] ad sui reverentiam et subjectionem debitam nec legibus nec justitia flectere potuisset. 8. igitur Idus Marcii nuntius imperatoris ad nos venit, et bona episcopi diligenter inquisita dominii sui usibus deinceps servitura saisivit. Nec diu intercessit, et imperatore Coloniam veniente [(569) 1Kb] , mandatus ab eo abbas Wiricus affuit. Quem imperator honeste susceptum rogavit, ut sicut episcopo ad omnia jura sua fidelis fuisset, eandem quoque fidelitatem sibi exhibens, nuntiis ejus apud opidanos nostros in suis negotiis non deesset.

16. Eodem anno, elapsis dehinc paucis diebus, [Col. 0260D] Ludowicus comes Lonensis, dum quicquid animo libet id sibi licere putat, 4. Idus Julii, cum jam messis appropinquaret et matura pene seges falcem expectaret, pace turbata hujusmodi ex occasione inportune omnes commovit in arma. Is quippe extructa firma turre in villa sua Brustemio, eam forti presidio vallaverat, munito grandi vallo ecclesiae [Col. 0261A] atrio. Hoc Durachiensis comes Egidius juvenili etate floridus et animo atque manu ad aliquid agendum promptissimus, graviter tulit, quod scilicet contra sancita principum et justiciae normam absque ejus consensu in comitatu suo id facere presumpsisset. Siquidem hoc habent leges mundanae, ne cui principum liceat in comitatu alterius, eo non annuente, cujuslibet presidii munitionem exstruere. Hac ergo de causa gravis inter utrosque inimicitiae et guerrae simultas est exorta. Conquerebatur preterea unus contra alterum et alia quam plura emendatione mutua satis digna. Verum comes Lonensis, quasi in juribus suis et divitiarum apparatu confidens, ipsum, utpote rebus et armatura militum pauperem, vilipendebat; illum econtra, ne ei cederet, [Col. 0261B] animositas juvenilis audatiae ad resistendum impellebat. Acciderat et hoc ad augmentum hujus discordiae, quod idem comes Lonensis, memor injuriae a patre illius sibi illatae, qui superioribus annis vastatis igni et ferro circumquaque villis ejus, Brustemium quoque combusserat, hanc in filio ejus forsitan ulcisci volens, licet se injuste contra eum agere non ignoraret, a proposito tamen obstinati animi reflectere mentem nolebat. Quae simultas inimicitiae ad hoc usque inter utrosque protracta est, quod injuriam suam utrimque in alterutrum decreverunt ferro et cedibus vindicandam.

17. Quodam ergo dierum cum inter civitatem nostram et Brustemium utrorumque exercitus convenisset, et armatae ferro acies pugnam atrocibus [Col. 0261C] animis conseruisset, licet illi longe multitudine militum prestarent, nostris tamen viriliter resistentibus, victoria pautioribus cessit. In nostrates autem totum novissime pondus prelii versum est, quia fideli animo partes advocati sui Durachiensis comitis defendebant, et comitis Lonensis exercitum numero copiosiorem frequenter sua audaci virtute proterebant. Qui cum nichil eis facere posset, quasi in ultionem in eos injuriae suae, ad diripiendum et devastandum bona nostra se armavit. Ac primum de inhabitantibus villam nostram Burlo 30 marcas in redemptionem villae accepit, quas si utique dedissent, villam cum omni eorum possessione crudeli exterminio pessum dedisset.

18. Interim Durachiensi comite pro adjumento militum [Col. 0261D] in Flandriam profecto, exercitus tamen ejus contra milites comitis cotidianis occursibus congrediebatur. Abbas autem Wiricus et nostrates, habito communi consilio, visum est eis utile, super instanti tribulationis suae angustia auxilium imperatoris expetere. Hiisdem enim diebus cum magna principum terrae frequentia curiam suam Neomagi habebat. Vires autem comitis Lonensis in dies augebantur, [Col. 0262A] unde ipse concepta victoriae fiducia grandia quaeque et terribilia eis se facturum minabatur. Accitis ergo e suis aliquibus fidelioribus, qui tantum negotium strennue exequerentur, imperatori, speciali post Deum et sanctum Trudonem tunc eorum domino propter sibi ab episcopo Metensi factam saisionem, quae circa se agerentur intimaverunt. Quibus ipse misso ad eos fideli nuntio mandavit, ut si quaecunque perdiderant restitui sibi vellent, portam civitatis non exirent, nec causis comitum inter se dissidentium se intromitterent, quidquid etiam comes pro redemptione villarum nostrarum acceperat, se redditurum promisit. Nostris ergo secundum imperatoris mandatum a bello feriantibus, milites comitis frequentibus injuriarum [Col. 0262B] incitamentis non cessabant eos lacescere. Subsannabant autem eos, quasi timore perculsi non auderent in occursum eorum civitatis suae portas egredi Comes autem ipse, quasi victoriae securus, nunc armatam suarum aciem velud spaciatum ituram, quo magis nostros in furorem accenderet, pene usque ante ipsas civitatis portas mittebat; nunc precia rerum venalium, quae civitati inferenda ab exteris advehebantur, procul preveniens, violenter auferebat; nunc etiam nec opinantibus eis de pecoribus eorum predam [438 1Kb] agens, cotidianis eos dampnis cum irrisione graviter atterebat. Quod cum imperator eis nuntiantibus rescisset, jussit, ut dampna sua in comitem vindicaturi, auctoritate sua se contra eum defendentes, toto in eum virium suarum impetu [Col. 0262C] insurgerent.

19. [439 1Kb] Inter haec cum nuntii a nostris ad imperatorem mittuntur et ab eo ad eos remittuntur, comes Egidius voti inefficax de Flandria reversus, favorabili suorum gaudio excipitur. Et conserta in crastinum gravi pugna, exercitus comitis Lonensis victus a nostris fugatur; vastatisque proximis quibusque villis, exusto 5 Kal. Augusti Brustemio, duodecimo videlicet ex quo prius combustum fuerat anno, castellum comitis a nostris obsidione cingitur. Quibus irruptionem ejus meditantibus, repente idem comes Ludovicus, qui civitatem nostram et monasterium se diruturum minatus fuerat, languore correptus, 3 Idus ejusdem mensis ex insperato defungitur. [Col. 0262D] Qui apud villam suam Los ante hospitale, ut vivus preceperat, sepelitur. Quo mortuo dux Lotharingiae Godefridus [(570) 1Kb] , cujus filiam idem comes filio suo desponderat uxorem, ad nostros veniens qui castrum comitis obsidebant, eis ipsum obisse nuntiavit, induciatoque bello comitem et eos ab obsidione castri discedere coegit. Hiisdem etiam diebus et [440 1Kb] Theodericus Metensis electus obiit [(571) 1Kb] , [Col. 0263A] 8 anno episcopatus sui, eique Fredericus ejusdem ecclesiae canonicus evo grandevus successit.

20. Hoc modo igitur bello quod comes contra nostros inceperat finito, Deo annuente pax terrae reddita est. Pauperes autem, qui miserabiliter hac illacque latitabant, quasi vivendi accepta licentia, versa vice nova subito induuntur letitia, et residuum annonae, quod vastationi impiae superfuerat, sua certatim quique, ut poterant, securi recondunt in horrea; nutu enim Omnipotentis defecerat qui eos misericorditer oppresserat, et jugo dampnationis tyrannicae absque compassione aliqua substraverat. Verum imperatore hiis diebus curiam suam Aquisgrani celebrante, Gerardus, defuncti comitis filius, cum matre sua [(572) 1Kb] eo advenit, et multa adversus [Col. 0263B] comitem Durachiensem et nostros pro vastatione terrae suae conquestus, imperatoris animum adversus eos gravi indignatione accendit. Qui videlicet Durachiensis comes jam pridem ab imperatore frequentibus nuntiis mandatus, prefixae sibi diei terminos, venire non audens, excesserat, unde judicio principum imperii tanquam majestatis imperialis reus cum omnibus suis potestati imperatoris adjudicatus erat. Venit tandem, et ab imperatore discussus, quod mandatus totiens venire neglexisset, quodque terram comitis illicita sibi temeritate populatus fuisset, utriusque causae reus, mediantibus amicis severitatem sententiae in se prolatae evasit. Aderat ibi Philippus comes Flandrensis cum aliis principibus quam plurimis ei consanguinitate proximis, [Col. 0263C] quorum petitione delinitus imperator ea quae deliquerat clementer indulsit. Quia vero ipsi quoque imperatori propinquitate jungebatur, exigere quidquam a nichil habente imperatori indecorum esse videbatur. Habito autem cum suis consilio quid de nostratibus ageret, qui ibi cum eodem advocato suo aderant, grave animadversionis suae judicium in eos agitare cepit. Qui cum ab eo inquirerentur, quo ausu quave fiducia terram comitis igni ferroque pessumdedissent, et ipsi auctoritatis ejus licentia hoc se fecisse assererent, ipse vero negaret, felici quodam fortunae eventu contigit, ut abbas Wiricus eas apud se ibi litteras haberet, quas ipse pridem eis miserat, in quibus eis mandabat, ut se defendentes in comitem [Col. 0263D] totis animis insurgerent. Quas cum Maguntino et Coloniensi [(573) 1Kb] archiepiscopis et ceteris qui aderant principibus ostendisset, et latorem qui eas ab imperatore acceperat quasi in testimonium adhibuisset, ipsi boni ominis spe nostros ne timerent adhortantes, quae audierant imperatori intimaverunt. Ipse autem, sicut ille cujus animus cotidie in diversa distrahebatur, eorum relatione veridica reductus in memoriam preteritorum, juxta illud comici: Regum [Col. 0264A] curae ut vehementes, sic et mobiles paulo remissius et negligentius contra eos agere cepit, et alia quae ibi ventilabantur severitate judiciaria discutiens, causam eorum et comitis quasi dissimulando indiscussam omisit. Multum ergo eis predictarum exemplar literarum profuit; quod utique si non ibi habuisset, nequaquam absque gravi rerum suarum dispendio districtum animadversionis ejus judicium evasissent. Comes vero Lonensis, insistente abbate Wirico, argentum quod pater ejus in redemptionem Burlo a nostris extorserat, ab imperatore restituere [441 1Kb] jussus, insignia sui ornatus pallia nobis in vadium dedit, quae tamen paucis post diebus elapsis dato redemptionis pretio mater ejus redemit.

21. Anno sequenti (1172) Hugo et Albertus comitis [Col. 0264B] de Musal filii, non ferentes se ab eodem Gerardo comite exheredari, collecto exercitu se per terram ejus inopinate diffundunt. Bilisium [(574) 1Kb] namque et Calmunt dimidium legitimo jure cum appendiciis eorum suum esse dicebant, quod tamen a patre ejus nec armis nec justiciae legibus obtinere unquam potuerant. Armatis itaque occulte suorum fortissimis, die dominico castrum Berle [(575) 1Kb] repentino impetu invadunt, et tocius in circuitu provinciae vicos devastant atque comburunt. Sed nec tunc quidem ecclesia nostra a vastatione possessionum suarum potuit esse aliena, nam Horle villa nostra semiusta tota vastatur, fractisque rotis molendinum nostrum a predonibus incensum feroci igne exuritur.

22. Videns ergo Gerardus comes Lonensis necessariam [Col. 0264C] sibi comitis Durachii Egidii militarem virtutem et audaciam, eum contra adversarios suos sibi adjutorem et socium asscivit, et altero eorum, id est Hugone, apud Hoyum defuncto, alterum fugato ejus exercitu de terrae suae finibus eliminavit. Dehinc consultu familiae utriusque sororem suam [(576) 1Kb] ei uxorem despondit, eique reconsiliatus, firmum cum nostratibus amicitiae et pacis pactum stabilivit.

23. Non multo post idem Gerardus languore correptus cum desperaretur, tandem contra omnium spem convaluit, et sicut in infirmitate voverat, Jherosolimam proficisci statuit. Cujus frater Hugo, etate quidem inferior sed petulantia animi ad omne facinus eo proclivior, putans sibi omnia licere quae [Col. 0264D] libuissent, usus consilio quorumdam civitati nostrae adversantium, vallum ingens circa Brustemium erexit, magnamque inter suos et nostrates, ut post patuit, intestini belli et odii materiam ex hoc facto conflavit. Cujus quidem conatus in inicio nascentis hujus mali facile reprimi potuisset, sed primatum villae nostrae et precipue comitis Durachiensis male in hoc negligentis desidia temerariam fodientis in alieno alodio aluit audatiam. Justitia enim legum [Col. 0265A] mundanarum cepta hujus inhibere licenter potuissent, si vero res eadem, ut sepe inter principes evenit, ferro decerni debuisset, ipsi utique numero et fortitudine facile eo superiores fuissent. Necdum tamen eodem vallo per girum villae consummato, Gerardus comes de Jherosolimis reversus, favorabili suorum omnium leticia excipitur, a nobis quoque sollempni processione receptus, magna quae etiam eo gloriosiorem deceret reverentia honoratur. Qui predicti valli opus considerans, et plura pro hoc tacita mente apud se volvens, non tamen de incepto fratrem redarguens, eo quidem anno, quasi sibi displiceret quod factum erat, quievit. Dehinc frequenti suorum impulsus consilio, ad id peragendum intendit studio; videbatur enim sibi dedecori fore, [Col. 0265B] si quod ille inchoaverat, ipse quasi eo in aliquo inferior studuisset omittere. Nec quemquam suo conatui contradicturum putabat, quia fratri nemo obstiterat. Sed sancto Trudone civitatem suam, quam ipsi omnimodis deprimere ac humiliare per hoc nitebantur, protegente, conatus eorum dispositione infringitur Omnipotentis, qui futura velut presentia videns, novit occulta cordis. Hugo siquidem frater ejusdem Gerardi, seminarium omnis mali, quod occasione hujus valli inter nostrates et Lonenses postea emersit, adhuc fere intra pubertatis annos agens vita decessit. Qui qualis fuerit qualisve fuisset, vel ex hoc conici et agnosci liquet. Unici enim fratris sui sponsam contra jus fasque abripuit, quae tamen intra breve spacium hujus copulae defuncta [Col. 0265C] est. Eum etiam, ut plures conviciabantur, si cum eadem uxore supervixisset, auxilio generi conpressum jure comitatus et castellorum omnimodis spoliasset.

24. Interim abbas Wiricus, exstructis opere mirifico claustri officinis, frequentibus fratrum sollicitabatur precibus, ut, sicut dudum voverat, claustrum in quamdam novae pulchritudinis speciem innovando reformaret. Qui optimum factum arbitratus memoriam sui posteris in benedictione relinquere, statuit libens eorum suggestionibus obedire. Multis namque jam pridem experimentis doctus erat, non diffidere de Dei et beatissimi patroni sui adjutorio, nimirum considerans eo sibi cooperante omne ad quod intendisset opus in manus [Col. 0265D] suas dirigi. Murum igitur claustralis ambitus per gyrum tabulis politis struens, bases convenienti dispositione superposuit. Dehinc columpnas nunc quatuor vivarias [442 1Kb] statuit, et nunc geminas nigras atque congruenti compaginatione coaptans, capitella desuper egregie sculpta collocavit; spatium vero distantium inter se columpnarum lapidibus ad instar arcuum sectis et eximie politis superius discrevit, totumque opus infra annum [Col. 0266A] mirantibus omnibus prospere pro voto consummavit.

25. Hiisdem diebus Gerardus comes Lonensis vallum Brustemii a fratre suo Hugone, ut prelibavimus, inchoatum, summo studio perficere nitebatur, sed Cunone Durachiensi comite obsistente, opus ceptum omnimodis impediebatur. Is enim fratri suo Egidio admodum puer in principatu successerat, quem omnipotens Pater, ut dilectum forsitan adoptionis filium in examine judicii sui futurum, lepra mulctatum severitatis suae flagello interim castigabat. Comes autem Lonensis jam pridem expertus animosas nostrorum vires, et propter eos Durachiensibus se posse resistere diffidens, ad imperatorem se contulit, allodiumque suum in Brustemio [Col. 0266B] et castrum pariter ei dedidit, ut auctoritatis ejus patrocinio id ad effectum perduceret, quod suis se viribus facere diffidebat. Reversus de imperatoris curia, et elatus ea quam in eum conceperat fiducia, in auxilium sui contra comitem Durachiensem et nostrates circum manentes quosque invitat, et apertus eorum jam inimicus, inimicitiam suam et iram cum indignatione eis denuntiat. Interim comes Durachiensis nullum preter nostrates adjutorium habens, ad comitem Flandriae auxilium postulaturus proficiscitur, intimans ei quas a comite Lonensi injurias pateretur. Compunctus ille tam tristi nepotis sui relatione, et condescendens ejus angustiis benigna mentis compassione, missis literis, ne quid ei faceret, comitem monuit, utque sibi [Col. 0266C] ad colloquium Lovanii occurrere non dedignaretur, mandavit. Considerabat enim nepotem suum, quamvis comitem, omnibus tamen pene rebus egere, illum autem habundare, ideoque laborabat inter eos aliquid pacis aut amicitiae fedus componere. Item si armata manu veniret, videbatur ei comitem quidem se debellare posse, sed dolebat pro causa hujusmodi totam in circuitu provinciam vastatione exercitus sui pene ad nichilum redigi. Statuti igitur colloquii famosa illuxit dies, et apud Lovanium, ut disposuerant, cum grandi suorum frequentia predicti convenerunt principes. Rogatus comes Lonensis a comite Flandriae, denegat belli inducias, conqueritur omnibus, graves a comite Durachiensi sibi irrogari injurias, consilioque taliter ea die soluto, quique [Col. 0266D] discedunt in sua, infecto pro quo venerant negotio. Nec multo post sera penitudine tactus, indutias tanto principi negatas, annitente strennue Godefrido Lovanensi duce, sororio suo [(577) 1Kb] , nostratibus ultro concessit, et opus valli sui usque in alia tempora, licet invitus, interim intermisit.

26. Anno Domini 1177, imperii Frederici anno 25 [(578) 1Kb] , episcopatus Rodulfi 10, prelationis Wirici abbatis anno 22, ante paucos quam haec acciderant [Col. 0267A] dies, Alexander papa Frederico imperatori reconciliatus, eum et omnes imperii sui principes ab excommunicatione absolverat, alteroque eorum in patrem altero in filium adoptato, cum eo in unitate concordiae redierat. Is quippe Adriano papa defuncto, cum Octoviano, venerabilis vitae archipresbitero, ad papatus apicem electus fuit, sed partibus inter se dissidentibus ab imperatore reprobatus, eundem tamen Octovianum et duos ejus successores [(579) 1Kb] longevitate vitae superavit. Reformata igitur unitate ecclesiae, quae septem et decem annis turbata fuerat propter dissensionem sedis apostolicae, missis epistolis jussit omnes circumquaque episcopos in media quadragesima ad se Romam venire. Mandatus inter ceteros Rodulfus Leodiensis episcopus omnes [Col. 0267B] episcopii sui abbates convocavit, utque se ad simul proficiscendum prepararent, jussit; qui vero viae timore remanere mallet, ei profecturo ad supplementum expensarum aliqua dare non negligeret, alioquin ipse una cum eo Romam pergeret. Abbas autem Wiricus, jam pridem propter egregiam liberalitatis suae munificentiam ei acceptus, amplioribus largitatis suae beneficiis obtinuit, ut, quia pre debilitate corporis Romam per se ire non poterat, ipse privilegia ecclesiae nostrae secum ferret, et presentis papae sigillo ea confirmari faceret. Quod et fecit. Veniensque Romam, licet sinistro actuum suorum rumore aures papae plurimum offendisset, tamen propter suum genus nobile in magna apud eum reverentiae prerogativa pre ceteris est habitus. Actum [Col. 0267C] est vero hoc consilium media quadragesima, die 5, Iduum Marciarum (1179), in quo computati sunt affuisse 700 episcopi et abbates mille et clericorum preterea diversorum ordinum innumerabiles turmae [(580) 1Kb] . Apostolicus autem inter cetera decreta sua, quae ab omnibus rite tenenda sollempni institutione sanxit, in Octovianum sanctae vitae virum et in duos ejus successores sentenciam excommunicationis promulgavit, et quidquid viventes statuerunt, id auctoritate sua irritum esse censuit.

27. Anno sequenti (1180) episcopus consummato ad votum suae profectionis negotio, prospero itinere sanisque omnibus, qui in comitatu ejus fuerant, tandem Leodium est reversus. Qui et ante hanc [Col. 0267D] profectionem et post reditum crebris Gerardi Lonensis comitis infestatus injuriis, quas ei in decimis et precariis villarum et ecclesiarum ad se pertinentium arroganter et superbe ingerebat, quia minas et excommunicationem intentando nichil proficiebat, superbiae et arrogantiae ejus viribus et armis obviare parat. Veniensque apud nos, necessitate urgente renovavit cum nostratibus fedus amiciciae et fidelitatis perseverantiam, adhortans eos, una secum ulcisci in comitem suam et sancti Lamberti injuriam. Quo comperto comes, nec ipse ad resistendum segnior, collecta valida militum manu, 2 [Col. 0268A] die Kal. Augusti milites episcopi aggressus, a Calmunt [(581) 1Kb] usque Tungris in cruentam fugam compellit, oppidumque vi cum suis irrumpens, plurimis captis copiosam predam victor abducit. Postera die, id est Kal. Augusti, episcopus collecta suorum multitudine, ante eandem villam eum cum exercitu proterens, in fugam vertit. Omnibusque qui poterant in castrum confugientibus, totam villam repentina invasione exurit. Interim comes per silvam proxime stantem cum paucis suorum evadens, Tungris inopinatus invadit, et incenso oppido, monasterium beatae Mariae gravi incendio absumit. Sequenti die (Aug. 2) episcopo Calmunt obsidente, nostrates ab eo rogati Brustemium invadentes, nono anno ex quo illud sub Egidio comite combusserant, [Col. 0268B] iterum comburunt, et superato primo ejus vallo, resistentes in arctiora cogunt, et ad capiendum castrum machinas instruere intendunt.

28. Dehinc 3 videlicet Nonas Augusti episcopus cum suis et nostrates cum episcopo Los caput comitatus invadunt, et habitatoribus ejus metu mortis et captivitatis fugientibus, incensa villa cum monasterio pariterque castro ingentia spolia diripiunt.

29. In crastinum (Aug. 4) cenobium sancti Amoris in Bilisia a milicia episcopi cum villa exuritur, Montenaken quoque castrum a defensoribus vacuum incendio evertitur, et vastatis circumquaque villis, fugientibus incolis, omnia castella et munitiones comitis inimicis non parcentibus destruuntur. Cumque exstructis machinis episcopus Calmunt destruere [Col. 0268C] niteretur, annitente comite Namurcensi avunculo suo et comite de Berghe [(582) 1Kb] , Gerardus comes in gratiam ejus reducitur. Quod tali conditione actum est, ut quidquid episcopus ei fecerat, irritum esset, nichilque ei injuriarum pro hoc deinceps irrogare deberet. In hac ergo mutua eorum adversus alterutrum contentione cum totius in curcumitu provintiae gravi vastatione concrematae feruntur cum villis suis plus quam sedecim ecclesiae.

30. Reductis ergo in concordiam pacis episcopo et comite, Godefridus Lovaniensis dux gravi adversus nostros accensus est indignationis furore, quod scilicet et in juvando episcopum contra comitem pacem sibi juratam presumsissent infringere. Et [Col. 0268D] advectiones forensis mercimonii, quae de terra sua advehebantur, interim interdicens, jurabat malo eorum hoc eos fecisse, sperans eos minis suis teritos, gratiam suam pecunia redempturos fore.

31. Comes quoque Lonensis omnia quae perpessus fuerat in eos retorquens, ad imperatorem proficiscitur, eique tristem fortunae suae depromit hystoriam. Quem ad subveniendum sibi calamitatibus suis inclinans, instigat adversum nostrates homines in sui vindictam. Qui frequenter ab eo mandati, tandem necessitate urgente episcopum super hoc consulunt, et ut eos super querela comitis excusaturus [Col. 0269A] ad imperatorem vadat, ex jure cogunt. Bona ergo fide se eos ab omnibus impedimentis liberaturum pollicitus, ad curiam imperatoris, quae Seynse futura erat, una cum eis est profectus. Comite autem plura adversus eos imperatori querente, episcopus causam eorum, ymo suam, strennue egit, eos ab objectis patrocinio suo defensans, et quae eis inpingebantur, sibi rectius imputari debere libera voce protestans. Cujus constantia comes perculsus, annitente imperatore episcopoque in id ipsum allaborante, statuit cum eis in pacis concordiam redire. Quae pax ibidem confirmata est conditione interposita, ut nec in allodio ecclesiae, ut ceperat, foderet, nec juri advocati eorum in fodiendo se violenter opponeret. Vallum ergo, quod circa Brustemium erexerat, [Col. 0269B] totius hujus discordiae ab inicio seminarium, hoc modo nostris ei reconciliatis remansit imperfectum.

32. Morabantur hiis diebus Coloniae quidam pollentes opibus, qui erant de familia nostrae ecclesiae; hos Henricus [(583) 1Kb] Lemburgensis dux a jure ecclesiae nolentes abstrahere violenter volebat, quia in bona eorum jam dudum juraverat. Qua necessitate abbas Wiricus Coloniam profectus, nativam sibi tybiarum et pedum infirmitatem adeo solito graviorem contraxit, ut omnibus qui secum ierant de salute ejus pene desperatis, vix reverti potuerit. Hinc familiari suorum dilectione evictus, qui eum sibi semper adesse desiderabant, languori et corporis [Col. 0270A] debilitati in dies ingravescenti, auxilium medicinae adhibuit. Cujus fomentis modice adjutus cum lenuis membra doleret, et se jam convaluisse speraret. repente contra spem in mortiferam incidit egritudinem. Inunctus ergo et communicatus, fratribus devotas excubiarum vigilias ei exhibentibus, post matutinalem synaxim diem clausit extremum anno Domini 1183 Idus Decembris. Sepultusque est penes abbatem Folcardum ante capellam sanctorum Trudonis et Eucherii, quam ipse operosa lapidum varietate, ut supra prelibavimus, insigni opere jam dudum exstruxerat. Prefuit autem ecclesiae ab anno suae electionis annis 25 [(584) 1Kb] , 10 dies minus, vir prudens et in multis sepe secunda usus fortuna, et

[Col. 0270B] Semper in adversis doctus sperare meliora. Qui inter cetera probitatis et largitatis suae beneficia, quae utpote pius pater optimis heredibus perpetuo reliquerat possidenda, duas partes decimae de Alost in annuam eis refectionem constituit, et quod superfuisset utilitati infirmorum delegavit. Dignum est igitur, ut tanti patris operum et multiplicium beneficiorum grata memoria in benedictione apud posteros habeatur, quorum usibus et commodis tam egregie tamque paterne desudasse luce clarius comprobatur. Ei ergo commune precum conferamus juvamen, orantes, ut spiritus ejus in pace requiescat, amen.


[Col. 0269] Finiunt Gesta Domini abbatis hujus loci, monasterii videlicet Sancti Trudonis.





GESTORUM ABBATUM TRUDONENSIUM CONTINUATIO TERTIA.
[Col. 0269]


PARS PRIOR.



INCIPIT PRAEFATIO SUBSEQUENTIS OPERIS

[Col. 0269C] Quoniam scire gesta rerum, que priscis temporibus contigerunt, viris religiosis et ecclesiasticis pre ceteris quam plurimum expedit, sciendum est, quod post multas persecutiones, quas catholici a paganis et infidelibus, Ghotis scilicet, Wandalis, Hunis et Longobardis reliquisque barbaris nationibus de sedibus et terris sue inhabitationis egressis, divino permissu sunt perpessi, novissime manus Omnipotentis, propter christianorum flagitia Gallias inhabitantium ad puniendum extenta, misit in eos iram indignationis sue per Normannos, alio nomine appellatos Norvenos, paganos. Qui adjunctis sibi Danis Gallias cum sibi adjacentibus provintiis per annos circiter [Col. 0270C] 60 pervagantes [(585) 1Kb] , plurimas civitates cum opidis et castellis, utriusque sexus incolis immaniter occisis, destruxerunt consimilique clade loca sancta, ecclesias et monasteria depopulando. Inter que hoc sancti Trudonis cenobium adeo suis thesauris, clenodiis pretiosis, librorumque copiis est spoliatum, precellentique structura concrematum et eversum, ut de tam famosa prius abbatia ab ipso sue fundationis tempore usque ad primi Ottonis imperium, perpauca memorie commendata reperirentur. Idcirco ut prefati cenobii futuris filiis et successoribus saltem ex aliqua parte, quanta prosperitate ante ipsorum Normannorum persecutionem locus iste floruerit, [Col. 0271A] qualesve post sui eversionem miserias sustinuerit, innotescat, evolutis tandem bibliothece nostre libris et cartharum copiis, pauca que collegi ad continuandum rerum gestarum ordinem, libris per venerabilem domnum Rodulfum de gestis 9 abbatum nobiliter digestis anteponere curavi. Deinde consequenter trium abbatum gesta, qui Rodulfo immediate successerunt, in antiquo libello conscripta inveniens annexi. Postremo autem posui 12 abbatum gesta, qui prefuerunt ab anno Domini 1180 usque ad obitum Roberti abbatis, qui obiit anno Domini 1366. Horum 12 abbatum actus ex diversis hinc inde libris [443 1Kb] et ex antiquorum relatibus collegi, ac ea que meis temporibus videre et audire potui inserui. Incidentia quoque prout oportuna videbantur, [Col. 0271B] pluribus sparsim librorum capitulis interposui. [Col. 0272A] Cum autem ad presentia tempora deventum est, notare cessavi, latius hec posteris exquenda [444 1Kb] relinquens; quia, si gestarum rerum veritatem persequerer, quorundam forsan qui adhuc superstites sunt offensam incurrerem, aut si a veritate discederem, adulationis seu mendatii nota fuscarer. Preterea humiliter supplico et instanter posteros meos exhortor, ut postposita negligentia amodo sint solliciti notabiles rerum eventus et gesta annalibus scriptis commendare, quibus inspectis eorum successores cautius pericula poterint evitare futura. Distinguitur autem hec gestorum abbatum compilatio in quatuor partes, quarum prima pars continet libros tres, secunda libros tredecim [445 1Kb] , tertia quatuor libros, quarta vero in duobus [446 1Kb] libris completur.



INCIPIT TABULA PRIME PARTIS DE GESTIS ABBATUM HUJUS MONASTERII SANCTI TRUDONIS, ET PRIMO CAPITULA PRIMI LIBRI EJUSDEM.
[Col. 0271]

1. capitulum. De beati Trudonis nativitate.

2. De voto ipsius pro edificanda ecclesia.

3. De parentum ejus obitu.

4. De angelica sibi facta ammonitione et sancti Remacli instructione.

5. De ejus ad Metensem urbem profectione. Incidentia [447 1Kb] . De sanctis Amando et Remaclo. Incidentia. De obitu regis Dagoberthi et filiorum ejus successione. Incidentia. De 6 Pipinis et de sancta Gertrude.

6. De profectu beati Trudonis in studiis sacre scripture.

7. De beati Theodardi in abbatem Stabulensis cenobii institutione.

8. De beati Trudonis in sacerdotem ordinatione, et de ejus ad Sarcinium repatriatione.

9. De villa nostra Seni quomodo beato Trudoni fuit collata.

10. Quomodo beatum Remaclum sanctus Trudo repatrians visitavit.

11. Qualiter populus Sarciniensis ei repatrianti obviam venit.

12. De prima fundatione cenobii hujus sancti Trudonis. Incidentia. Quomodo sanctus Remaclus cessit ab epyscopatu Trajectensi. Incidentia de Theodardi successione.

13. De prima hujus monasterii dedicatione.

14. De dotatione hujus monasterii a sancto Trudone facta, et fundatione cenobii 80 monachorum in allodio ejusdem sancti juxta opidum Brugis in Flandria situati. Incidentia. De terra Flandrie quomodo primo facta est comitatus.

15. De larga possessione quam beatus Trudo habuit in Taxandria, que nunc appellatur Campinia.

16. De primaria cenobitarum in hoc loco institutione et divini cultus inibi inchoatione.

17. De officio predicationis quod a sancto Remaclo etiam beatus Trudo susceperat.

18. De ecclesiis apud Zepperem et apud Falmiam quas alternis noctibus visitavit. Incidentia. De sancti Theodardi martyrio. Item. De eodem.

19. De electione sancti Lamberti in episcopum.

20. De beati Lamberti ab episcopatu ejectione.

21. De beati Trudonis jejuniis et elemosinis.

22. De beati Lamberti in suo epyscopatu relocatione.

23. De beati Trudonis obdormitione.

24. De miraculis in die exequiarum ejus factis.

25. De Lothario preposito post beatum Trudonem hoc cenobium regenti

26. De donatione et elimosina a Pipino secundo et uxore sua Plictrude monasterio nostro collatis. Incidentia. De Beda presbitero.

27. De sancti Lamberti martyrio.

28. De miraculo in exequiis sancti Lamberti. De successore suo sancto Huberto palam audito.

29. De consecratione sancti Huberti Rome miraculose facta.

30. De translatione epyscopalis sedis et beati Lamberti corporis a Trajecto ad Legiam et obitu sancti Huberti. Incidentia. De Pipino. Incidentia. De cenoboio Montis Cassini.

31. De beati Eucherii in epyscopum creatione.

32. De obitu Lotharii hujus loci preposito.



INCIPIUNT CAPITULA LIBRI SECUNDI.

1. De primo hujus monasterii abbate

2. De annis Domini sub quibus prefuit, et de 6 abbatibus et succedentibus.

3. De beati Eucherii ab epyscopatu expulsione.

4. De beati Eucherii in exilium ad Hasbaniam missione. Incid. De obitu Karoli Martelli.

5. De revelatione sancto Eucherio ostensa, quomodo Karolus apud inferos torquebatur et de serpente in ejus sepulcro invento.

[Col. 0273] 6. De obitu sancti Eucherii. Incidentia. De fundatione cenobii Foldensis.

7. De dono bonorum nostrorum apud Donch, et de villis ibidem a duce Roberto huic monasterio collatis, et de ejus sepulcro. Incidentia. De Pipini tertii in regem Frantie creatione.

8. De fure hujus cenobii auferente thesaurum, judicante Pipino suspenso.

9. De miraculo per beatum Trudonem in puero sancti Rodegandi epyscopi facto. Incidentia. De obitu regis Pipini. Incidentia. De Hunis seu Avaribus per Karolum Magnum devictis.

10. De Donato monacho vitam beati Trudonis scribente. Incidentia. Quomodo Karolus factus imperator persecutioni Hunorum finem imposuit. Incidentia. De imperio Ludowici Pii. Incidentia. De regis Danorum ad fidem conversione.

11. De Normannorum persequutionis initio.

12. De domno Drogone Metensi episcopo et hujus loci abbate.

13. De dono Hotberthi nobilis viri huic monasterio tempore Drogonis abbatis facto.

14. De 8 abbatum nominibus abbati Drogoni succedentium. Incidentia. De ymno Gloria, laus et honor, quomodo postremo [448 1Kb] inolevit, ut die palmarum cantaretur. Incidentia. De continentiis regni Lotharingie que prius vocabatur Austrasia. Incidentia. De Lotharii imperatoris monachatu. Incidentia. De Danis Normannorum complicibus. Incidentia. De epyscopis Metensibus sibi succedentibus, et quare eorum aliqui intitulantur archiepyscopi.

15. De prebenda monachorum hujus loci antiquitus dari consueta. Incidentia. De terra Flandrie quomodo facta fuit comitatus. Incidentia. De victoria Francorum contra Normannos.

16. De prima corporum sanctorum Trudonis et Eucherii translatione.

17. De corporum beatorum Trudonis et Eucherii occultatione sub volta subterranea propter metum Normannorum facta

18. De Lotharingie depopulatione per Normannos facta.

19. De sancti Liberti passione. De monasterii et opidi Sancti Trudonis aliorumque monasteriorum et civitatum depopulatione a Normannis facta. Incidentia. De civitatum Treveris et Metis devastatione. Incidentia. De Ungaris paganis.

20. De reditu Normannorum a Frantia ad Lotharingiam.

21. De Normannorum exitio et exterminatione et ad fidem conversione. Incidentia. De primo Adelberone Metensi epyscopo. Incidentia. De abbate Prumiensi. Incidentia. De translatione imperii a Francis ad Teutonicos. Incidentia. De impetu Ungarorum. Incidentia. Qualiter regnum Lotharingie fuit devolutum adnutum imperii.

22. De Ymizone hujus loci abbate.



INCIPIUNT CAPITULA LIBRI TERTII.

1. De imperio primi Ottonis hoc monasterium a Normannis destructum restaurare incipientis. Incidentia. De Lotharingie duce. Incidentia. De laude Ottonis.

2. De adventu Ottonis regis ad opidum nostrum, et de ejus compassione erga hoc monasterium.

3. De abbatis Reineri consecratione.

4. De flagellatione per beatum Trudonem Adelberoni secundo Metensi epyscopo illata.

5. De elemosina matris [449 1Kb] domini Reineri abbatis. Incidentia. De controversia Ottonis et Francie regis Ludovici. Incidentia. De victoria Ottonis contra ducem Lotharingie. Incidentia. De Gerberga sorore Ottonis.

6. De immersione aranee labentis in calice Reineri abbatis sub hora consecrationis eucharistie.

7. Quomodo Reinero abbate defuncto domnus Adelbero secundus Metensis epyscopus fit abbas hujus loci.

8. De diligentia domni Adelberonis in recuperatione reddituum, et dotatione paterne hereditatis monasterio collata, et reformatione edificiorum.

9. De monasterii post primam dedicationem iterata consecratione. Incidentia. De resistentia domni Adelberonis contra Ottonem regem. Incidentia. Et de Leodiensibus epyscopis. Incidentia. De collatione ducatus Lotharingie.

10. De servitute Guodrade femine, ubi ostenditur domnum Adelberonem fuisse hujus loci abbatem

11. De elemosina Zeizolfi, ubi etiam claret domnum Adelberonem hujus loci abbatem fuisse.

12. De obitu domni Adelberonis abbatis hujus loci.

13. De bonis nostris apud Provin et silva Bruderholt que comitissa Flandrie monasterio contulit. Incidentia. De successione Leodiensis epyscopi et imperatoris.

14. De fundatione cenobii sancti Vincentii et villa sancti Trudonis.

15. De obitu domni Thietfridi abbatis hujus loci.

16. De creatione domni Erenfridi in abbatem hujus loci et ejus obitu.


Finit tabula prime partis gestorum abbatum hujus monasterii sancti Trudonis.



INCIPIT LIBER PRIMUS CONTINENS ORTUM, ACTUS ET OBITUM BEATI TRUDONIS.
[Col. 0273]

[Col. 0273A] 1. [SIGEB. THEODERICI Vita S. Trud.] Anno Domini 628, imperii vero Heraclii cum sua conjuge Martina anno 16 et Lotharii secundi hujus nominis [Col. 0274A] Francorum regis, Hylperici filii ex Fredegunde consorte sua, anno 40, Johanne dico Agnus Trajectensi ecclesie presidente [450 1Kb] , electus Domini sanctus Trudo [Col. 0275A] ex nobilibus et Deo dignis parentibus ipso anno plus minusve in Hasbaniensi territorio, Sarcinium nomine, nascitur. Cujus pater Wicboldus nomine ex Francorum regum ortus propagine, prefatique Hylperici regis contemporaneus et ex recta linea consanguineus, temporale dominium seu comitatum latum, quod proprio jure in partibus Hasbanie, Campinie [(586) 1Kb] et Flandrie possederat, justis legibus gubernabat. Mater autem Adala nomine ex Austrasiorum ducum prosapia progenita, primi Pipini ducis Austrasie dilecta consanguinea, hunc unice natum filium ad multorum educavit salutem fidelium [(587) 1Kb] .

2. [SIGEB. Vita S. Trud. c. 3.] Anno Domini 633, imperii Heraclii 21, et Dagoberti regis, monarchi [Col. 0275B] trium regnorum, scilicet Frantie et Neustrie, que nunc Normannia vocatur, ac Austrie, que modo Lotharingia nuncupatur, anno 2, sanctus Trudo ineuntis etatis sue anno 6, vel quasi, puerili opere in agri planicie collectis lapidibus ecclesiolam construxit, in qua ad orationem provolutus, de ecclesia in suo allodio edificanda se voto strinxit. Quam procax quedam mulier indignanter intuens, pede dissipavit, que continuo ultione divina cecatur, sed ad concurrentium vicinorum instantiam puer pro ea misericordiam Dei invocans, eidem visum restituit. Incidentia. [SIGEB.] Circa idem tempus sanctus Arnulphus Metensis episcopus constituitur. Incid. [V. S. Theodardi, c. 4.] Eodem tempore prefato rege [Col. 0275C] Dagobertho filius nascitur, ad cujus preces humiles sanctus Amandus infantem baptizat et nomen Sygibertus eidem imponit; ubi cum patrini baptizanti venerabili presbitero finitis orationibus continuo non responderent, infans 40 dierum plena distinctione audientibus circumstantibus respondit: Amen. [c. 8.] Circa idem tempus (circa an. 646) defuncto Johanne dicto Agnus Trajectensi episcopo, idem rex sanctum Amandum Trajectensem episcopum quamvis renitentem constituit. Incid. Qui postquam 3 annis prefuit episcopatu posthabito sancto Landoaldo archipresbitero cathedre epyscopalis curam commisit, et solitariam vitam petiit, [V. S. Amandi.] et in Elnonensi monasterio usque ad finem vite permansit.

[Col. 0275D] 3. Anno Domini 644 vel quasi sancta Adala, mater beati Trudonis, in pace quievit; cujus corpus apud Zeelem villam [(588) 1Kb] , que allodium est sancti Trudonis, in ecclesia sepultum, miraculis claruit, et in decenti loculo compositum, a terra elevatum est. Incip. [V. S. Glodulfi.] Circa idem tempus sanctus Glodulphus sanctitatem genitoris sui sancti Arnulfi imitatus, post Georicum, quem prius Arnulphus in spiritu successorem sibi in epyscopatu agnoverat [Col. 0276A] assignatum, Metensis factus est episcopus. Incid. [SIGEB.] Anno Domini 645, imperii Constantis seu Constantini anno 3, illustris vir Wicboldus, pater ipsius beati Trudonis, in senectute bona in Domino obdormivit, et in ecclesia ville sue allodialis, ex nomine suo Wibekem [(589) 1Kb] denominate, sepultus, elevari meruit. Incid. Eodem anno sanctus Remaclus a Dagoberto [(590) 1Kb] rege Francorum [V. S. Theod. 5], a solitaria et monastica vita extractus, invitus et precibus victus, Trajectensis epyscopus ordinatur [circa an. 650.]

4. Anno ipso beatissimus adolescens Trudo, utroque orbatus parente, nullo egens tutore, quippe cum jam complesset etatis suae annum 17, cepit mente fluctuari, qualiter dominium paternum cum [Col. 0276B] adherentibus huic largissimis patrimoniis possessionum tam sagaciter disponere auxiliante Dei gratia prevaleret, ut temporalium rerum affluentia ingressum perpetue hereditatis sibi nullatenus obstrueret. [V. S. Trud. I, 7, 8, 12.] Hec secum diligenter ruminans ad memoriam reducit votum, quod de construenda ecclesia in propria hereditate pridem puerulus voverat. Qui cum in hujusmodi mentis captu fluctuaret, sompnus ei continuo obrepsit. Angelum Domini sibi assistere vidit, suadentem sibi, ut sanctum Remaclum epyscopum adiret, cui in omnibus que juberet obtemperaret. Expergefactus autem ad villam Septemburias secundum angeli mandatum festinat, ibique residenti epyscopo consilium angeli [Col. 0276C] manifestat. Cui ille: Perge, fili, ad Metensem epyscopum, et beato Stephano quidquid in Hasbania trade. Hoc enim, angelo revelante, Christo acceptum fore didici.

5. Die igitur sequenti, mane diluculo, venerabilis adolescens Trudo ad civitatem Metensem iter arripit, ibique sancti pontificis Glodulfi oblatus presentie, monitoris sui beati Remacli obtemperans consilio, omne patrimonium quod in Hasbania possidet, sancto Stephano tradit. Tunc sanctus Glodulfus beatum Trudonem in filium assumens, diligenter illum ad litterarum scientiam, sicut petivit, instruendum fideli viro commisit, qui cooperante gratia sancti Spiritus, infra annum totum psalterium decantare scivit, et ultra estimationem hominum in brevi tam [Col. 0276D] egregie in scientiis scripturarum sic profecerat, ut coequos suos mirabiliter superaret. Incid. [V. S. Amandi; Vita S. Rem.] Anno eodem cum Dagobertus rex sancto Amando contemplationi et predicationibus insudanti, quippe qui incolas Gandavi, famosi opidi in Flandria siti, ad fidem catholicam converterat, ab onere epyscopalis cure cedenti, licet invitus, condescendisset, ne tamen tam famosa sedes presidentia proprii epyscopi careret, habito consilio, [Col. 0277A] sanctum Remaclum monachum ex monasterio Sollempniaco [(591) 1Kb] sub patre Eligio a solitaria vita extractum, quamvis renitentem, Trajectensem epyscopum instituit. Circa idem tempus (an. 638) prefatus rex, fluxus ventris infirmitate deficiens, cum magna devotione emisit spiritum. Cui primogenitus ejus filius Clodoveus in regno Frantie et Neustrie successit; alter autem filius Sygibertus dicebatur, quem pater ante aliquot annos adhuc puerum in regno Austrie, que nunc Lotharingia vocatur, constituerat, dans eidem tutores Gumbertum Coloniensem archyepiscopum et Pipinum ducem inferioris Austrie, qui laudabilium suorum tutorum secutus vestigia, in universis moribus et virtutibus coaluit, prout ex processu decursus regnationis [Col. 0277B] ejus enituit [cf. FREDEG., V. S. Sigeb.]. Incid. Anno sequenti (639) Pipinus prefatus dux et major domus regie, quem Dagobertus rex totius Austrie archiducem fecit, in Domino obiit. Cujus corpus apud Landen sepelitur et post plures annos inde ad opidum Nyvellense translatum, miraculis coruscat; cujus obitus universum Austrie regnum merore perculit [cf. V. S. Sigiberti]. Iste Pipinus, primus hujus nominis, fuit magnifici principis Karlomanni filius, qui ex sua conjuge sancta Ytuberga filium nomine Grimoaldum genuit, qui patri in ducatu succedens, per auxilium sancti Cuniberti loco patris sui major domus constituitur, obiitque sine liberis. Habuit etiam idem Pipinus filiam nomine Beggam, quam Ansigiso duci, sui sodalis sancti Arnulfi [Col. 0277C] filio, conjugavit, que Pipinum secundum, qui Grossus dicebatur, peperit, cujus filius Karolus Tudetes sive Martellus fuit. Qui Karolus ex Alpayde concubina procreatus, genuit Pipinum hujus nominis tercium, qui favente Zakaria papa propter victoriarum suarum strenuitatem Francorum rex constituitur. Quartum vero Pipinum rex Karolus Magnus genuit, eumque Ytalie regem prefecit. Quintus autem Pipinus, Ludowici Pii filius, a patre rex Aquitanie constituitur. Sextus hujus nominis Pipinus patri in regno Aquitanie succedit, quo mortuo nomen Pipini abolevit. Fuit autem iste Pipinus primus unus ex ducibus potentissimis infra regnum Austrasie, ducatuum suorum dominatum distinctis [Col. 0277D] terrarum limitibus hereditario jure possidentibus. Hujus vero Pipini ducatus dicebatur ducatus Austrie inferioris, in quo preter alia multa oppida et castella, Brabantia continebatur, que a Brabone Trojano milite, scilicet nepote Hectoris magni, nomen accepit. Pars insuper magna Hasbanie et Campinie ad ipsum respiciebat, qui in nostris confiniis habuit duo palacia, unum minus in loco qui adhuc vocatur Landen, et aliud majus in opido nuncupato Nivella. [V. S. Gertrud.] Post autem memoratos liberos Ituberga peperit illi filiam nomine Gertrudem, virginem a Deo electam, que 14 anno etatis sue matri vidue fideliter adhesit. Incid. Anno quasi eodem quo [Col. 0278A] ipse Pipinus obiit, sanctus Amandus more solito causa seminandi Dei verbum juxta opidum Nivehense iter direxit, quem Ituberga viduata ad prandium invitavit. Qui ad instantiam precum Ituberge matris et Gertrudis filie utrique sacrum velum imposuit et domum earum ecclesiam consecravit, [V. S. Amandi, SIGEB.], qui post paucos dies ad monasterium Elnonense quod elegerat rediit, et ibi devotissime Christo serviens, post hos annos, 18 anno imperii hujus Constantis seu Costantini in Domino obdormivit.

6. [V. S. Trud., c. 9.] Anno Domini 650, imperii Constantis sive Constantini 8, epyscopatus sancti Remacli anno 6, sanctus Trudo postpositis liberalium scientiis ad intelligendum indaginem sacro [Col. 0278B] scripture studium convertit, in qua quantum profecerit, per reparatos ab ipso lapsos apparuit.

7. Eodem anno rex Austrie Sigibertus de liberorum desperatus propagine, [V. S. Theod., c. 4, 7] cooperante sibi majore domus et duce Grimoaldo, primi Pipini filio, et sancto Remaclo, 12 monasteria construxit, inter que duo edificanda quo in loco sancto Remaclo placeret consensit. Ex hujus concessionis gratia vir Domini fundavit in diocesi Coloniensi monasterium unum, quod appellavit Malmundarium, reliquum vero in diocesi Trajectensi, quod nominavit Stabulaus. Quorum structura cum sumptuose ex aerario pii regis esset consummata, de consilio sancti Remacli rex Stabulensi monasterio sanctum Theodardum, virum scientiis et virtutibus [Col. 0278C] ornatum primum prefecit abbatem, qui quam diligenter sancte religionis disciplinam ad perfectionis unguem verbis et opere in subditos transfuderat, ex discipulis quos innormavit claruit, qui tam devote vitam duxerunt, ut plures famosi viri, sanctus scilicet Remaclus et sanctus Lambertus Trajectenses epyscopi, preter alios ibidem monastice conversationis puritate delectati, Deo militaturi successu temporis deguerunt. Incid. Circa hec tempora Grimoaldo duce inferioris Austrie et majore regalis domus Sigiberti regis defuncto, Pipinus secundus, ex sorore Begga illius nepos, in ducatu et majoratu domus succedit (circa an. 656).

8. [SIGEB. V. S. Trud. I, 15, 16, 17.] Anno Domini [Col. 0278D] 655, imperii Constantis seu Constantini anno 12, epyscopatus sancti Remacli anno 10, sanctus Trudo, admodum sacre scripture scientiis sufficienter imbutus, a sancto Glodulfo sacerdos ordinatur. Item. Anno eodem venerabilis pater sanctus Glodulfus Metensis epyscopus, divinitus inspiratus, ad se vocato benigne sancto Trudone dixit: Oportet te, fili karissime, patrios fines visitare ob profectum ecclesiae sancti Stephani, immo potius ob salutem Hasbaniam habitantium; nam populum non parvum Deo et sancto Stephano acquires, perfectamque plebem Domino servituram in tua hereditate parabis. Nec tibi molestum, queso, sit, quod hinc te proficisci jubeo, necesse enim [Col. 0279A] est, ut tuis exigentibus meritis, plurimi religiosi viri in hereditate quam sancto Stephano tradidisti Deo serviant. Consentit sanctus Trudo pii patris monitis, et lacrimis mutuo perfusi, post sancta oscula pontificis cum benedictione iter arripuit. Item. Proficiscente autem venerabili Trudone a Metensi urbe, gens urbana comitantes eum voce lacrimabili dixerunt: Cur, pater sancte, sic nos deseris, qui tuis semper obtemperavimus jussis? Felix, aiunt, Hasbania, que tuis aspectibus fruitura, de nostro dampno ditabitur, et ex nostro merore letabitur. Quibus ille respondit: Cari concives et domestici Dei, nolite contristari, licet enim corpori videar presentie vestre ad momentum subtrahi, votis tamen semper presens ero. Sicque commendans eos divine majestati ad [Col. 0279B] patrios fines iter dirigit.

9. Venerabilis igitur pater Trudo prospero transitu cuidam ville nomine Seni, que fuit proprium allodium unius nobilis militis, appropiavit. Qui dum nimia passione lepre infectus, lumine oculorum esset privatus, apparuit ei angelus Domini dicens: Festinans surge, proxima est tibi salus et sanitas corporis. Mitte igitur servientes tuos ad exitus viarum, et obviam habebunt virum abjecti habitus, de cujus manuum ablutionis aqua, si lotus fueris, continuo curaberis. Qui evigilans revelationem cum gaudio suis ostendit, et sicut ab angelo didicit, nuntios emisit. Cumque paululum ad campestria extra villam processissent, vir Dei obvius venit, et humiliter querit transitum qui ad ipsam ecclesiam perducit. [Col. 0279C] Tunc illi ex habitu eum cognoscentes, pre gaudio stupefacti dixerunt: Ad ecclesiam, si cupis, tecum comitabimur, insuper ad prandium te libenter recipiemus. Tunc vir sanctus intelligens gratiam Dei sibi id providisse, oratione in ecclesia cum habundantia lacrimarum peracta, gratanter cum illis ad prandium comitatur, et ad domum illius militis cum benedictione ingreditur. Cumque post dulcia colloquia mensa parata ad consedendum esset, nobilis precepit ad abluendum aquam manibus dulcis hospitis sui ministrari. Cum autem ad tergendum tuella [(592) 1Kb] extenderetur, prefatus nobilis, prout ab angelo didicit, seorsum declinans oculos, membra leprosa ex hac abluitione perungit, et continuo totius [Col. 0279D] corporis sanitatem consequitur. Ad pedes igitur celestis sui medici proruit, et cum tota familia gratiarum actiones Deo et sancto Trudoni imbre lacrimarum perfusi in excelsum proclamant, sed vir Dei hujus curationis donum non sibi, immo potius virtuti gratie hospitalitatis sui hospitis ascribit, sicque cum humilitatis altercatione curatus cum curatore ad mensam accedunt, factoque prandio nobilis ille sobole carens sancto Trudoni villam suam cum omni jure et hereditate, prout sibi a progenitoribus suis allodialiter successerat, efficaciter contulit, et sanctum [Col. 0280A] Domini heredem sibi constituit. Quam donationem cum frater donatoris percepisset, ipsam villam sibi vendicat et violenter eam apprehendere non formidat; sed Omnipotens injuriam servo suo illatam ulciscens, invasorem hujus ville mox gravi corporis languore perculsit, et membris contractum quasi in trunco reliquit. Tunc ille ad cor rediens, penitentia ductus beatum Trudonem humiliter reduci ad se visitandum nuntios destinat veniamque postulat. Cujus sancti precibus in presentia egroti ad Deum fusis, omnis illa nodositas membrorum dissolvitur, et pristina sanitas illi restituitur. Qui continuo pedibus ipsius provolutus, ablata restituit, et propriam villam, prout frater prius suam, sancto viro obtulit. Cui ipse respondit: Ablatum mihi tunc [Col. 0280B] et modo restitutum accipio, sed tuam villam volo Metensi ecclesie perpetuo fore incorporatam. Hec villa nuncupatur . . . . . [451 1Kb] et est vicina ville nostre prefate Seni, cujus incole adhuc in hodiernum fidelissimi sunt beato Trudoni, et reputant sese potius ad monasterium ipsum, tanquam ad proprios patronos spectare.

10. Preterea ex prelibata causa venerabilis Trudo [452 1Kb] aliquantulum a sua profectione retardatus, intelligens sanctum epyscopum Remaclum juxta Tungrense opidum moram facere, iter suum illuc dirigit. Ad cujus presentiam adductus ipsiusque obvolutus pedibus, uterque surrexerunt, et post amplexus mutuos miscentes sancta colloquia, Trudo patri suo karissimo omnem processum itineris et eventuum [Col. 0280C] suorum narravit. Tunc epyscopus tanti sacerdotis in scientiis profectum et in moribus disciplinam lucra sua reputans, illum sibi in collegam ad predicandum evangelium Christi assumit, partitoque onere cure pastoralis ecclesias ordinare et penitentie sacramentum conferre sua auctoritate injunxit. Cepit igitur epyscopus liberius contemplationi cum Maria vacare, et Trudo instanter cum Martha laborando provisioni ecclesiarum et predicationi per dyocesin invigilare.

11. [Vita S. Trud. II, 1.] Post hec vir Domini Trudo beati Glodulfi Metensis epyscopi monita adimplere curans, patrios fines visitare festinat, et ad Sarcinium, locum sue nativitatis, iter dirigit. Quod [Col. 0280D] cum fama precurrente Sarcinienses percepissent, domino suo diu desiderato catervatim totus pagus agmine virorum, mulierum et puerorum congregato in ejus occursum festive procedit. Quem ubi sanum et incolumem aspexerant, perfusi pre gaudio lacrimis, amplexatum deosculantur ejusque dulci alloquio delectati, benedictionem postulant et obtinent. Tali autem amice plebis tumultuoso affectu in suam Sarcinium comitatus, factus omnia omnibus, alios consolando emendans, alios castigando reformans, ipsumque pagum verbo predicationis circumiens, [Col. 0281A] paganismi fecem, que inibi adhuc plene non fuit exinanita, funditus expurgavit, et religione fidei crescente, ecclesiam fidelium cotidie per novos populos augmentavit.

12. [Ibid. II, 2.] Igitur beatus Trudo divinum auxilium ex fidelium multitudine concurrente sibi adesse considerans, votum quo se Deo in pueritia astrixerat de construenda in sua hereditate ecclesia, ad memoriam reduxit, ut exercitui christiano sibi confluenti cenobiale vallum erigeret [453 1Kb] , ubi contra tela nequissimi continua devotione et oratione cum suis commilitonibus intentus, in Christo triumpharet. Invocato tandem summi conditoris auxilio, artifices peritos comparat, et fundandi cenobii in loco eminenti versus aquilonem, ad levam [Col. 0281B] fluvium Cisindriam [(593) 1Kb] per convallem defluentem [454 1Kb] habenti, gratam planiciem illis consignat. Comparatis vero materiis ad hoc opus necessariis, cementarii absque mora fundamenta jaciunt, et sub brevi temporis discursu lapidee parietes in altitudinem elevate intuentium mentes letificaverunt. In sollicitudine tamen tam sumptuosi operis servus Dei Trudo inardescens, injunctum sibi a sancto Remaclo predicationis officium nichilominus fideliter implevit. Incid. [V. S. Theod. c. 8. Vita S. Trud. II, 17. V. S. Theod. c. 5. Vita S. Rem. V. S. Theod. c. 5, 7.] Circa idem tempus (an. 661) sanctus Remaclus male ferens, quod bona sue ecclesie violenter per potentes et nobiles per annos circiter 30 injuste retenta possiderentur, nec valeret contra torrentem [Col. 0281C] brachia extendere, pertesus tumultuum secularium, volvebat in animo ad portum solitarie vite redire, propter quod regem Sygibertum adiit [(594) 1Kb] , et ab eo tandem cum magna difficultate ab onere cure pastoralis absolutus fuit. Qui sarcina presulari exemplum et de naufragio mundi se exutum letatus, diu desideratum quietis portum Stabulensis cenobii expetit, et vite contemplative ibidem vacans, secum habitavit, professionem monachalem fecit, et tandem post plures annos ad Dominum vocatus, in eodem loco sepeliri meruit (circa an. 667). Incid. Anno eodem proceres et aulici cum plebe urbana de substituendo presule regem Sygibertum adeunt, qui in commune cum eisdem deliberatione facta de omnium [Col. 0281D] consensu, accedente etiam summi pontificis auctoritate, Theodardum, Stabulensem abbatem, Trajectensem epyscopum constituit, a sancto Cuniberto Coloniensi archiepyscopo post paucos dies consecratum. Qui a sancto Materno Tongrensi post epyscopo presedit 28 us. Eodem anno sanctus Lambertus bone indolis adolescens a patre Apro nomine, illustri viro et comite, magisterio sancti Theodardi traditur [455 1Kb] .

[Col. 0282A] 13. [SIGEB. Vita S. Trud. II, 2.] Anno Domini 657, imperii Constantis seu Constantini anno 15 et epyscopatus Theodardi Trajectensis epyscopi anno 3, sanctus Trudo cenobium, quod propriis expensis in sua hereditate fundaverat et ad inhabitandum aptatum decenter in altum produxerat, dedicari fecerat a sancto Theodardo Trajectensi epyscopo in honore sanctorum Quintini et Remigii, 3 Idus Octobris.

14. Qui voto dudum in pueritia sibi divinitus inspirato plene satisfacere cupiens, ex suo reddituoso et largo patrimonio prefatum cenobium copiose dotavit. Preter enim dominium et possessiones quas in Hasbania ex parentum successione possederat, unde, ut prenarratur, maximas hereditates in [Col. 0282B] Austria, que postea Lotharingia vocata est, tenuit, que nuncusque Metensium epyscoporum mense incorporate serviunt---inter quas Dongei [(595) 1Kb] villa, que miliario vicina Virduno constat, una fuit, quam post plures annos Theodericus, primi Ottonis consobrinus, sibi attraxit---habuit insuper ex parto patris dominium ville Brugis nuncupate cum suis attinentiis, que modo est oppidum famosum in terra qui nunc vocatur Flandria. Juxta quod opidum monasterium nigrorum monialium quasi ad dimidium miliare situm est, habens ex nomine beati Trudonis sortitum vocabulum scilicet Sancti Trudonis. Istud monasterium [(596) 1Kb] ipse beatus Trudo in proprio suo ibidem allodio fundavit et dotavit, et in eo 80 monachos instituit, sed qua causa postea immutatio sexus [Col. 0282C] Deo inibi servientium contigit, nescitur. Incid. Et quia de terra Flandrie recitatio insilit, annotari congruit, cujus conditionis ab antiquo exstitit. Sciendum igitur, quod ad regnum Frantie quidam sinus terre fertilis valde respiciebat, qui nunc Flandria nuncupatur. IIIuc balivi et forestarii solebant per reges constitui ex proceribus aulici ad populum gubernandum, et redditus annuos in colligendum destinari, nec vocabantur comitatus usque ad primum annum imperii Karoli Calvi.

15. Preterea venerabilis Trudo dominium et largas possessiones hereditarias habuit in Taxandria, que terra nunc vocatur Campinia, que plures libertates et villas continet. Inter quas post dormitionem [Col. 0282D] sancti patris plurime ecclesie in honore ipsius sancti Trudonis dedicate noscuntur, quarum jus patronatus cum aliarum vicinarum ecclesiarum patronatu ad collationem abbatis et conventus hujus monasterii sancti Trudonis pleno jure pertinere antiqua possessio manifestat.

16. [Vita S. Trud. II, 2.] Eodem anno vel quasi venerabilis Trudo dedicatum hoc suum cenobium, [Col. 0283A] quemadmodum beatus Glodulfus epyscopus Metensis spiritu revelante sibi predixerat, ex largo et reddituoso suo patrimonio habunde dotaverat, adunataque fidelium multitudine divini cultus officium fecit inibi solempniter iniciari, crescenteque devotione cotidie profecit in augmentum laudabilis fame locus iste. Divulgata enim undique fama tam devote cenobialis congregationis, plurimi huc nobilium virorum filii, tam ex palatinorum dignitate quam et procerum libertate, una cum popularibus et ex servitio conversis, ad portandum jugum Christi, onere divitiarum contempto, comaque capitis detonsa, ingrediuntur celesti regi perpetuo militaturi, multique nobilium proprios filios et nepotes suos huic sancte communioni mansipandos cum amplis patrimoniis [Col. 0283B] devoverunt, quos sub tanti doctoris magisterio innormandos statuerunt. [V. S. Bereg.] Circa [456 1Kb] hec tempora sanctus Beregisus ex pago Condrosio ortus, et a parentibus intra monasterium sancti Trudonis sub habitu religionis litterarum studiis et lege divina imbuendus nuper traditus, nunc largiente Pipino principe eidem latam provinciam [457 1Kb] , monasterium Andaniense in honore sancti Petri construxit, in quo clericis ordine canonico militantibus, ipse pater in eodem habitu est sociatus [458 1Kb] . De situ autem primarie fundationis hujus monasterii, ne rerum processus in ambiguum cadat, sciendum, quod beatus Trudo non incepit hanc ecclesiam edificare a cancello sanctuarii [(597) 1Kb] , sub quo nunc continetur cripta, quam Obbertus Leodiensis episcopus anno [Col. 0283C] Domini 1101 consecravit, sed tantummodo ab illo loco, ubi nunc inter chorum stallatum [(598) 1Kb] et beati Trudonis altare arcus supereminet, partem monasterii anteriorem tanquam caput erexit, quam ecclesiastico more cancellum et sanctuarium appellavit. Ibi ipse primum altare in honore sanctorum Quintini et Remigii consecratum fundavit, post quod processu temporis psallentium choro constructo, reliqua pars structure ordinata fuit, que navis ecclesie cum sibi coherentibus absidis dici potuit. Retro vero prefatum cancellum, ut veterum hystoria refert, infra locum, qui nunc est chorus psallentium, cripta constructa fuit que per se erat, prout adhuc in quibusdam antiquis monasteriis simile cernitur. [Col. 0283D] Fuit insuper processu temporis inter altare beati Trudonis et primarium chorum psallentium, intra ipsum cancellum sanctuarii, altare in honore sanctorum apostolorum constructum, et fuit altare majus appellatum, distans ab ipsa beati Trudonis ara spacio quasi 9 pedum; est enim ibidem locus sepulchri prefati sancti patris. Hec igitur cripta et altare majus ab antiquo fuisse leguntur, sed quando [Col. 0284A] et a quibus construebantur, ignoratur. De loco prefati et veteris sanctuarii est sciendum, quod illud extenditur ab arcu, qui est sursum retro capellam, sancti Trudonis usque ad planitiem, quae est ante ipsam capellam ad longitudinem humane quasi stature, inclusive. Nec est ibidem alicujus preterquam probabiliter Deo digni corpus humandum, propter sanctorum reliquias, que sicut in circuitu a dextris et a sinistris sancti Trudonis capelle habentur, illuc continentur.

17. Preterea vir beatus, non obstante devoti gregis domestica sollicitudine, opportunis vicibus familiarium stipatus agmine pagum Hasbanicum circumiens, innumerabiles sue doctrine verbis et exemplis in fide Christi confortavit, ex quibus plurimos vivens ad Deum premisit.

[Col. 0284B] 18. [Vita S. Trud. II, 6.] Habuit autem in consuetudine alternis noctibus, ceteris quiescentibus, nunc ecclesiam Martini sitam in villa quae Falmia nuncupatur, tunc ecclesiam sancti Servatii et beate Genovefe sitam in villa que vocatur Septemburias, solus et absque arbitris visitare, et post peculiares orationes priusquam illucesceret ad monasterium clam redire. Distabat autem uterque vicus a loco Sarcinii propter interpositum ab antiquo tempore nemus spaciosum 3 ferme miliaribus, sed nunc grata campestris planicies dimidio tantum miliario illuc usque perducit. Incid. [V. S. Theod., c. 9, 10, 16 sqq.] Eodem insuper tempore beatus Theodardus, dolens Trajectensem ecclesiam magna possessionum suarum quantitate fore mutilatam [459 1Kb] , defuncto jam pridem [Col. 0284C] pio rege Austrasiorum Sygiberto, deliberavit adire regem Hildericum, et de injuriis sue ecclesie illatis coram illo contra sacrilegos deponere querimoniam. Qui cum illuc iter arriperet, ejus adversarii, veriti ne suarum iniquarum usurpationum causa coram palatii proceribus tractaretur, mala malis addentes, insidiis positis, sanctum Domini armis impetunt, caput ejus secant et ad terram prostratum membratim gladiis dividunt. Incid. Anno ipso cum corpus beati Theodardi apud urbem Gwangionum, que nunc Wormacia appellatur, honorifice detineretur, sanctus Lambertus magistri sui corpus a Wormacia cum omni diligentia ad villam, que Legia vocabatur detulit, quod et ibidem cum reverentia sepelivit.

[Col. 0284D] 19. [RENERI VITA S. Lamberti c. 7.] Post paucos vero dies cum de substituendo pontifice nobiles cum clero et populo mutuo tractarent, congregati simul palatium regis Hildrici, qui patrui sui Sygiberti jam defuncti regnum Austrasie a suo patre Clodoveo acceperat, adeunt, statutoque die de consensu regis, procerum, cleri et populi universi sanctus Lambertus Trajectensis epyscopus eligitur, et licet renueret [Col. 0285A] a sancto Cuniberto Coloniensi archiepyscopo inthronizatur et consecratur anno etatis sue 21. Incid. [SIGEB.] Anno Domini 663, imperii Constantis vel Constantini 21, obiit sancta Gertrudis Nivellensis.

20. Anno Domini 685 [673], imperii Constantini junioris 16, epyscopatus autem sancti Lamberti anno 28, Hilderico rege Francorum propter suam severitatem occiso, frater ejus Theodericus ante aliquot annos [670] a Francis de regno repudiatus, de consilio primorum in regno restituitur, [SIGEB. RENERI VITA S. Lamberti c. 10, 11.] qui consilio Ebroini majoris domus ad synodum epyscopos coegit, ex quibus plures injuste destituit. Et quia Lambertus olim Hilderico intimus fuit, Theodericus rex [Col. 0285B] omne expulsionis sue crimen per Ebroinum illi imponit eumque ab epyscopotu eicit; Lambertus vero cuncta clementer ferens, presulatum relinquit, et in monasterio Stabulensi monastice quietis portum eligit, ibique secum habitans per 7 annos cum spirituali suo patre Remaclo monasticis se disciplinis subdidit.

21. [Vita S. Trud. II, 6.] Dum autem vir beatus [(599) 1Kb] vix imbecillia membra sustinere sufficeret, tum pre cotidiano labore tum pre etatis maturitate, sepe tamen biduana jejunia et triduana complens, raro sompnum in stratu molliori admisit. Qui cum de hujusmodi a sibi specialibus corriperetur, subrisit vel respondit illud Job: Homo natus ad laborandum et avis ad volandum. Fuit misericors pauperibus [Col. 0285C] circumquaque commorantibus, in elemosinarum largitione tam familiaris, ut ab eo sicut carnales filii a parentibus vite necessaria importune exigerent et acciperent.

22. [SIGEB. RENERI VITA S. Lamb. 12, 13.] Anno Domini 691, imperii Justiniani secundi 7, epyscopatus sancti Lamberti anno 35, Ebroino tyranno occiso, Faramundus, quem Coloniensis arciepyscopus Adewinus ex clerico suo pridem mediante pecunia Trajectensem epyscopum ordinaverat, justa cleri et populi abjudicatus instantia, a tota provincia expellitur, et per Pipinum filium Ansegisi, Francie principem, ducem inferioris Austrie, sanctus Lambertus in cathedra Trajectensi relocatur. [Col. 0285D] Incid. [Vita S. Trud. II, 17.] Anno eodem sanctus Remaclus epyscopus Trajectensis apud Stabulaus obdormivit et sepultus fuit.

23. [SIGEB. Vita S. Trud. II, 7, 8, II, 8.] Anno Domini 693, imperii Justiniani secundi anno 7, epyscopatus sancti Lamberti anno 37 plus minusve, servus Dei venerabilis Trudo vocante Domino ad extrema venit, convocatisque fratribus, post dulcia [Col. 0286A] verba sancte exhortationis, in presentia omnium devotissime participatus sacramentis vivificis, facto signo crucis, continuo spiritum efflavit 9 Kal. Decembris, anno etatis sue 65, cujus corpus ante altare quod ipse fundaverat, in suo monasterio sepultum, plurimis miraculis, ut gestorum ejus libri testantur, claruit.

24. [Vita S. Trud. II, 8.] Paucis igitur interpolatis diebus, desolatus pius grex ex tanti pastoris sui sublatione, cum gemitu et perfusione lacrimarum funus de more compositum, choris psallentium circumstipatum, turba totius provintie confluente, voce lacrimabili concinendo bajulat ad monasterium. Quod in medio ecclesie ante altare solempniter situatum, cum post missarum expletionem in sepulcro [Col. 0286B] suppinaretur, antequam injecta terra pavimento coequaretur, subito tanta miri odoris respersa est fragrantia, ut omnibus circumstantibus quasi in extasi versis, exteriores sensus retunderentur. Fuit et tanta caligo comitata per unius hore spacium, ut nullus juxta se positum proximum agnosceret. Nec defuit dies infra hujus depositionis tricennarium, quin miraculorum illustratione luceret.

25. [Ibid. II, 13, 14.] Post tanti pastoris dormitionem Lotharius prepositus curam pii gregis strennue gubernavit, sub quo et cohabitantium devotio et possessionum temporalium et largitione fidelium redditus augmentabatur. Item. Eo tempore quo idem pater Lotharius huic monasterio preerat, latro [Col. 0286C] quidam bovem fratrum furtim abstulit, et mancipium, sub cujus custodia bos exstitit, eo quod sibi ablatum insequeretur, servus furis occidit. Hujus flagitii actores, quia latuerant, praefatus pater, indicto fratribus cum assidua oratione jejunio, evidenti signo a Deo cognoscere promeruit. Nam fur amens factus, vociferans in preceps ceno involutus, suffocatur, alter de latrocinio reus ad limina monasterii sancti patris a matre deductus, duris flammis se introrsum consumi ejulans, meritis beatissimi Trudonis curam adeptus, sanitati restituitur.

26. [Ibid. II, 10.] Circa idem tempus cum ad sepulcrum sancti Trudonis crebra fierent miracula, Pipinus secundus Francorum princeps et dux inferioris Austrie cum proceribus et obtimatibus regni [Col. 0286D] peregre illuc profectus, post completam orationem in signum devotionis contulit monasterio solempni donatione omne jus quod in villa Okinsala [(600) 1Kb] habebat [460 1Kb] , que tunc fiscus publicus erat, ad altare ipsius sancti, similiter et aliam villam nomine Ham [(601) 1Kb] , in Campinia sitam, in usum servorum Dei inibi militantium. Venerabilis quoque ejus conjunx Plictrudis in recompensatione eterne mercedis [Col. 0287A] magnam summam auri cum lapidibus pretiosis ad altare beati Trudonis obtulit, conductisque aurifabris ipsum opere sumptuoso mire decoravit, Incid. [SIGEB.] Anno Domini 697, imperii Leonis secundi anno 1, venerabilis Beda presbiter et monachus claruit in Anglia 30, etatis annum agens, qui reliquum tempus vite sue insudando laboribus sanctarum scripturarum utiliter implevit.

27. Anno sequente cum sanctus Lambertus Pipinum principem caritative corripuisset de peliatu Alpaidis a Dodone duce Ardenne fratre hujus Alpaidis, martirizatur, et Trajecti tumulatur anno epyscopatus sui 40, etatis vero 61 [circa an. 709]. Cujus occisores infra annum miserabili morte perierunt; quorum interitum Alpaidis divine animadversionis [Col. 0287B] mucrone mulctatum videns, ad placandam Dei offensam largam elemosinam ministris ecclesie hereditarie contulit.

28. [V. S. Huberti.] Cum [(602) 1Kb] autem ad exequias circa corpus beati martyris divina officia celebrarentur, vox desuper intonuit dicens: Deus novo martyri Lamberti dignum successorem Hubertum, hodie per suum vicarium Romanum presulem in epyscopum ordinatum et consecratum, vobis transmittit.

29. Eadem hora sancto Huberto Rome residente, ut mundi contemptum, quem per exhortationem beati Lamberti mente conceperat, ad effectum perduceret, in ipsa hora passionis sancti ipsius angelus Dei Sergio pape baculum pastoralem sancti Lamberti cum pontificalibus a loco martyrii illius attulit, [Col. 0287C] quibus ab angelo indutus, a papa in epyscopum consecratur Hubertus. Cui ibidem missam celebranti sanctus Petrus apparuit, tradens ei clavem quasi auream, in signum lunaticis et furiosis sanitatem conferendi. Qui a Roma rediens cum divinitus sibi collatis baculo, pontificalibus et clave, honorifice a [Col. 0288A] populo et clero Trajectensibus suscipitur.

30. [SIGEB.] Anno Domini 711, imperii Justiniani tercii anno 3, sanctus Hubertus pontificalem sedem a Trajecto ad Legiam transtulit qui et divinitus ammonitus corpus sancti Lamberti integrum adhuc in loculo reperiens, ad Legiam, ubi passus est, attulit et sepelivit. Fuit autem in epyscopatu annis 32, et obiit post annos hos anno Domini 735, 3. Kal. Julii, imperii Leonis tercii anno 18; cui successit Floribertus, qui prefuit annis 18. Incid. Anno Domini 713, imperii Philippici anno 2, Pipinus filius obiit, et Karolum Martellum, filium Alpaidis, principatus sui heredem fecit. Incid. Anno eodem cenobium montis Cassini Petronax reaedificat [461 1Kb] , devotus civis Bricxianus, expletis 110 annis ex quo a [Col. 0288B] Langobardis pridem desclatum fuerat.

31. [Vita S. Eucherii c. 4.] Anno Domini 717 [462 1Kb] , imperii Philippici 5, Karolus Martellus major domus et princeps Francie ad instantiam civium Aurelianensium beatum Eucherium Gemetici monasterii monachum a professionis sue loco renitentem extraxit, eumque pro patruo suo Aurelianorum epyscopum instituit.

32. [SIGEB.] Anno Domini 727, imperii Leonis tertii anno 10, Lotharius prepositus, qui post dormitionem beati Trudonis hoc cenobium per annos circiter 33, ut opinatur, laudabiliter gubernavit, obiit. Nota, lector, quod quamvis ab anno primo quo sanctus Trudo hoc cenobium fundavit usque ad presentem annum non inveniatur scripto declaratum, [Col. 0288C] cujus regularis professionis hujus loci cenobialis congregatio fuerit; concluditur tamen ex eo, quod vir Domini Trudo juxta Brugis opidum congregationem 80 monachorum instituit, quod sicut ibidem sic et in hoc loco a principio monachalis conversatio exstiterit [(603) 1Kb] .


[Col. 0287] Finit liber primus prime partis.



INCIPIT SECUNDUS EJUSDEM.

[Col. 0287C] 1. Anno Domini eodem plus minusve vir venerabilis [Col. 0287D] Grimo primus habere nomen abbatis in hoc monasterio post annum depositionis beati Trudonis, hujusce congregationis primi pastoris, 33um meruit; sub quo crescente profitentium affluentia, proficiebat adeo regularis disciplina, ut non solum finitimos sed et fideles remotos, seculum deserere cupientes [Col. 0288C] probata fama ferventis in hoc loco religionis plurimos [Col. 0288D] alliceret.

2. Iste abbas Grimo est unus et primus de 15 hujus loci abbatibus, de quorum gestis nichil memorie posteris est commendatum, prout domus Rodulfus abbas in primo libro secunde partis horum gestorum hujus loci abbatum sentit, ubi etiam singulorum [Col. 0289A] nomina exprimit. Verumtamen per quorundam diligentiam, tam excerptis gestorum antiquitatum quam ex copiis veterum cartarum, memoria hujus abbatis Grimonis sufficienter reperta est, quibus et annis Domini et sub quo imperatore huic monasterio [463 1Kb] prefuerit, prout in processu patebit. Isti igitur Grimoni abbati successit Reyramnus abbas secundus, et Hardebenus abbas tercius, post quem prefuit Columbanus abbas quartus, deinde Ingelramnus abbas quintus, et Ambrosius abbas sextus. Horum vero quinque abbatum nomina solummodo inveniuntur. Post hos Ghiselbertus abbas septimus fuit. De isto nichil aliud scriptum reperitur, quam quod quedam nobilis matrona renovari obtinuit ab abbate Reynero cartulam unam, [Col. 0289B] quam ante plures annos idem Ghiselbertus primogenitoribus illius matrone super libertate de capitis censu condam sigillaverat. Iste Ghiselbertus fuit, ut creditur, predecessor domni Drugonis Metensis epyscopi et hujus loci abbatis, de quo infra anno Domini 838, imperii Ludowici anno 24, narrabitur.

3. [SIGEB. Vita S. Eucherii 7, 8.] Anno Domini 733 [464 1Kb] , imperii Leonis tercii anno 16, Karolus Martellus, princeps Francorum, suggestione suorum sanctum Eucherium Aurelianensium epyscopum 16 epyscopatus sui anno destituit et in exsilium misit, duplici ex causa, primo pro eo quod consentire noluit, quia Karolus bona ecclesiarum sibi usurpavit, ex quibus stipendia militibus distribuit, secundo [Col. 0289C] quia Karolo eunti ad rebellandum [465 1Kb] contra Raginfredum, civitatem Aurelianensem aperire, veritus periculum civium, denegavit. [Vita S. Rigoberti.] Ex eadem causa Rigobertus Remensium arciepyscopus, qui Karolum baptizaverat, suam aperire civitatem renuens, ab eodem destituitur.

4. [Vita S. Euch. c. 8.] Eodem fere mense [466 1Kb] Karolus ad civitatem Parisiensem tendens, jussit sanctum Eucherium pedestrem se subsequi, quem habito consilio ad Coloniam Agrippinam exulare misit. Ubi cum honorifice tractaretur, Karolus timens Eucherium forsan debere Alpinos montes petere, et coram apostolico de illatis sibi injuriis querimoniam deponere, revocatum a Colonia mittit ad tutiora loca, commendans eum Roberto duci [Col. 0289D] Hasbanie. Qui inspitiens beati viri benignitatem et sanctam conversationem, dedit ei liberam potestatem de suis sumptibus propriis et largis bonis pauperibus elemosinas dandi et monasterialibus [467 1Kb] subsidias parandi. Cujus gratia epyscopus benedicens domum et ducem de tanta misericordia, petivit, ut sibi daretur facultas orandi et missas celebrandi in ecclesia beati Trudonis, quod ubi gratuito obtinuit, [Col. 0290A] tanta devotione in continuo Dei servitio se mancipavit, ut non solum illa hujus monasterii monastica congregatio ex sollertia sui abbatis Grimonis proficeret, sed et ex tanti pontificis dulci doctrina et virtutum sanctarum perfectione provecta, spretis terrenis indesinenter ad celestia suspiraret [468 1Kb] . Incid. [SIGEB. Cfr. FREDEG.] Anno Domini 741, imperii Leonis tercii anno 23, Karolus princeps victoriosissimus, pacato et dilatato regno Francorum, consilio optimatum suorum filiis suis Karlomanno et Pipino partito regni principatu, valida febre correptus, apud Parisiis in pace obiit 11 Kalendas Novembris, principatus sui anno 25. Circa idem tempus obiit Theodericus secundus [(604) 1Kb] Francorum rex, quem idem Karolus mortuo Chilperico [(605) 1Kb] [Col. 0290B] pridem regem fecerat [469 1Kb] ; cui successit Hildericus [(606) 1Kb] .

5. [Visio S. Eucherii.] Anno [470 1Kb] sequenti beatus Eucherius cepit viribus destitui, sed quod minus corporali exercitio Deo exsolvere potuit, ferventiori spiritus ardore indesinenter estuans, explevit. Qui, dum quadam die instantius oraret, raptus in spiritu vidit Karolum principem infernalibus penis torqueri, et cum ab angelo ductore suo requireret, qua causa inferni claustra tantum principem regnique propugnatorem excluderent, angelus respondit: Quia ecclesiarum et Deo servientium decimas abstulit et stipendiariis inde donativa distribuit, judicio summi regis eterna dampnatione punietur. Qua visione disparente, ad se reversus vir Dei, nuncio celeriter ad [Col. 0290C] Bonefacium sibi intimum amicum, archiepyscopum Maguntinensem, qui pro tunc Parisius residebat, transmisso, hoc quod viderat significat. Qui ex hujusmodi visione stupefactus, visionem sancti Eucherii abbati Sancti Dyonisii, in cujus monasterio prefati principis Karoli corpus humatum extitit, narrat. Post paucos igitur dies causa quadam exigente contigit, ut sepulchrum ipsius Karoli aperiretur, quod omnino vacuum totumque denigratum invenitur, et ingens serpens ex illo exire videtur. Cujus rei eventus circumquaque divulgatus, multorum principum tyrannidem, ne simili pena plecterentur, ab invasione ecclesiasticarum possessionum compescuit. Pipinus enim tercius, prefati Karoli filius [471 1Kb] , legitur multas fecisse restitutiones ecclesiis et domibus [Col. 0290D] religiosis. Frater quoque Karolomannus posthabito principatu monachum in monasterio Montis Cassini induit.

6. [Vita S. Euch. c. 9.] Anno vero sequenti beatus Eucherius sacramentis salutaribus munitus, extremum spiritum exalavit, cujus corpus honorifice juxta tumulum beati Trudonis sepultum est, mensis Februarii die . . . [472 1Kb] , anno exilii ipsius 9, ordinationis [Col. 0291A] vero anno 24, cujus sepulcrum multis miraculis illustratum legenda vite et gestorum ipsius ostendit. Incid. [SIGEB.] Anno Domini 743, imperii Constantini filii Leonis tercii 2. Bonefacius arciepyscopus Maguntinensis, natione Anglicanus, cenobium quod Folda vocatur in Bocania silva, que est in Turingia, fundavit---quod pre ceteris in partibus Germanie nobilius dicitur, cujus abbas precipuus est in curia imperatoris, et servit ipsi imperatori cum mille armatis militibus---; cujus primus abbas sanctus Sturmus fuit, qui post hos annos anno Domini 780 obiit. Circa idem tempus floruit Sigibaldus Metensis epyscopus.

7. Anno Domini 745, imperii Constantini filii Leonis tertii anno 4, Hildrici successoris Theodericique [Col. 0291B] Francorum regis anno 4, et Grimonis abbatis hujus loci anno circiter 15. Robertus comes vel dux Hasbanie, qui beatum Eucherium epyscopum prefatum ex commisso Karoli Martelli principis supradicti de suo proprio caritative usque obitum illius nutrierat, devotionem affectans circa divinum cultum, ad monasterium hoc venit, et sancto Trudoni allodium suum Dung [(607) 1Kb] cum aliis adjacentibus villis, Halen [(608) 1Kb] , Scaffen [(609) 1Kb] , Velpem [(610) 1Kb] , Merhout [(611) 1Kb] , ac universis hereditatibus, campis, silvis, pratis, piscariis, aqueductibus et wariscapiis [(612) 1Kb] , cum reliquis juribus, curtibus et casis, liberaliter contulit, super quibus plures carte sunt, quarum unius tenor talis est: Ille bene possidet res in seculo, qui sibi de caducis comparat premia sempiterna. [Col. 0291C] Quod ego Robertus comes, filius condam Lamberti, sedulo animo pertractans, statui aliquid de possessione mea hereditaria conferre ad corpora sanctorum, ut eorum meritis veniam merear de peccatis meis ante conspectum Dei. Igitur in Dei nomine notum facio presentibus et futuris, quod ego Robertus anno 5 post obitum Theoderici regis, die 7 post Kalendas Aprilis (742), legitima traditione dedi ac deputavi quiddam de allodio meo ad basilicam sancti Trudonis, que est constructa in villa nomine Sarcinio, ubi ipse sanctus Dei secundum fidem omnium in corpore requiescit; cui etiam ecclesie venerabilis abba Grimo nomine regulariter preesse videtur. Tradidi ergo supradicto in pago Hasbaniensi loquum quendam qui dicitur Dungo cum basilica inibi constructa, [Col. 0291D] quam ego proprio labore edificavi in honore beate Marie et sancti Petri, sancti Johannis et sancti Servatii et sancti Lamberti, tam ipsum locum quam [Col. 0292A] reliquas villas vel loca ad supradictum locum de mea possessione pretitulata, scilicet Halon, Scaffnis, Felepa et Marholt. Ista loca supradicta sunt in pago Hasbaniensi et Masuarinsi [(613) 1Kb] , que omnia tradidi cum casis et curtibus ibidem jacentibus, cum pratis, campis, silvis, etc., prout in libris cartarum copiatum continetur. Hujus comitis seu ducis corpus et ejus uxoris in sanctuarium non longe a sepulchro sancti Trudonis ad levam sepultum fuit, ante locum capelle sancti ejusdem, quod post plures hos annos, tempore scilicet Wirici [(614) 1Kb] abbatis, cum fundamenta capelle prefate ab ipso jacerentur, integrum, ut aiunt, inventum est, in sarchofago depositum lapideo. Incid. Anno Domini 750, imperii Constantini filii Leonis tercii anno 9. Pipinus tercius dux inferioris [Col. 0292B] Lotharingie, major domus et princeps Francie, ad mandatum Zacharie pape a sancto Bonefacio Maguntinensi arciepyscopo in regem Francie inungitur, et Hildricus rex destituitur et in monachum tonsuratur. Prefatus vero Bonefacius anno post hunc tertio ab inimicis fidei in Frisia martirizatur. Cujus corpus ad Fuldense cenobium, quod ipse in Thuringia intra silvam Bachoniam fundaverat, est delatum et honorifice inhumatum.

8. [Vita S. Trud. II, 8.] Post aliquot vero annos, tempore prefati regis Pipini, thesaurus cenobii sancti Trudonis a quodam peregrini spetiem deferenti furtim rapitur. Cujus sacrilegii actor post aliquot tempora a quodam altero peregrino commissi flagicii conscio propalatur, et de mandato prefati [Col. 0292C] regis suspenditur, et thesaurus in diversis locis reconditus reperitur et ad altare sancti Trudonis restituitur. Post paucos vero [473 1Kb] dies hujus thesauri magna pars, quam idem fur sub terra occultaverat, meritis beati Trudonis a pastoribus terram effodiendo ludentibus, inopinate invenitur abbatique restituitur. Incid. [SIGEB.] Anno Domini 753, imperii Constantini filii Leonis tercii anno 12, mortuo Floriberto, sancti Huberti filio, Leodiensi epyscopo, Fulcharius succedit, et 15 annis preest.

9. [Vita S. Trud. II, 16.] Anno Domini 758, imperii Constantini filii Leonis tercii a. 17, Sanctus Rodegangus Metensis epyscopus post Sigebaldum pontificavit, qui Gorziam cenobium sub sua dyocesi fundavit. Iste fuit nepos Pipini tercii Francorum [Col. 0292D] regis ex sorore sua Landrada. Qui tempore prelationis sue quadam vice ad opidum Sarcinium venit. Ex cujus servientibus puer unus pro excessu quodam [Col. 0293A] penam correctionis demeruerat, qui veritus acrioribus verberibus disciplinari, ad monasterium sancti nostri Trudonis confugit, quem familiares epyscopi temerario ausu insequentes, vi extrahere cupientes, fores ecclesie irrumpebant. Quibus continuo dextra Excelsi obsistens, delapso celitus igneo fulmine cereos sacris altaribus astantes accendit, presumptoresque tante violentie, metu consternatos, manus in delinquentem extendere nequaquam sustinuit. Evocatus ergo sanctus epyscopus in testimonium tanti miraculi, puero illi culpam remittens, satellites suos de irruptione tam celebris cenobii inflicta satisfactione castigavit, seque sub tam defensibili tutela in orationibus suis sancto patrono Trudoni commendans veniamque implorans, ad [Col. 0293B] urbem Metensem repedavit. [SIGEB.] Qui anno Domini 763 Italiam veniens, corpus sancti Gorgonii ad Galliam transmisit, et tantum thesaurum monasterio Gorziensi donavit, annoque sequenti in Domino obdormivit, cui in epyscopatu Angelramnus successit. Incid. Anno Domini 768, imperii Constantini filii Leonis tercii anno 27 Pipinus tercius, filius Karoli Martelli rex Francorum obiit, cui in regno ejus filius Karolus Magnus eodem anno successit. Anno eodem mortuo Fulchario, Agilfridus, ex palatio Karoli regis assumptus, Leodiensis epyscopus constituitur, qui prefuit annis 16. Incid. Anno Domini 797, imperii Constantini filii Leonis quarti matre ejus Herene ab imperio per Karolum Francorum regem repudiata [474 1Kb] , anno 6, post victoriam de Hunis, [Col. 0293C] qui et Avari dicebantur, habitam Henricus dux Forojuliorum, exspoliato Avarorum principe Yrungo in Pannonia, que nunc Hungaria dicitur, inestimabilem thesaurum Karolo regi misit. Eodem anno Thadim princeps Avarorum vel Avarum se et patriam suam Karolo regi dedit et gratiam baptismi percepit. Incid. Anno Domini 784 mortuo Agilfrido Leodiensi episcopo succedit Ogerbaldus, et preest annis 25.

10. Anno Domini 802, imperatrice Herene per Romanos exsiliata, Karolus Magnus cum jam super Francos annos 33 regnasset, a Romanis in imperatorem sublimatur, et [475 1Kb] diviso a Constantinopoli imperio Romano evolutis circiter 468 annis, imperat 13 annis, qui filium Pipinum, hujus nominis [Col. 0293D] quartum, Italie regem a Romanis obtinuit ordinari. Eodem anno Angelramnus, qui Metensem ecclesiam jam 45 annis rexit, adhuc floruit, ad cujus instantiam Donatus, hujus loci, ut creditur, monachus et exul, vitam et actus beati Trudonis plano stilo descripsit. Incid. Anno Domini 803, imperii Karoli Magni anno 4, Huni pagani---qui a primo anno imperii Gratiani, anno Domini scilicet 381, ex regione Scitica, que est citra paludes Meotides emergentes, Ghotos paganos a suis sedibus depulerunt---isti [Col. 0294A] post plures annos sortiti nomen regis sui, qui Avarus vocabatur, appellati sunt Avares. Hos Longobardi, alias dicti Vinidi, in amicitiam receperunt, et provinciam Pannoniam, quam annis plurimis effugatis incolis obtinuerant, ad Italiam profecturi, prefatis Hunis seu Avaribus ad inhabitandum concesserunt. Qui inibi non paucis annis residentes, a supervenientibus Ungaris paganis Pannoniam bello victi perpetuo amiserunt. Egressi igitur ad Italos, Italiam et Gallias pervagantes, cedibus, rapinis et incendiis diversa loca devastantes, usque ad Karoli Magni tempora tyrannizarunt. Qui congregata nobilium et popularium multitudine, conserto cum illis bello, prefatos Hunos sic protrivit, ut sola illorum historia factorum posteris remanserit, cessavitque [Col. 0294B] tunc persecutio Hunorum. Incid. Anno Karoli 9, mortuo Gerbaldo Leodiensi epyscopo, Waschandus succedit, qui in Ardenna Andagium cenobium feminarum construxit. Eodem [476 1Kb] tempore idem Waschandus apud cenobium Andainense, quod postea vocatum est cenobium sancti Huberti, immutato ibidem statu regularium canonicorum, instituit congregationem nigrorum monachorum, transferens illuc a Leodio corpus beati Huberti, reperiens illud altiori loco juxta tumbam sancti Beregisi fundatoris illius cenobii [476 1Kb] . Incid. Anno Domini 814 mortuo Karolo Magno anno etatis sue 72, filius ejus Ludowicus Pius imperium obtinuit, et annis 27 imperavit, qui anno primo sui imperii Bernardum, filium fratris sui Pipini quarti hujus nominis, quia [Col. 0294C] contra eum conspiraverat, exoculavit, regnoque Italie et vita privavit. Anno imperii ejus 10, mortuo Waschando Leodiensi epyscopo succedit Pirardus, et annis 9 preest. Incid. Anno eodem Drogo frater hujus Ludovici fit Metensis epyscopus. Anno sequenti [MART. POL.] Arioldus rex Danorum cum uxore et filio ac sua parte Danorum per plures irrumptiones devastationum Francis illatas, tandem viribus hujus Ludovici Pii devictus, apud Maguntiam baptizatur, et ab imperatore Ludovico muneribus et parte Frisie in beneficium sibi data honoratur. Incid. Anno Domini 836 defuncto Pirardo Leodiensi epyscopo succedit Hyrcanus, et preest 25 annis.

11. [SIGEB.] Anno Domini 836, imperii Ludovici [Col. 0294D] Pii a. 23, Normanni pagani a suis sedibus et nationibus egressi, Gallias graviter impetunt et Frisones tributarios faciunt. Isti Normanni origine fuerunt Dani sed lingua barbara. Normanni quasi septentrionales homines sunt dicti, eo quod ab illa mundi parte venerunt. Isti peccatis christianorum promerentibus sub diversis successive eorum ducibus et regibus, Gundo scilicet, Grimundo, Alstagno, Rollone et aliis pluribus, per annos 40 Gallias et regna Francorum, Anglorum, Lotharingiam cum diversis [Col. 0295A] [477 1Kb] mundi provinciis et terrarum principatibus pervagantes iteratoque redeuntes, miserabiliter devastaverunt. Qui tum multotiens pluribus milibus de suis per christianos occisis, licet cum suis principibus baptizari merentur. verumtamen residui fuga lapsi, recuperata suorum multitudine, a depopulatione urbium, civitatum et opidorum non cessaverunt usque ad tempora imperii Arnulfi, anno scilicet Domini 891.

12. Anno Domini 838, imperii Ludovici Pii anno 23. Drogo Metensis epyscopus huic monasterio sancti Trudonis abbas prefuit, qui, ut creditur, Ghiselberto in numero abbatum hujus loci septimus successit; sed quo anno abbas esse ceperit aut quo obierit, memorie commendatum non inveni.

[Col. 0295B] 13. Ipso anno quidam vir nobilis Hotbertus nomine bona sua in loco dicto Hasnoth [(615) 1Kb] in pago Hasbaniensi sita ad ecclesiam beati Trudonis donavit, et inde cartam confici mandavit, cujus tenor talis est [(616) 1Kb] : Cum lux ista festinanter discurrit, et dies nostri sicut umbra transeunt, ideoque oportet, ut, dum in seculo consistimus, de futuro judicio tractare debeamus, ut, quando venerit dies subitanea, non inveniat ullum quemcunque imparatum, idcirco in Dei nomine ego Hotbertus, cogitans Dei de misericordia pro anime mee remedio et eternorum retributione bonorum, ut piissimus Deus me de peccatis meis relaxare dignetur, et eternam beatitudinem possideam, donator dono per hanc epistolam donationis, donatumque in perpetuum esse volo ad basilicam [Col. 0295C] sancti Trudonis, ubi preciosus in corpore requiescit, et domnus Drogo arciepyscopus preesse videtur. Hoc est quod dono rem proprietatis mee in loco nuncupante Hasnoch, super fluvio Merbate in pago Hasbaniensi sive Dyostiensi, curtem cum casa indominicata [478 1Kb] et cetera edificia in ipsa curte constructa, et mansas vestitas 6 ad ipsam curtem conspicientes vel pertinentes, cum perviis legitimis, warescapiis, pratis, pascuis, egressum vel ingressum, mobile et immobile, et de silva scara ad porcos, quantum inveniri potest et propria voluntas intus decreverit mittere, et quidquid ibidem mea possessio vel dominatio esse videtur, totum et ad integrum cum devotissimo mentis affectu ad ipsum sanctum locum supradictum tradidi, et [Col. 0295D] coram testibus confirmavi perpetualiter possidendum inter confines Sancti Trudonis et casaleti et mancipia 24. Actum in Sarcinii monasterio sancti Trudonis publice, sub die 13 Kalendas Augusti, anno 24, regnante domino nostro Ludowico serenissimo et ortodoxo imperatore. Incid. Nota, lector, quod iste Drogo 39us fuit Metensis epyscopus, qui de 5 Metensibus epyscopis fuit quartus, quos Romani pontifices ex speciali privilegio transmisso ipsis pallio tamquam [Col. 0296A] arciepyscopos sub certis diebus palliatos missas celebrare jusserunt.

14. Iste Drogo, sicut verisimiliter creditur, fuit a primo Grimone abbate octavus hujus monasterii sancti Trudonis abbas, qui per suam industriam ipsum monasterium monasticis disciplinis devotius inornavit, et pretiosis clenodiis et redditibus largioribus cumulavit. Ipsius etiam tempore nullus principum hoc monasterium ausus fuit perturbare, tum propter suarum virtutum auctoritatem, tum propter imperatoris Ludowici Pii, fratris ejusdem, formidabilem majestatem. Post hunc Drogonem abbatem successit abbas Adelboldus, ut creditur, 9us, deinde Hildradus abbas 10us, postea Sabbatinus abbas 11us, post hunc Ermenmarus abbas 12us, cui [Col. 0296B] successit Radulfus abbas 13us, et Ludowicus abbas 14us, post hunc Rotbertus abbas 15us, deinde Rodegangus 16us, cui successit Imizo abbas 17us, de quo pauca, que suo tempore contigerunt, infra consequenter annotantur. Nota hic, lector, quod inter 15 abbates hujus loci, quos continue ponit Rodulfus abbas nominatim, ex quibus supra capitulo primo secundi libri illorum septem nomina exprimuntur, et octo reliquorum, quorum hic seriatim nomina notantur, isti duo Drogo scilicet et Imizo abbates non pertinent, sed ex antiquis annotationibus et cartis postea compertum est ipsos etiam abbates hujus loci fuisse. Incid. [SIGEB.] Anno Domini 841, imperii Ludowici anno 26, idem Ludowicus moritur et Metis sepelitur, qui reliquit post se [Col. 0296C] 4 filios: Lotharium, Karolum dictum Calvum, Ludowicum et Pipinum; iste fuit ultimus Pipinus hujus nominis quintus. Lotharius igitur primogenitus ejus usurpans imperium cum regno Francie imperat 15 annis. Anno ejus 2, floruit Theodulfus abbas Floriacensis [Cfr. MARTIN. MIN.], postmodum factus Aurelianensis epyscopus, qui in captivitate positus in die palmarum, cum Ludowicus solempni illius diei processioni interesset, ad fenestram eminentis turris ubi detinebatur accessit, et elevata voce ymnum Gloria, laus et honor cum ceteris versibus ab eodem compositis per ordinem devote cantavit; quod audiens rex illius exsilii misertus, jussit eum absolvi, et ab illo tempore in Galliarum ecclesiis [Col. 0296D] ymnus prefatus illo die decantatur. Incid. Anno sequenti defuncto Ludowico Pio Lotharius primus, ejus filius, succedit, et imperat annis 15. Incid. [SIGEB.] Anno Domini 844, imperii Lotharii 4 anno, fratribus de particione regni contra Lotharium gravi bello decertantibus, descripto regno in tres partes, fratres cum ipso paciscuntur. Karolus accipit occidentalia regna a Britanico occeano usque ad Mosam fluvium, in qua parte ex tunc et modo nomen [Col. 0297A] Francie remansit; Ludowico vero orientalia regna cesserunt, omnis enim Germania usque ad Reni fluenta, et alique super Renum civitates cum adjacentibus pagis propter vini copiam; Martini cronice addunt quartum horum fratrum Pipini nomine, cui cessit Aquitania pro sua portione [(617) 1Kb] . [SIGEB.] Lotharius, quia major natu erat, imperator appellabatur, omniaque Italie regna tenuit cum ipsa Roma, nec non provinciam et mediam partem Francie inter Scaldum et Renum, que mutato nomine, cum ipsa vocata esset Austria, a nomine istius Lotharii, hujus nominis inter imperatores primi, Lotharingia est denominata. Continet autem Lotharingia has nobiles civitates, Coloniam Agrippinam, Treverim, Mettim, Virdunum, Cameracum et [Col. 0297B] Leodium cum universis opidis, castellis et libertatibus ac villis sub suis dyocesibus constitutis. Item Gandavum [(618) 1Kb] , Lovanium [(619) 1Kb] , Bruxellam, Maghliniam [(620) 1Kb] , Antwerpium, Hoyum, Namurcum, Tongris [(621) 1Kb] , Dyonantum [(622) 1Kb] , Trudonis, insuper et Aquisgrani, que a Karolo Magno facta est sedes regni ipsius Lotharingie, sicut Metensis civitas ab antiquo exstitit. Fuerunt quoque sub hoc regno plures ducatus et comitatus principumque dominia, prout illis liquido constat, qui terras inter Scaldum et Renum sitas lustrabant. Incid. [SIGEB.] Anno Domini 856, imperii Lotharii primi 16. Lotharius primus, partito inter filios imperio et regno, imperium filio suo Ludowico, et Lotharingie regnum juniori filio Lothario tradidit, susceptoque habitu [Col. 0297C] monachali apud Prumiam monasterio mundo renuntiat, et non longe post in Christo obiit. De cujus anima altercatio facta fuit; angeli enim petebant animam monachi, demones animam imperatoris, sed per orationes fratrum demones abscesserunt [Cf. MART. POL.]. Incid. Anno Domini 857. Adventius Metensem epyscopatum suscepit, et prefuit annis 15. Hujus autem immediatus predecessor quis fuerit nescitur. Incid. Anno eodem defuncto Hyrcano Leodiensi epyscopo successit Franco, et prefuit annis 26. Circa idem tempus Dani piraticam exercentes, duce Alstagno per portum Flandrensium emergentes, vi magna Franciam invadunt.

15. [SIGEB.] Anno Domini 870, imperii Ludowici secundi anno 15. Adventius Metensis epyscopus per [Col. 0297D] vicarios suos a Metis ad nostrum monasterium missos fecit descriptionem fieri omnium suppellectilium et jocalium [(623) 1Kb] hujus loci. Quibus a nostris ostensa est magna copia pretiosorum clenodiorum et utensilium, tam pro divino cultu congrua quam pro humanis usibus decens et honesta. Insuper et [Col. 0298A] fratrum prebenda largissima et regulariter ordinata, certa annotatione cum expressa reddituum assignatione ad eandem spectantium per eosdem scripto commendata est anno epyscopatus ipsius 13, 18 Kalendas Septembris. Incid. [Gesta Trevir. 27.] Anno Domini 872, imperii Ludowici secundi anno 17. Adventius Metensis epyscopus, qui consanguineum suum Bertulfum apud Karolum regem Lotharingie et Provincie in Treverensem arciepyscopum promoveri obtinuit, post paucos dies obiit, cui Walo succedit. Huic Waloni anno ordinationis sue 2. ob reverentiam dignitatis regni Lotharingie, cujus Metis civitas caput fuit, Johannes papa 105us pallium transmisit, et quibus festis hoc usurus fuerit, patentibus litteris indulsit. Super quo usu ab arciepyscopo [Col. 0298B] Treverensi Bertulfo, ut pallium deponeret, ammonetur. Cui idem Walo respondit, se non primum sed quintum fuisse epyscopum, quem sedes apostolica sublimare pallii honore dignata fuit; primo scilicet Urbicium, secundo Rodegangum, Pipini tercii Francorum regis ex sorore nepotem, tercio Engilramnum, quarto vero Drogonem, Karoli Magni filium ac cenobii sancti Trudonis abbatem: quibus ego interpolatis successoribus quintus exstiti. Sed prefato Bertulfo hiis assertionibus non contentato, Hicmarus Remorum arcipresul ad sedandam talis controversie litem Metensem Walonem, ut suo metropolitano obediret, informavit; sicque pretermisso pallio discordia quievit. Ex cujus rei enarratione liquet, ex qua causa prefati Metenses episcopi [Col. 0298C] nomine arciepyscoporum intytulati leguntur, prout in cartis aut copiis de archivis nostri monasterii sancti Trudonis annotatum invenitur. In quibusdam etiam antiquis cartis hujus monasterii scribitur Theodericus vel Stephanus, Mediomatrice sedis epyscopus, quod idem sonat ac si diceretur epyscopus Metensis. Quod quidem ex eo provenit, quia urbs Metensis caput et sedes regni Austrie, que postea Lotharingia dicta est, extitit. Invenitur etiam in quibusdam cronicis pro hoc nomine Metim Mediomatricum conscriptum. Incid. [SIGEB. MART. POL.] Anno Domini 877 mortuo Ludowico secundo, Karolus Calvus duobus annis imperat, cujus anno 1 comitatus Flandrie exordium sumpsit. Non enim tunc, prout nunc, tanti nominis et opilencie, sicut modo [Col. 0298D] cernitur, exstitit, sed a regum Francorum balivis seu forestiariis illo transmissis regebatur; ex quibus [(624) 1Kb] nobiles viri Lidericus scilicet sub Pipino tercio, Ingerlaus sub Karolo Magno, et Andacer sub Ludowico Pio, rectores Flandrie fuerunt. Processu vero temporis Balduwinus filius Andacri, vir elegantis [Col. 0299A] forme, loco patris succedens, in aula regis acceptus fuit [Cfr. Chron. com. Fland.]. Is cum ad Flandriam destinandus esset, filiam Karoli regis Judith, que hunc adamavit, rapuit et ad Flandriam secum devexit, propter quod ex regis precepto ab omni ecclesia consensu epyscoporum excommunicatur. Dehinc intercedentibus epyscopis et optimatibus ad id consulentibus, Balduwinus et Judith regis filia ab ipso Karolo ad veniam admittuntur, quibus rex Flandriam in comitatum perpetuo possidendum benigne donavit. Incid. [SIGEB.] Anno Domini 879 mortuo Karolo Calvo, fratruelis ejus Karolus junior annis 12 imperat. Incid. Anno imperii ipsius 3, cum Normannorum multa milia per Francos occisa fuissent pluresque cum navibus in mari demersi, major [Col. 0299B] securitas Gallias, Franciam et Lotharingiam inhabitantibus accrevit. Qui tamen, ne effera gens ad predictas provincias et regna repedaret, per diversas urbes et loca criptas et latebras subterraneas ad res ecclesiasticas et sanctorum pignora occultanda construxerunt.

16. Anno igitur sequenti plus minusve (Circa 880) abbas hujus monasterii qui tunc prefuit, et conventus ejusdem, tam ex observantia monastice discipline quam temporalium possessionum locupletatione undique famosi, ob cedem, qua Normanni pagani humiliati erant, animequiores effecti, ut suo patrono majorem solito reverentie honestatem impenderent, consilio [479 1Kb] habito, unanimi consensu Leodiensem epyscopum Franconem invitant. Qui, [Col. 0299C] prius aperto loco sepulcrali [480 1Kb] in presentia plurimorum ecclesiasticorum et religiosorum virorum ac secularium, sanctum pignus pretiosorum corporum Trudonis et Eucherii ab imo elevat, et in loco eminenti cum psallentium devota modulatione reverenter collocat.

17. Anno [481 1Kb] sequenti (881), quia fama laborabat Normannos infestaturos fore Lotharingiam, corpora sanctorum Trudonis et Eucherii diligenter a loco eminentiori, in quo pridem translatione eorum solempniter celebrata reposita fuerant, per sollicitudinem fratrum monachorum hujus monasterii intra subterraneam criptam seu voltam [(625) 1Kb] , que infra cappellam [482 1Kb] ipsius beati Trudonis ad hoc nuper constructa fuit, suppinata et occultata sunt. Ubi multis [Col. 0299D] annis latuerunt usque ad tempora Wirici abbatis, sub quo per Rodulfum Leodiensem epyscopum solempniter iterato translata fuerunt, ut infra patebit [(626) 1Kb] .

18. [SIGEB.] Anno Domini 883, imperii Karoli junioris anno 4. Normanni pagani adjunctis sibi Danis, a Francia declinantes Lotharingiamque pervagantes, Ambianis, Atrebatum, Corbeyam cum monasterio Sancti Petri, Cameracum, Taruennam finesque Morinorum, Menapiorum, Bracbantensium [Col. 0300A] ac omnem terram citra Schaldem fluvium cum monasterio sanctorum Walarici et Richarii ferro et igne crudeliter vastaverunt; indeque procedentes Wael fluvium ingrediuntur, qui fluvius a latere alvei Reni fluminis erumpens, inter ipsum Renum et Mosam preterfluit. Applicantes vero aggeri Batuam insulam, inter prefatos fluvios Renum et Wael situatam, que est umbilicus ducatus seu comitatus Ghelrie, intraverunt. Qua devastata per transversum prefati fluminis Wael navigantes, Novimagium opidum et palatium ibidem imperatoris dextruxerunt et incenderunt.

19. Eodem anno prefati Normanni repedantes per fluvium Scaldem, famosum opidum Machliniam devastaverunt, a quorum impetu sanctus Libertus, filius comitis Machliniensis, fugiens in Hasbaniam [Col. 0300B] devenit; et cum ab illis infidelibus insequeretur, causa presidii hoc monasterium sancti Trudonis intravit, quem ante aram prefati patroni gens effera ad orationem provolutum crudeliter mactavit.

20. Eodem anno Godefridus et Sigefridus, reges Normannorum, cum inestimabili multitudine suorum juxta Mosam in loco dicto Haslon considentes, Leodium, Trajectum, Tungris, Coloniam Agrippinam, Bunnam cum adjacentibus opidis et Castellis devastant et comburunt, et in palatio Aquisgrani equos stabulantes, ipsum opidum et palatium incendunt; insuper hoc monasteria Stabulaus, Malmundarium, Indam, Prumiam comburunt et destruunt. Hoc insuper monasterium sancti Trudonis non minus aliis religione splendidum, et rebus temporalium possessionum [Col. 0300C] refertum, sub hac clade sic funditus est eversum [(627) 1Kb] , et usque ad tempora primi Ottonis imperatoris raro incoleretur habitatore. Quapropter sacri ordinis et professionis utriusque sexus homines fuga lapsi, ubi oportunius poterant latitabant, et thesaurum ecclesiarum et sanctorum corpora locis, prout valebant, tutioribus occultabant. Incid. Eodem anno mortuo Francone Leodiensi epyscopo Stephanus, qui cantum inventionis Sancti Stephani composuit, successit. Incid. Anno sequenti Normanni Treverensem dyocesim impetentes, omnia castella et opida universa cum villis everterunt, et tandem ipsam civitatem expugnatam destruxerunt, epyscopo per fugam reservato [Cfr. Gesta Trevir. 28]. Post hoc urbem Metensem usque perveniunt, ibique [Col. 0300D] conserto prelio christianos vincunt omniaque cum urbe destruunt et comburunt. In hoc prelio Treverensi archiepyscopo Bertulfo prefato per fugam salvo, Walo epyscopus Metensis cesus occubuit; cui in epyscopatu Rubertus successit. Iste est 47 annus sub quibus Normanni christianorum regna cum diversis provinciis pervagando cedibus, rapinis et flammis vastaverunt. Incid. [MARTIN. POL.] Anno imperii Karoli junioris 11 ens Ungarorum barbara [Col. 0301A] a Scitia in Pannoniam provinciam primo aggressa, ejectis inde Awaribus qui et Huni, ibidem usque in hodiernum remanserunt. Isti ante baptismum crudis carnibus pro cibo et humano sanguine pro potu utebantur.

21. [SIGEB.] Anno Domini 891 Karolo juniore mortuo, Arnulfus fratuelis ejus imperat 12 annis. Hujus imperii anno 1 Normanni Parisius expungnare nequeuntes, diversas civitates Francie impugnant et expugnatas devastant. Qui anno imperii Arnulfi 5 iterato Lotharingiam repetentes, Hasbaniam in confiniis opidorum Sancti Trudonis Tungrisque depopulantur, Brabantiaque cum Flandria annullata, circa Leodium civitatem cum christianis pugnant et prevalent. Contra quos Arnulfus rex eodem anno cum exercitu valido super fluvium qui Tylia dicitur [Col. 0301B] congreditur, tantamque multitudinem pugnatorum prostravit, ut vix ex eis superesset qui ad classem meroris nuntium adversum ferre posset. Residui vero Normanni Mosa transvadata Ribuariam terram et Arduennam vastando pervagantes, trans mare recedunt. Est autem Ribuaria terra victualibus habundans, sub qua comitatus Juliacensis [(628) 1Kb] aliorumque principum fortalicia continentur. Arduenna vero vel Ardenna est terra montuosa et ferarum habundans, sub qua plura famosa monasteria sunt scita, que a Leodio civitate ab uno latere usque Metim, et ab alia usque citra Coloniam protenditur et dilatatur [483 1Kb] .

22. Anno Domini 896, hujus Arnulfi regis anno [Col. 0301C] imperii 6. [MARTIN. POL.] Normanni et Dani qui Francorum regnum et Lotharingiam cum aliis provinciis adjacentibus per annos ferme 60 pene ad nichilum redegerant, hoc anno per Arnulfum predictum, Ricardum Burgundie ducem et Robertum Parysiensem comitem adeo sunt devicti, ut et ipsi Dei misericordiam implorarent et Baptismum reciperent (an. 896). Tunc primum ira Dei versa est in misericordiam, ut habetur 2. Machabeorum capitulo 7. Incid. [SIGEB.] Anno 903. Arnulfo imperatore mortuo filius ejus Ludowicus tercius succedit, et annis 10 regnat. Incid. Circa idem tempus Ruberto Metensi epyscopo mortuo Adelbero primus hujus nominis, frater Frederici Mosellanorum ducis, vir precellentis philosophie, succedit. Incid. Anno hujus [Col. 0301D] Ludowici 8. Regino Prumiensis abbas cronicam suam, quam a nativitate Domini inchoatam usque ad hunc annum produxit, corrigendam ad predictum Adelberonem transmisit. Incid. Anno Domini 912. Ludowico tercio mortuo, Conradus, filius comitis Hessie, annis 7 regnat. Ab hoc tempore imperium a Francigenis transiit et ad Alemannos perpetuo devolutum est. Incid. Anno Domini 920. Conrado sine benedictione imperiali mortuo Henricus primus, dux [Col. 0302A] Saxonie, succedit, et annis 18 imperat. Incid. Anno ejus 3. Ungaris Franciam, Alsatiam, Alemanniam Saxoniamque depopulantibus Henricus rex occurrit, et omnes usque ad internitionem dilevit. Incid. Eodem anno mortuo Stephano Leodiensi epyscopo succedit Richarius abbas Prumiensis. Hic reparavit ecclesiam sancti Petri in Leodio a Normannis destructam. Incid. Circa idem tempus Henricus, rex Alimannie, et Karolus Simplex, rex Francie, apud Bonnam confederantur. Karolus reddit Henrico regnum Lotharingie, epyscopis et comitibus jurejurando rem confirmantibus. Anno hujus Henrici 16. adhuc floruit Adelbero primus Metensis epyscopus.

23. Iliis temporibus, quibus nostrum monasterium fuit a Normannis destructum, fuit, ut ferunt, [Col. 0302B] quidam nomine Imizo hujus loci abbas, qui omnium predecessorum suorum abbatum, ossa de diversis locis monasterii in quibus humata jacebant, elevavit in loco sanctuarii, parvo choro scilicet, sub quatuor marmoreis lapidibus in unum posuit, et post hoc infra spatium unius anni obiit. Incid. Post lapsum temporis Karolo rege Francie mortuo, Lotharingi Henrico regi Alemannie subesse nolentes, ad instinctum Chiselberti comitis Hannonie, cui pridem rex Karolus ducatum commiserat Lotharingie, ab ejusdem Henrici fidelitate recesserant, quod Henricus sagaciter dissimulans, inspecta Chiselberti potentia, filiam suam Girbergam illi in uxorem dedit et ducatum Lotharingie ei commisit. Et ne ducatus Lotharingie quantum comprehendat legentibus lateat, [Col. 0302C] sciendum, quod ipsa, ut supra tangitur, prius dicta fuit Austria, et fuit regnum per se et conjunctum quandoque regno Francie, vocabaturque tunc Francie pars media. Extenditur ergo hec Lotharingia in longitudine a finibus Burgundie usque ad mare Frisonum, et in latitudine a Scalda usque ad Reni fluenta, et complectitur in ea Hannonia cum adjacentibus sibi terris totaque Brabantia, que olim ab urbe Tornaco [(629) 1Kb] usque ad ripam Velpe fluminis [(630) 1Kb] , cujus hodie pars una a comitibus Hannonie, pars altera a comitibus Flandrie, tercia vero a principibus et ducibus Brabantie possidetur. Complectitur etiam ipsa Lotharingia intra se totam Hasbaniam, Campiniam, Batuam cum aliis principatibus et comitatibus, ac Mose fluminis transfluenta [Col. 0302D] cum Ardenna. Hec predicta pertinebant ad Pipinum, a quo duces Brabantie descenderunt, et vocabatur Austrasia seu Lotharingia inferior. Preterea integritas ipsius Austrasie seu Lotharingie adhuc ducatum Mosellanorum, quem modo vocant ducatum Lotharingie, continebat cum tribus metropolibus, scilicet Colonie, Treveris et Maguncie, cum ducatu Lemburgie et terris interjacentibus.


[Col. 0301] Explicit secundus liber hujus prime partis.



INCIPIT TERCIUS EJUSDEM.
[Col. 0303]

[Col. 0303A] 1. [SIGEB.] Anno Domini 938. Henrico nondum imperiali benedictione adepta mortuo, filius ejus Otto, primus hujus nominis, in regem Alemannie succedit, et annis 24 ante benedictionem suam in imperatorem feliciter regnat (an. 938). Iste Otto, meliorato regni et ecclesie per suam industriam statu, duas ecclesias in Leodio a Normannis destructas monasteriaque reedificat et restaurat.

2. Anno ejusdem secundo vel quasi (939), qui fuit annus a monasterii hujus devastatione per Normannos facta 45 [(631) 1Kb] , prefatus rex, secundum antiquorum relationem, pro exsequendis regni negotiis opidum Sancti Trudonis, ut pranderet, intravit. Cum autem facto prandio recessurus in hospitii sollario cum suis primatibus staret, respexit a longe [Col. 0303B] prominere hujus monasterii devastati muros vi ignis miserabiliter ruptos, virentiaque ramorum per amplitudines fenestrarum se in altum extollere; requisivit ergo quid hec ruinosa parietum proceritas indicaret. Cui cum responsum esset, hoc desolatum spectaculum condam cenobium fuisse famosum, sed per Normannorum rabiem, prout aspiceret, ad nichilum esse redactum, paucosque inibi monachos ex victu tenui Deo servientes, abbate jam de medio sublato, desolatos exsistere; tunc rex pius ingemiscens, convocatis fratribus, sibi in hoc consentientibus, virum devotum ex ipsis nomine Reynerum abbatem constituit. Qui auxiliante rege officinas necessarias restauravit, victumque et vestitum fratribus sufficienter ex tunc ministravit.

[Col. 0303C] 3. Post defunctionem igitur supradicti Imizonis abbatis Reynerus, ex pago Hasbaniensi ortus, hujus loci abbas consecratur, et preest annis 5. Qui infra breve tempus congregata multitudine monachorum, laudabiliter subditos in disciplina monastica dictis et factis innormavit.

4. [STEPELINI Mir. S. Trud.] Iste tamen quorundam adulantium delatione accusatus apud Adalberonem, secundum hujus nominis Mettensem epyscopum, ad quem respiciebat medietas opidi istius, nullatenus poterat animum ipsius epyscopi contra se quamvis injuste commotum per intercessionem illustrium virorum placare. Protestabatur enim idem epyscopus ipsum abbatem gratiam suam nunquam [Col. 0303D] fore habiturum. Cum autem abbas Metis necessario compulsus devenisset, et ad presentiam epyscopi oblatus fuisset, pro humili salutatione graves contumelias perpessus, cum rubore faciei confusus, a presentia epyscopi se subtraxit. Sed vir Domini beatus Trudo non sustinens injustas servi sui contumelias, per visum nocte quadam epyscopo apparuit, [Col. 0304A] eumque verbis terribilibus increpans et acribus verberibus flagellans, continuo disparuit. Evigilans ergo epyscopus, concitata ad se familia, quid sibi in visione acciderit, enarravit, suique testes sermonis nudato corpore ostendit plagarum livores cum tumore carnis. Misso vero celeriter nuntio, abbas ad epyscopum rogatus repedat, et injurias illatas benigne remittit. Cui epyscopus auxilium in universis negotiis se prestiturum quamdiu superviveret firma promissione profitetur, sicque gratie epyscopi restitutus, in Domino gaudens ad propria redit.

5. Anno sequenti (938) venerabilis matrona Ruechlinda, mater domni Reyneri abbatis, quiddam de sua hereditate huic monasterio sub forma testamenti conscripti contulit, unde carte vel copie in nostris [Col. 0304B] archivis habentur, quorum tenor talis est: Notum sit omnibus sancte Dei ecclesie fidelibus, quia, si aliquid de rebus propriis ad loca sanctorum conferimus, ob hoc procul dubio bravium immarcessibile a Domino retributore recipere post metam hujus vite nos confidimus. Quapropter ego in nomine Dei Ruechlinda donatrix donatum imperpetuum esse volo ad monasterium sancti Trudonis, quod est constructum in loco nuncupante Sarcinio super fluvium Cysindriam, in pago Hasbaniensi, ubi ipse pretiosus Christi confessor corpore tenus requiescit, et domnus Reynerus, filius meus, cum multitudine monachorum sub norma regulari degentium abba preesse videtur. Et hoc est quod dono pro remedio anime mee, ut post cursum presentis vite munera perpetue lucis mihi impendere dignetur, [Col. 0304C] mancipia hiis nominibus, Everardum et uxorem suam cum infantibus suis et multis, etc. Sequitur in fine: Actum in Sarchiensi monasterio, sub die 9. Kalendas Decembris anno regnante domno Ottone primo in Alemannia (an. 938). Incid. [SIGEB.] Anno regni Ottonis 4. Ludowicus rex Francie ad regnum Lotharingie, quod Karolus pater suus nuper Henrico regi Alemannie dederat, ipsam Lotharingiam ductu Ghiselberti ducis Lotharingie, cujus uxor Gerberga soror Ottonis regis erat, invasit et usque Alsatiam venit. Quod ubi Otto rex perceperat, Lotharingiam intravit, et usque ad Caprimontem pervenit, sed postea concordia interveniente Ludowicus ad sua rediit. Incid. Anno regni sui 6. Otto Brisagam [Col. 0304D] opidum Alsatie obsederat ad expugnandum militis Everardi et Ghiselberti, adversariorum suorum, qui ipsum occupaverant. A quo proceribus regni animo recedentibus, Everardus comes palacii et Ghiselbertus comes Hannonie et dux Lotharingie, qui pridem Henricum ducem Bawarie, fratrem Ottonis regis, pellacia sua a fratre averterant, congregato [Col. 0305A] magno exercitu, contra ipsum Ottonem bello congrediuntur, sed victi ab exercitu ipsius Ottonis, pluribus suorum occisis, Everardus occubuit gladio, et Ghiselbertus [484 1Kb] submergitur in Reni fluvio. Incid. Circa idem tempus mortuo Ghiselberto, Otto rex Gerbergam sororem suam, relictam ipsius Ghiselberti, tradidit in uxorem Ludowici regis Francorum. Cui Ludowicus post paucos dies partem Lotharingie, prout obtinuit, contulit.

6. Circa idem tempus abbate Reynero die quadam missam celebrante, facta fractione forme sacramentalis, cum in calicis fundo araneam horribilis quantitatis et coloris respexisset, abhorrens animalis spetiem quid faceret anxiatur, sed tandem vim divine virtutis ad mentem reducens, confisus in Domino, [Col. 0305B] calicis sacramentum glutivit, nec quidquam postea molestie sensit. Qui eodem anno, postquam huic loco quinquennio prefuisset, Kalendis Marcii in Domino obdormivit.

7. [SIGEB.] Anno Domini 944, imperii Ottonis regis Alemannie anno 7 venerabilis pater Adelbero secundus, Mediomatrice sedis epyscopus, [STEPELINI Mir. S. Trud.] qui, ob favorem quem monachis exhibebat, monachorum pater est appellatus, gravi compatiens desolati gregis necessitati, ut habundantius proficienti illi in monasticis institutis prodesset, et temporalia bona, que per illos ferme 45 annos desolati hujus loci per tyrannidem nobilium et magnatum injuste possidebantur, recuperare posset, divinitus inspiratus, onus prelature hujus monasterii [Col. 0305C] assumens, abbas efficitur.

8. Et quia dudum Reynero suo predecessori sinistre informatus alienus exstiterat, pro qua causa sanctus Trudo etiam, prout supra narratur, ipsum corripuerat, ideo ferventius ad omnem istius monasterii promotionem intentus, hereditates deperditas pro parte restitutas accepit, et non habitas ex proborum largitione quos informaverat augmentavit. Ex sua insuper propria hereditate hanc ecclesiam 6 vineis juxta locum dictum Manwen cum 6 curtilibus suis ac mansione una, sitis supra fluvium Mosellam in villa que vocatur Pomerium [(632) 1Kb] , dotavit, et ad similia facienda alios devotos homines, apud villam Bredal supra eundem fluvium Mosellam habitantes, effective induxit. Structuram monasterii [Col. 0305D] quoque multiplicatis operariis cum gravibus expensis in altum produxit, et firmo tecto ex sectis lapidibus nobiliter coopertam consummavit.

9. Completo ergo pro magna parte opere monasterii, annuente Leodiensi epyscopo Richario, ipse Adelbero in propria persona, congregata populorum multitudine, hoc monasterium solempniter consecravit anno prelationis sue in hac abbatia 2 (945). et a prima dedicatione hujus monasterii anno 288. Incid. Anno eodem quo domnus Adelbero secundus, Metensis [Col. 0306A] epyscopus et hujus monasterii sancti Trudonis abbas, hoc monasterium consecravit, qui fuit, 8. annus imperii Ottonis primi in regno Alimannie, prefatus Otto subjugavit sibi totam Lotharingiam, resistente sibi solo Adelberone epyscopo et abbate prefato, fratre Frederici ducis Mossellanorum [SIGEB.]. Incid. Anno ipso defuncto Richario Leodiensi epyscopo succedit Hugo primus, et preest annis 2. Incid. Anno Domini 947, regni Ottonis anno 10, defuncto. Hugone Leodiensi epyscopo succedit Farrabertus abbas Prumiensis, qui prefuit annis 6. Incid. Anno regni Ottonis 15, Conrardus, gener hujus Ottonis et dux Lotharingie, quia contra Ottonem conspiraverat, a Brunone Coloniensi arciepyscopo, tutore imperii, capitur, redeunteque Ottone ducatus Lotharingie [Col. 0306B] ipsi Brunoni a fratre Ottone datur. Anno regni Ottonis 16, mortuo Farreberto Leodiensi epyscopo succedit Ratherius monachus Lobiensis.

10. Anno Domini 959, regni Ottonis primi anno 21, quedam nobilis matrona nomine Guodrada ad famulandum Deo et sancto Trudoni sese tradidit, tempore domni Adelberonis secundi, Metensis epyscopi et abbatis Sancti Trudonis, prout continetur in quadam carta veteri, cujus tenoris principium et finis talis est: In nomine sancte et individue Trinitatis. Notum sit omnibus sancte Dei ecclesie fidelibus, quod quedam femina nomine Guodrada, veniens ad monasterium sancti Trudonis, ubi ipse sanctus in corpore requiescit, et domnus Adelbero epyscopus et preesse videtur, ibi sue genuitatis libertatem amittens, [Col. 0306C] et sese sub jugo servitutis Deo et sancto Trudoni tradidit famulaturam, etc. [(633) 1Kb] Sequitur: Actum in monasterio Sarciniensi sub die 6. Idus Januarias anno 21, regnante domno Ottone glorioso [485 1Kb] rege Germanorum (an. 957). Ego Eynardus cancellarius scripsi.

11. Item anno regni ejusdem 23 (an. 959), quidam devotus vir contulit ad mensam fratrum largas elemosinas possessionum apud Bredal super fluvium Mosellam, de quibus carta conscripta sic incipit: In nomine Dei omnipotentis ego Zeizolfus quasdam res mee proprietatis tradidi ad mensam fratrum in monasterio sancti Trudonis degentium, etc. Sequitur: Per consensum Adelberonis epyscopi Metensis, qui videtur esse abbas ipsius loci, etc. Sequitur: Acta sunt hec anno regni Ottonis primi 23. Nota, [Col. 0306D] lector, quod hic de duabus cartis, quarum copie in libro cartarum nostri monasterii antiquarum plenarie continentur, pauca recitavi, ut nemo dubitet prefatum domnum Adelberonem hujus monasterii fuisse abbatem. Incid. Anno Domini 962, anno regni ejus in Germania seu Alimannia 24. Otto primus a cardinalibus Rome demandatus, in imperatorem coronatur.

12. Anno Domini 964, regni Ottonis 26 [(634) 1Kb] , imperii ejusdem anno 3, domnus Adelbero hujus nominis secundus, Metensis epyscopus et abbas hujus loci, [Col. 0307A] postquam 20 annis huic abbatie prefuit, quadam die ad hoc monasterium deveniens, in lecto egritudinis cecidit, convocatisque fratribus, post sacramentorum sumptionem, 7 Kalendas Maii in Domino obdormivit. Cujus corpus post solempnes exequias in latere exterioris parietis ipsius monasterii ad levam versus claustri ambitum et sepultum. Cui Theodericus hujus nominis primus, Ottonis imperatoris consobrinus, in epyscopatu Metensi, et Thietfridus in abbacia hujus loci succedit.

13. Anno gratie eodem domnus Thietfridus huic loco abbas preficitur, qui annis 30 prefuit, sub quo religio floruit et possessionum summa accrevit. Incid. [SIGEB.] Anno sequenti vel circiter Conrardus, Ottonis imperatoris gener, a ducatu Lotharingie [Col. 0307B] pridem destitutus, contra Ottonem rebellans, ad Ungaros Germaniam depopulantes transfugit, eosque in regnum imperii Ottonis adduxit. Qui ab ipso imperatore in hoc bello ita sunt prostrati, ut contra imperii regnum amodo se erigere non auderent, in quo conflictu idem Conrardus occubuit. Incid. Circa eadem tempora Ottone imperatore pro tuenda republica longe proficiscente, Bruno ejus frater, Coloniensis arciepyscopus, secunda vice Germanie et Gallie tutor et defensor constituitur. Incid. [Vita Brun.] Post hec venerabilis Bruno febre correptus obiit; cujus corpus per Theodericum Metensem epyscopum, suum consobrinum, est delatum Colonie, et in cenobio sancti Panthaleonis, quod ipse fundaverat, sepultum honorifice. Cui in arciepyscopatu Folmarius, et [Col. 0307C] in ducatu Lotharingie ejus nepos Karolus succedit. Anno imperii sui 7. Otto primus ducatum Lotharingie Karolo, fratri Lotharii regis Francie, filio sororis sue, tali conditione contulit, ut ipse a propriis insolentiis resipisceret, et sui fratris Lotharii insultibus, quos contra Lotharingiam conceperat, obsisteret.

14. Circa hec tempora plus minusve, tempore hujus abbatis Thietfridi, illustris femina domna Bertha, vidua et Deo sacrata, comitissa Flandrie, cum peregre visitasset limina beate Marie Aquisgrani, contigit eam in reditu opidum Sancti Trudonis devotionis causa visitare et ad sepulchrum prefati sancti preces humiles fundere. Que cum per aliquot dies causa repausationis ibidem moram faceret, in [Col. 0307D] lectum egritudinis incidit. Quod ut Arnulfo illustri viro, filio suo, Flandrensi comiti, innotuit, ad prefatum locum quantotius properat, ibique presentibus Metensi epyscopo Theoderico primo ac Thietfrido abbate, ad preces sue matris domne Berthe ob remedium sue et suorum animarum Deo et beato Trudoni in usus servorum Dei inibi Deo famulantium villam Proviin, in castellania Ylensi sitam juxta fluvium Doulam, cum mancipiis, terris, decimis, silvis, pratis, pischariis aquarumque decursibus liberaliter hereditarieque donavit, cum [Col. 0308A] ecclesia parochiali illius ville et omnibus appendiciis ejusdem. Contulit insuper beato Trudoni silvam unam sitam non longe a villa Merwel, et unam decimam apud villam que vocatur Brustemium [(635) 1Kb] hac de causa, ut predicti patroni meritis delictorum suorum veniam adipisci mereretur, presentibus ibidem pluribus comitibus ac aliis viris, prout in privilegiorum nostri monasterii archivis clare conscriptum reperitur. Quo peracto, ingravescente infirmitate, prefata comitissa, sumptis ecclesiasticis sacramentis, extremum spiritum efflavit anno Domini 967, 17. Kalendas Augusti. Cujus corpus sepultum est in cripta antiqua, quod postea tempore Adelardi secundi est translatum et positum ad novum sanctuarium, sub volta in muro sinistri lateris [Col. 0308B] superioris chori juxta majus altare. In cujus preconium hujusmodi versus conscripti inveniuntur:

Bertha sacrata Deo, celesti digna tropheo,
   Hic translata jacet, que memoranda placet.
Stema prefulsit ei regalis progeniei,
   Nec fastu tumuit clara quod emicuit.
In virtute studens comitissa per omnia prudens,
   Dans sua seque Deo, digna potitur eo.
Ipsaque forma boni sancto devota Trudoni,
   Villam quo tenuit jure Proviin tribuit,
Dans partem decime de villa Brustemiense,
   Addidit et silvam que decet ecclesiam.
Suscipe, Trudo pater, quod contulit inclita mater,
   Gaudeat ut tecum, munera redde precum.
[Col. 0308C] Restabat biduum cancro solis peragendum,
   Cum felix obiit. Vita Deus sibi sit.

Incid. Anno imperii Ottonis 10. mortuo Eraclo Nothgerus subcedit, et in epyscopatu Leodiensi annis 42 residet. Incid. [SIGEB.] Anno Domini 973. Otto primus, qui fuit primus imperator de genere Alemannorum seu Germanorum, ad quos imperium perpetuo a Francis exemptum est devolutum, postquam annis 24 regnavit et 12 imperavit, cum devotione magna exspiravit. Qui in principio regni sui hoc destructum monasterium per suam diligentiam reedificari procuravit. Cui ejus filius Otto secundus, qui secum per aliquot annos coimperavit, successit, et annis 10 imperavit. Incid. Quia vero de Germania mentio incidit, sciendum, quod due [Col. 0308D] sunt Germanie, superior scilicet et inferior. Superior autem est maxima regio in initio Europe, sub cujus nomine vocabulo Schitia et Alania cum aliis terris communiter optinent tytulum Germania. Que simul protensa juxta occeanum septentrionale, paludes Meothidis a superioribus habet propinquas, quam etiam maximus fluvius Danubius, cui 60 flumina navifera successive influunt, qui in suo progressu propter situum mutationes Hyster appellatur, pertransiens habundanter irrigat [(636) 1Kb] . Est enim terra hec nimium ferax victualium et barbaris hominibus [Col. 0309A] populosa, que propter gignendorum populorum fecunditatem dicta est Germania. Ex hiis partibus condam egressi sunt Goti, Huni, Wandali, Longobardi ceterarumque nationum pagani, postremoque barbari Normanni christianorum fines zelo debellandi [(637) 1Kb] . Quorum egressionis causa fuit hujusmodi. Intra hanc enim regionis plagam constituti populi cum in tantam multitudinem pullulassent, ut jam simul habitare nequissent, sicut ferunt qui illam lustraverunt, in tres omnem catervam partes dividentes, que ex illis pars patriam relinquere novasque sedes deberet requirere, sortem miserunt. Ea igitur pars, cui sors dederat genitale solum excedere exteraque arva sectari, suis et patrie valedicentes, cum conjugibus et prolibus ad requirendas [Col. 0309B] quas possent terras incolere iter arripuerunt. Qui quam inhumaniter [486 1Kb] Italiam, Galliam et alia plura christianorum regna illis temporibus depopulabantur, multorum solemnium virorum hystorie testantur. Inferior vero Germania est eadem que et Alemannia, terra fructifera et habundans in victualibus, repletaque cohabitatione hominum sapientium et fortissimorum, innumerabili multitudine et sacre fidei catholice professorum, quam Renus fluvius dulcis et amenus circumquaque irrigat. Incid [SIGEB.] Anno Ottonis secundi 5. Lotharius rex Francie Lotharingiam perturbat et devastat sicque repatriat. Quem imperator cum multitudine armatorum insequens, Franciam pervagando Remensium, Laudunensium, Suessionum et Parisientium fines [Col. 0309C] diversa clade devastat, ecclesiis et monasteriis tamen parcens; qui tandem reconsiliati in loco super Karum fluvium rex Francie Lotharingiam adjurat. Incid. Anno Domini 984 mortuo Ottone secundo otto tertius ejus filius, adhuc adolescens succedit; cui Leodiensis epyscopus Nothgerus propter sui industriam a primoribus imperii tutor constituitur.

15. [SIGEB.] Vita Theod. ep. Anno Domini 984 Theodericus primus Metensis epyscopus fundator cenobii sancti Vincentii ordinis sancti Benedicti, siti in insulaque est intra extremos muros civitatis Metensis, postquam annis tribus cum Ottone primo in Italia nuper militasset, et anno 11, ante hoc multas reliquias, inter quas pignera sancti Vincentii levithe et martyris cum sunguine prothomartyris [Col. 0310A] sancti Stephani erant, ad Galliam translatas in prefato cenobio locasset, et inter cetera dotalitia, quibus illud cenobium ditaverat, villam Dongei civitati Virdunensi vicinam, que condam sancti Trudonis matrimonium fuit, contulisset, in Domino obiit. Cui Adelbero hujus nominis tercius, ducis Mosellanorum Frederici filius, successit. Incid. [SIGEB.] Anno Ottonis tercii 4. Ludowico Francorum rege 37, qui post patrem Lotharium uno regnaverat anno, mortuo, Francis regnum, transferre volentibus ad Karolum ducem Lotharingie, hujus Ludowici patruum; sed cum ille rem ad consilium differret, Hugo Capet, filius magni Hugonis Parisiensis comitis ex Hawide sorore primi Ottonis procreatus, regnum usurpat, et annis 9 regnum tenet [487 1Kb] . Quem Karolus [Col. 0310B] prefatus ejus nepos, cui regnum ex paterna et avita successione debebatur, multis bellis et victoriis quinquennio lacescens, mentis conceptu infecto diem conclusit extremum. Sicque defecerunt reges Francorum de stirpe Karoli Magni ab anno et deinceps. Post mortem hujus Karoli ducis, anno imperii Ottonis tercii 8, filius ejus Otto in ducatu Lotharingie ei succedit, qui processu temporis contra jus hoc cenobium sancti Trudonis graviter impetiit.

16. Anno Domini 994, imperii Ottonis tercii anno 11, 19 Kalendas Januarii [(638) 1Kb] obiit Theitfridus abbas hujus loci, qui sepultus est immediate post locum sepulcri abbatis Gontramni, juxta murum lateris sinistri versus ambitum claustri. Supra cujus locum sepulcri tales versus sunt conscripti. Versus:

[Col. 0310C] Abbas Theitfridus divino munere fidus
   Sub norma fidei vexit ovile Dei,
Fratribus et rebus augmentandis studiosus,
   Commodus ecclesie, carus erat patrie.
Annis ter denis monachorum pastor herilis,
   Regnaturus abit, non moriturus obit.
Hac in humo corpus post Jani ponitur Idus,
   Spiritus in coelo vivat ovans Domino.
Anno milleno sex demptis transit ab evo.

17. Anno eodem defuncto Theitfrido abbate, succedit Herenfridus qui prefuit 4 annis. Anno Domini 999 defuncto Herenfrido hujus loci abbate, Nonis Novembribus, Adelardus hujus nominis primus ei succedit.


[Col. 0309] Explicit liber tercius prime partis De gestis abbatum hujus monasterii S. Trudonis



CONTINUATORIS TERTII AUCTARIUM.

[Col. 0309C] Incid. Anno Domini 1003 [488 1Kb] Ottone tercio defucto, [Col. 0310C] qui patri avo prius defuncto per generis successionem [Col. 0311A] immediate ad imperium successit, generali consilio principum et primorum imperii ad hoc convocato, concorditer est institutum, quod filius patri aut propinquus suo propinquo de cetero jure hereditario nequaquam in imperatorem succedere debeat, sed qui per officiales imperii eligeretur [cf., MARTIN. POL.], imperio potiretur, quod adhuc observatur, ut habetur Extra [489 1Kb] de electione Venerabilem § 1 [(639) 1Kb] . Sunt ergo 7 electores, 3 scilicet cancellarii, quorum primus archiepiscopus Maguntinensis est cancellarius Germanie, secundus Treverensis Gallie, et tercius Coloniensis Ytalie. Hii 3 sunt ecclesiastici principes, reliqui vero 4 sunt seculares, quorum primus marchio Brandeburgensis est camerarius, secundus, palatinus scilicet comes [Col. 0311B] Reni, est dapifer, tercius vero dux Saxonie est ensem portans, et quartus Bohemie rex est pincerna. Unde versus:

Maguntinensis, Treverensis, Coloniensis.
Quilibet imperii fit cancellarius horum.
Est palatinus dapifer, dux portitor ensis,
Marchio prepositus camere, pincerna Bohemus;
Hii statuunt dominu i cunctis per secula summum.

Nota, quod secundum quosdam rex Bohemie non est necessarius, nisi quando sex prefati electores discordarent, nec habet jus ab antiquo, sed tenet hodie de facto, ut notatur per Hostiensem super canone Venerabilem. Iste Otto tercius et ejus pater Otto secundus tam atroces et mirabiles fuere, ut [Col. 0311C] unus pallida mors Saracenorum semper sanguinarius, alter mirabilia mundi diceretur. Avus vero hujus tercii Ottonis, primus Otto, ultra omnes fuit christianissimus; cujus anima per generalem totius imperii orationem ecclesiarum, elaborante sorore sua abbatissa, cui ipse defunctus apparuit, diligenter expletam, a purgatorio est liberata et per angelos ad celestia deducta. Incid. [SIGEB.] Anno igitur Domini eodem 1003 isto tercio Ottone absque liberis mortuo, Henricus dux Bawarie, nepos Henrici fratris primi Ottonis, fit imperator, et imperat 22 annis. Nota hic, quod plures erant Henrici reges quam imperatores. [MART. POL.] Unde cum legitur Henricus primus imperator, ratione imperii dicitur primus, [Col. 0311D] sed ratione regni dicitur secundus. Fuit enim ante ipsum Henricus rex primus, qui tantummodo in Alemannia et non in Ytalia imperavit, et ideo benedictionem imperialem non est assecutus. Idem est intelligendum de Conradis et aliis succedentibus

Anno Domini 1005 Henricus imperator regni sui anno 3 post plures victorias intendens soli Deo vacare, episcopatum Babenbergensem fundavit. A [Col. 0312A] cujus civitatis honorem cathedram episcopalem ibidem a civitate Narniensi de consensu pape transtulit [SIGEB.] Contra quod Metensis episcopus Theodericus secundus, dolens dotem et patrimonium sue sororis Cunegundis imperatricis ab imperatore ad prefatam ecclesiam delegari, anno episcopatus sui 6 rebellat. Cujus resistentie imperator offensus, Ottoni duci Lotharingie, suo consanguineo, omne jus quod prefatus episcopus in oppido hoc possedit, in prejudicium ejusdem episcopi illicite tradidit. Predictus igitur dux [490 1Kb] avaricie sue consulens, cum usurpatione possessionum Metensis ecclesie contra fas nimis immisericorditer bona monasterii hujus non solum diripere, sed etiam nostram familiam presumpsit inhumaniter tractare [Cf. STEPELINI [Col. 0312B] Mir. S. Trud.]. Qui nocte quadam cum se sopori dedisset, vidit per somnium quasi ipse staret ad monasterii portam, et quendam senem in clericali scemate sibi obviantem et quo tenderet percunctantem. Cui cum ille respondisset se monasterium ipsum velle adire, senior ille aditus hujus indignum affirmabat, cum tot sacrilegiis divinum hoc oraculum totiens temerasset. Ille vero dum nititur reluctanti resistere et prohibita limina introire, continuo, ut sibi visum est, ictum gravem [491 1Kb] . sensit . . ige . . . . . . . . . . . atior . . . . . . . . . . risque . . . . . . . . . . . sepe . . . . . . . . . . nstrata . . a ergo perseverans . . monasterium lucra sua c . fratribus dolorem augme . e . cupiens accessit. Expletis igitur hiis, quorum causa illuc venerat, [Col. 0312C] cum inde profecturus monasterii [492 1Kb] portam egrederetur, subito in scapulis quasi sagitta mortifera vi febrium pungitur, ejulandoque vociferans pre nimia angustia mentis, vicinam sibi mortem affatur, lentoque conamine somarios suos usque Trajectum subsecutus, quis eum per visum sompnii a monasterio pepulerit, et quem increpantem contempserit, exitiali morte mulctatus, omnibus stuporis exemplum factus, miserabiliter interiit. [SIGEB.] Quo sic mortuo, Henricus imperator eodem anno ducatum Lotharingie Godefrido comiti Ardenne contulit. Qui Otto absque filio reliquit post se filiam Hermegardam Namursi cometissam; de quo etiam processit Godefridus comes de Bolyon et dux Lotharingie, qui et [Col. 0312D] postea rex Jherusalem.

Incid. Anno Domini 1007 obiit Nothgerus Leodiensis episcopus, plurimas ecclesias et beneficia Leodii constituens, qui fuit natione Suevus. Huic successit Baldricus secundus, qui prefuit annis 11. Iste fuit filius Ottonis comitis de Los, ex Lutgarde, filia Hermegardis Namurcensis comitisse, Ottonis prefati ducis filie, progenitus. Hujus Baldrici frater [Col. 0313A] fuit Ghiselbertus, qui patri Ottoni post aliquot annos in comitatu successit.

Incid Anno Domini 1010 rex Ungarie, que prius vocata fuit Pannonia, cum gente sua per diligentiam uxoris ejus regine Gille, sororis Henrici imperatoris, ad catholicam fidem convertitur. Eodem anno idem Henricus a Benedicto octavo Rome in imperatorem coronatur. Ipso etiam anno Henricus imperator Metensem urbem obsedit propter Theodericum Metensem episcopum sibi rebellantem; urbe vero per obsidionem pene desolata, tandem pax intervenit.

Incid. [Vita Balderici.] Anno Domini 1013, imperii Henrici hujus 10, Baldricus secundus Leodiensis episcopus ad arcendum maleficos cepit edificare castrum apud Hugardis villam, que est allodium [Col. 0313B] ecclesie sancti Lamberti, intra Brabantiam, modicum ad confinia sitam. Cui obsistente Lamberto cum barba, Lovaniensi comite, conflictu belli congressi episcopus, cesis suorum 300, vincitur. Qui Leodii rediens de suorum strage, lesam conscientiam habens, consilio discreti viri Johannis episcopi, ex Ytalia venientis, ad placandum Omnipotentem pro redemptione animarum occisorum cenobium fundare se devoverat. Sequenti igitur anno voti compos intra muros civitatis in insula cenobium in honore sancti Jacobi minoris edificavit, ad quod idem comes Lambertus de proprio allodio pro satisfactione larga dotalicia contulit. Ubi et primus abbas Albertus nomine prefuit.

Incid. [SIGEB.] Anno Domini 1015 Godefrido duce [Col. 0313C] Lotharingie et comite Ardenne, Montensem comitatum depopulante, Lambertus cum barba, filius Reyneri comitis Montensis, patruo suo Reynero comiti in auxilium adveniens, bello apud Florinas conserto, occisis suorum 400 viris, ipse cum eis occubuit. Qui Lambertus in uxorem duxerat Gerbergam, filiam Karoli ducis Lotharingie, et cum ea in dotem accepit unam partem ducatus Lotharingie, scilicet terram que nunc vocatur Brabantia, continens hec opida, Lovanium et Bruxellam cum suis appendiciis. Occasione cujus primo et primus comes Lovanie [493 1Kb] . . . . . . . . . post . . . . . . . . . . . prim . . . . . . . . . . et post . . . . . . . . . . tuit . . . . . . . . . . tia primo . . . . . . . . . [Col. 0313D] tercio capitulo tercie partis. . . hoc Lamberto filius eque successit.

Anno Domini 1017, imperii Henrici hujus 14. Baldricus secundus obiit, et in cripta monasterii sancti Jacobi quod ipse fundaverat sepelitur. Cui Wolbodus succedens, anno eodem cenobium prefatum nuper inceptum ex mandato imperatoris Henrici perfecit; qui in episcopatu 5 annis prefuit.

Anno Domini 1021, imperii Henrici secundi 20 et [Col. 0314A] prelationis domni Adelardi anno 21 domna Herlendis comitissa, mater Godefridi comitis Duratii, de consensu filii contulit beato Trudoni medietatem ville sue, que vulgariter villarium Popliir nuncupatur, cum omni sua justicia et pratis, terris, aquis ceterisque universis, pro anniversario suo et filii sui primogeniti Adelberonis, Metensis ecclesie primicerii pridem defuncti. Qui ambo in una tumba consepulti sunt infra absidam monasterii juxta parietem; qui est versus meridiem, ubi et altare stat in honore [494 1Kb] beatae virginis [(640) 1Kb] . . . . . . . . . . . . . . . . . . . . . . [STEPELINI mir. S. Trud.] Ghiselberto q conf . . uisse ligitur k . . nescitur. Quod quidam e . . e Omekinus cognoscens . . dilatandum terminos . . extirpare palos fin . . . renalium extremitatum [Col. 0314B] beati Trudonis in silva quadam. Cumque utriusque partis defensores causa discernende limitationis convenissent, ille arborem quandam calce concutiens: Hunc, inquit, locum jurejurando assero esse domini mei, sicut istum hinc sanum possim retrahere pedem. Mox igitur, sicut falsum testimonium protulit, ita verum judicium Deus ostendit, ita ut non solum ejus pedem computrescere faceret, sed et totum ejus corpus gravi tabe consumeret. Circa hec tempora plus minusve Adelardus abbas indesinenter estuans, quomodo de reliquiis prothomartyris Stephani, patroni fundationis cripte hujus monasterii, aliquam particulam consequi posset, consilio conventus sibi communi [495 1Kb] . . . . . . . . . . . . e [Col. 0314C] . . . . . . . . . . . . . . . . si . . . . . . . . . . . . . . . . s . . . . . . . . . . . . . . audivit . . . . . . . . . . . minuta particula . . . . sancti reliquiis ibidem haberetur. De quo nil cuiquam posset impertiri, nec propter offensam aliorum id presumere auderet. Tunc ille: Num meritis ejus aliquid de ipso osse divina mihi dignabitur indulgere clementia? Spero, inquit, in Deo, dummodo mihi acquiescatis, quod desiderii mei pigneribus minime frustrabor. Os, queso, jubete presentari et reverendo et sancto martyri committite. Quid plura? Tandem, licet difficulter, persuasum tamen est episcopo, et os allatum est. Quo fleotimo leniter percusso, continuo recens sanguis profluxit, [Col. 0314D] quem manu abbatis in vase ad hoc parato devote acceptum, Adelardus abbas de consensu totius Metensis ecclesie ad propria gaudenter deferendum suscepit. Postea referebant quidam, quod, cum de prefato osse in dubium venisset, utrum veraciter de beati Stephani corpore esset, ad explorandam rei veritatem de communi majorum ecclesie Metensis consilio rem predictam sic gestam fuisse, et ex meritis ipsius sancti ambiguitate omnium detersa, [Col. 0315A] continuo post ictum fleotomi, ut jam dictum est, sanguinem illum profluxisse. I . . . . . . . . . . . . . . . [495 1Kb] A . . . . . . . . . . . . . . . . le . . . . . . . . . . . . . . . . et tribus . . . . . . . . . . . . . . Anno Domini 1023 . . . . . . . . . . . do Reginaldus succedit, et preest annis 13.

Anno Domini 1025 Henricus secundus in regno, in imperio primus, anno regni sui 7, et imperii 16, cum consorte sua Cunigunde virgine in virginitate permanens, tandem in lectum egritudinis incidit. Qui se consulentibus imperii primoribus Conradum, virum regii generis et egregie libertatis, designans, moritur [Cf. MART. POL. SIGEB.], et in ecclesia Babenbergensi [Col. 0315B] quam ipse fundaverat sepelitur. Post quem imperatrix Cunigundis, cujus sanctitati Gontramnus, postea hujus loci abbas, familiarissimus fuit, que post decennium defuncta, imperatori consepelitur. Eodem anno Conradus eligitur, et imperat 15 annis.

Anno Domini [496 1Kb] 1045 plus minusve pius pater [497 1Kb] Cuntramnus pro elevandis sanctorum Trudonis et Eucherii corporibus, que [498 1Kb] tempore persecutionis Normannorum paganorum et translata et iterum sub terra occultata erant, indesinenter sollicitus, fecit prius fieri ex auro, argento et pretiosis lapidibus feretrum aurifabrili opere sumptuosum, in quo honorifice exhumanda coelestium thesaurorum margarita ordinavit includenda, quatinus eo majori [Col. 0315C] fiducia illorum a fratribus optinerentur patrocinia, quo orantium intuitus continue patronorum zomata [(641) 1Kb] haberet [499 1Kb] in presentia. Quapropter [500 1Kb] completo hoc opere, fossoribus intra sanctuarium post altare beati Trudonis, ubi reposita erant, instanter de profundis terram effodientibus, ad voltam lapideam, sub qua continebantur, tandem est perventum, cum subito immense caliginis nebula ibidem exorta, fossores tanto terrore sunt perculsi, ut de vita desperati, cum in summa festinatione ad superos redissent, nimio stupore et sensibus alienati, post diuturna suspiria continua interruptione [501 1Kb] resumpta, vix loqui palpitante [502 1Kb] hanclo corde valerent. Quod abbas ubi vidit, territus in eo quod [Col. 0315D] acciderat, rejecta humo et fossa repleta, ceptum intermisit.

Anno Domini 1048, imperii Henrici tercii in regno, in imperio secundi anno 9, et episcopatus Wasonis Leodiensis episcopi anno 8, domnus Theodericus secundus hujus nominis, Metensis episcopus, anno episcopatus sui 49 [(642) 1Kb] , in cenobio nostro per aliquot tempus conmoratus, in lectum egritudinis [Col. 0316A] incidit. Qui cum ad extrema pervenit, ad preces fratrum hujus loci, communicato sibi consilio suorum, contulit nobis scrutum hujus opidi, scilicet omne jus grute, quod solum ad ipsum pertinebat, et libertatem grutarium constituendi, ac domum cum appendiciis suis, intra quam materia grute conficiebatur, sitam in opposito aule abbatis nostri, platea publica intermedia. Post cujus obitum Adelbero ejus consanguineus, nepos Adelberonis tercii hujus nominis ex fratre Theoderico duce Lotharingie seu Mosellorum successit, vir devotissimus, et post Deum et sanctum Domini Trudonem, hujus cenobii contra omnes principes et tyrannos defensator usque in finem vite sue fidelissimus. Incid. Eodem anno defuncto Wasone Leodiensi episcopo successit Theoduinus, [Col. 0316B] qui prefuit 28 annis

Anno Domini 1050 [503 1Kb] , prelationis domni Guntramni 16 anno Stepelinus, hujus loci monachus, scripsit ad prelatum domnum Guntramnum librum de miraculis beati Trudonis, que temporibus hujus domni Guntramni apud nos percrebuerunt sub numero centenario et amplius, quibus anteposuit aliqua miracula ante hec tempora facta. Iste Stepelinus adhuc puer ad ordinem receptus fuit in hoc monasterio, circa 21 annum domni abbatis Adelardi primi, qui puericie sue tempore vidit laudabilis vite seniores, qui 80 et amplioribus annis sub habitu monachali Deo et sancto Trudoni devote servierunt; qui etiam ad tot annorum numerum pervenit, sicut in secunde partis octavo libro clarebit [(643) 1Kb] . Post [Col. 0316C] hos annos plus minusve vir quidam nobilis castellanus incaute deambulans, cum de alto cadens crurium debilitatem incurrisset, compuncto corde ad conversionem intendens, suscepto habitu religionis contulit monasterio huic allodium suum, quod et adhuc optinere dicimur. Qui in monachatu tanto ferventius se in bonis operibus excercuit, quanto gravius in seculo deliquisse se cognovit. Is, cum more solito ante matutinos alios ad peculiares orationes agendas preveniret, sanctuarium intravit, et retro majus altare, quod tunc ibidem fuit, ad orationem prostratus ante altare beati Trudonis, paululum soporatus vidit mire pulcritudinis infantulos per crepidinem altaris discurrere, flentes, gementes, [Col. 0316D] capillos trahentes atque complosis manibus ita conquirentes: Heu, heu! Hec illis reciprocantibus, frater ille innocue etati compatiens: Filii, inquit, qui estis, et que est causa tanti meroris? Innocentes aiunt: Pueri sumus, en domini nostri sancti Stephani sanguis jam versabitur. Post quam vocem disparuerunt. At ille evigilans negligentiam non negligendi tam pretiosi pigneris veritus, priori loci nostri petita [Col. 0317A] loquendi licentia visionem indicat. Excitatis ergo fratribus, matutini cum celeritate cantantur, incumbentibusque domno abbate Guntramno et conventu in orationibus, acceptis disciplinis et confessione omnium facta, capsa pretiosi thesauri aperitur, et roseus ac fluidus sanguis ille usque ad supremam inclinati vitrii vasculi oram fluxisse invenitur. Accitoque industrio aurifabro, circa vasculum pretiosi sanguinis sperica clausura componitur, et sic in loculo undique munito reconditur. Iste celestis thesaurus, quem nemo dubitet, quin sit veraciter in hoc monasterio, ex providentia laudabilium tunc seniorum in tam secreto loco tutatus est, ut nec incendio poterit corrumpi neque predonum violentia auferri.

[Col. 0317B] Anno Domini post hunc 1132, imperii Lotharii anno 8, quidam noster serviens nomine Gozelinus in nocte festivitatis beati Martini (Nov. 10), sero facto lectum suum, ut dormiret, super locum sepulchri domni abbatis Guntramni stravit. Is, cum pulsatis signis et inceptis matutinis a turri majori exiens cubitum iret, apparuerunt ei tres spectabilis forme viri, sacris vestibus amicti et clara nube circumdati, stantes in medio monasterii ante crucifixum. Quorum unus eminentior aliis visus est gestare virgam pastoralem, dominice crucis signo insignitam. Matriculario [(644) 1Kb] illo interim ante lectum sepulcro abbatis suppositum tremulo et stupido residenti, ille ammirationis persone quasi indignantes et minas intentantes vise sunt ei appropiari, sed illo meticuloso [Col. 0317C] super latus suum in terram ruente, et transpositionem lecti ex voto meditante, disparuerunt. Mox ille reverentiam exhibens sepulchro et sepulto, lectum exinde tollit, et devotior factus Iherosolimam postea proficiscitur. Hanc apparitionem hic ponimus propter materici convenientiam.

---Descripta [(645) 1Kb] monasterii ampliatione et reparatione, ac provisione copiosa materiarum ad structuram necessariarum in generali, memorie commendandum est per singula, quam animose pia sollicitudo hujus domni Adelardi [(646) 1Kb] fabricam hujus monasterii cepit dilatare. Primo enim in loco atrii, quod fuit post tunc veterem criptam, novum cancellum, qui et sanctuarium dicitur, cum duabus absidis firmissime fundatum, in altum produxit, testudinibusque [Col. 0317D] lapideis formose volutatum consummavit (an. 1057). Infra quod opus novam criptam et spatiosam, undique lapidea celatura testudinatam, ad perfectum complevit, intra quam structuram septem erexit altaria, quorum primum et majus, in medio sanctuarii, in honore beate Marie et sanctorum Quintini et Remigii construxit. Post quod aliud est in honore sanctorum Martini et Cristofori, tercium vero sub absida sanctuario coherenti ad dextram, [Col. 0318A] in honore sanctorum Johannis baptiste et Johannis evangeliste, quartum, quod est sub absida ad levam sanctuarii, in honore sanctorum apostolorum Petri et Pauli et aliorum omnium. Altaria vero, que in cripta sunt, sic constituit: principale, quod stat in medio, fundavit in honore sancte Trinitatis et beate Virginis ac sancti Stephani, secundum ad dextram ibidem in honore sancti Benedicti, et tercium ad levam situm in honorem sancti Gregorii. Hiis omnibus rite perfectis, corpus domne Berthe comitisse Flandrie, quod in veteri cripta tempore Thietfridi abbatis humatum fuit, elevavit, et ad levam majoris altaris in sanctuario transtulit, et in tumba eminenti, Pariis lapidibus polita, infra voltam honeste conclusit. Et quia post vetus sanctuarium, de quo [Col. 0318B] habetur supra in primo libro prime partis capitulo 13, predicta vetus cripta erat, replevit illam humo, et ibidem chorum psallentium construxit. Inter quem et illud novum sanctuarium gratum ascensum erexit, quem septem gradibus protraxit. Prosequenti vero tempore, cum quedam monasterii edificia per suos antecessores erecta sed minus completa cerneret, ad perficiendum ea animum accinxit. Inter que majorem turrim nostram, quam devotus abbas Guntramnus suo tempore usque ad medium cum duabus testudinibus lapideis produxit, iste superaddito tercio ascendendi statu, eam paulo humilius, duabus collateralibus erectam, magnis impensis consummavit. Preterea navim monasterii, quamvis nequaquam ruinosam, eversis fortissimis [Col. 0318C] pilariis erectisque pro illis spectabilibus columpnis, muro ad summum coequato reparatam consummavit. Erat ergo suo tempore in tantum de novo augmentata hujus veteris ecclesie fabrica, ut de ipsa sicut de bene consummatis ecclesiis congrue secundum doctores diceretur, quod ad staturam humani corporis esset formata. Nam habebat, et adhuc habere cernitur, cancellum, qui et sanctuarium, pro capite et collo, chorum stallatum pro pectoralibus, crucem, ad utraque latera ipsius chori duabus manicis seu aliis protensam, pro brachiis et manibus, navim vero monasterii pro utero, et crucem inferiorem, eque duabus alis versus meridiem et septemtrionem expansam, pro coxis et cruribus. [Col. 0318D] Fuerunt insuper ab antiquo ante tempora hujus Adelardi due speciose cum firmissimis parietibus in altum producte abside, navi ipsius ecclesie ad dextram et levam coherentes, que, ubi manicis anterioris crucis jungebantur, habebant duas turres eminentes, unam versus meridiem et aliam versus septemtrionem respitientes, altitudine muro monasterii pares; ubi vero dicte abside posterioris crucis alis seu manicis continuabantur, habebant duas capellas, unam ad dexteram in honore sanctorum [Col. 0319A] Eucherii, Leonardi et Gertrudis, reliqua versus ambitum in honore sancti Lamberti. Et quia de cancello seu sanctuario et absida tractatur, sciendum, quod cancellus est caput et humilior pars ecclesie versus orientem respitiens, et dicitur alio nomine sanctuarium, eo quod ibi sancta conduntur vel tractantur, et porrigitur usque ad chorum, unde tempore quadragesimali velum solet inter chorum et cancellum seu sanctuarium in ecclesia suspendi. Abside vero sunt exedre seu appenditie, que aularum seu ecclesiarum lateribus adherent pro deambulatione amplianda.

Incid. [SIGEB.] A. Domini 1057. Henrico secundo in imperio mortuo, filius ejus Henricus tercius imperator succedit, et 50 annis imperat. Anno ejus [Col. 0319B] 3, Stephanus nonus, frater Godefridi ducis Lotharingie et comitis Ardenne, fit papa, et moritur anno sequenti.

Anno Domini 1060, hujus Henrici in regno anno 4, Theoduini Leodiensis et Adelberonis Metensis episcoporum anno 13 idem Adelbero ad postulationem abbatis Adelardi et fratrum hujus loci omne jus scruti in gruta, quod predecessor ejus Theodericus secundus nuper ecclesie et fratribus donaverat, confirmavit, presentibus ibidem in eodem cenobio Theoderico duce Lotharingie seu Mosellanorum, ejusdem fratre, advocato hujus opidi, et Ottone comite Durachii, subadvocato, de qua gruta et jure ipsius infra notabitur. Ante hunc annum Theodericus prefatus, dux Lotharie, constituitur [Col. 0319C] advocatus hujus opidi, qui Ottonem comitem Durachii, fratrem Emmonis comitis de Los sibi substituit.

Anno Domini 1063 plus minusve inter domnum Adelardum abbatem et Fredericum ducem, advocatum nostrum, controversia exorta est de jure advocatus, sed per scabinorum declarationem determinatum est, quod ab antiquo advocatus habet tercium denarium ex tribus generalibus placitis et magno banno, de ceteris nichil, nisi per scultetum episcopi vel abbatis in magnis causis ad hoc fuerit invitatus.

Postea anno 1065 defuncto duce Frederico, instante domno Udone successore ejus in presentia [Col. 0319D] hujus domni Adelberonis, idem scabini adjurati eadem que antea protulerunt declaraverunt.

Anno [504 1Kb] Domini [505 1Kb] , quando combustum fuit monasterium, solutis in eo columpnis que pro pilariis erant, duo interiores navis ecclesie parietes ruerunt, et eorum ruina sanctuarii veteris ambo altaria, minus scilicet sanctorum Trudonis et Eucherii, ac majus, anterius stans, in honore duodecim apostolorum contrivit. Quorum unum, quod est sanctorum Trudonis et Eucherii, postea est reparatum, alterius vero etiam vestigia sunt abolita. Post premissam [Col. 0320A] igitur ruinam Lanzo abbas sanctorum Trudonis et Eucherii corpora, in sanctuario illo occultata, voluit requirere, et ob hoc incipiens longius inde circa eorum sepulchrum fodi jussit. Sed locus ipse in tantum plenus inventus est sarchofagis, ut inter sarchofagum et sarchofagum vix interdum pedis unius distaret spacium. Referebant de hoc aliqui, quod quidam loci nostri abbas Imizo omnium suorum predecessorum abbatum ossa de diversis monasterii locis, in quibus humata jacebant, elevari fecerit, et in predicto sanctuarii loco simul posuerit, circumpositis quatuor lapidibus marmoreis. Qui post hoc annum non supervixit. Preterea cum sub anteriori parte majoris ibidem altaris defossum esset, inventus est, sarchofagus ita positus, ut, dum [Col. 0320B] sacerdos huic altari assisteret, pectus ibidem quiescentis sub pedibus haberet. Quo diligenter aperto, inventus est quidam in eo pretioso coopertus pallio, sed occipicium non habebat. Duo etiam lateres ibidem inventi sunt, unus ad caput, alius ad pedes, sed nichil erat inscriptum. De quo presentes magnum aliquid rati, ad corpus accesserunt, et arguenda temeritate disjecto per sarchofagum hac illacque membratim corpore, si qua indicia reperire possent quis fuerit, adhibitis etiam luminaribus inquisierunt, sed nichil invenerunt. Pari modo ad ingressum parvi chori aperto sarchofago, quidam inventus est indutus cappa purpurea, aurifrigio optime parata, sed nulla quis fuerit indicia sunt reperta, a plerisque tamen sanctus Libertus fuisse [Col. 0320C] estimatum est. Ad quod spectaculum totus conveniens populus mirabatur, quod mox ubi attrectata fuissent ornamenta quibus operiebantur, in cinerem solvebantur. Tandem vero fossum est usque ad locum, in quo sancti erant reconditi, inventumque est foramen in muro volte seu cripte illius, ad grossitudinem manus hominis. Cumque unus de popularibus, humana tactus curiositate, quid in ea contineretur scire vellet, accensam candelam virge summitati affixit, et per foramen in criptam misit. Cui quidam astans hunc presumptionis arguit, et turbulento clamore, ut cepto desisteret, monuit. Quod populus audiens tumultuoso strepitu infremuit, aliis, ad quos rei notitia pervenerat, progressum [Col. 0320D] prohibentibus, aliis, qui rem ignorabant, ut cepto scrutaretur, conclamantibus. Quorum strepitu ille territus, ceptum intermisit. Abbas [506 1Kb] etiam Lanzo progredi veritus, priorem claustri ad episcopum Leodiensem Henricum [507 1Kb] direxit, querens quid vel super inventis corporibus vel in reliquum sibi esset agendum. Qui hujusmodi factum in mandatis primo arguit, inde progressum vetat, et ad ultimum, ut celebratis missarum solempniis pro fidelibus defunctis et commendatione animarum facta, clauderentur sarchofagi, aspersis prius aqua [Col. 0321A] benedicta corporibus et incensatis, et sic terra operirentur, mandavit. Quod ita factum fuit.

[SIGEB. Auct. Afflig.] Anno [508 1Kb] igitur quo supra 1085 Romani Henricum imperatorem quartum regni nomine recipiunt, ac eorum judicio prefatus papa Gregorius a papatu abjudicatur, et Clemens ille inthronizatur. Anno hunc precedenti monasterium Haffligense sumpsit exordium.

[SIGEB.] Anno [509 1Kb] Domini papa Gregorius VII exul moritur, cui Victor successit. Quo mortuo Urbanus II contra imperatorem et ejus antipapam anno tertio post hunc successit, et 11 annis preest.

Anno [510 1Kb] eodem, anno scilicet Domini 1086, secundum seniorum tunc temporis relata et in antiquis libris nostri monasterii diligenter conscripta, [Col. 0321B] miles quidam, cui Arnulfus comes de Los, nepos Ghiselberti comitis de Durachio, excubias majoris turris nostri commiserat, intempeste noctis silentio prospiciens deorsum ad exustam monasterii navem, ceteris consortibus suis dormientibus, vidit quosdam specie monachali habitu vestitos a cimiterii nostri loco nudis pedibus procedere usque ad sepulchrum sanctorum Trudonis et Eucherii, quod, ex recenti adhuc incendio sine tecto redactum sub divo, cum satisfactionibus et humillimis supplicationibus reverenter ambiebant. Hujus ille visionis conscium et testem volens adhibere, cum conaretur soporatum excitare proximum socium, ipse immobilis mutusque tam diu permansit, usque dum visio dispareret, [Col. 0321C] reversis illis, quos viderat, ad pristinum cimiterii locum. Moxque tante visionis virtutem non ferens, tam valido languore correptus est, ut tercia die exanimatus sepulture traderetur.

Anno Domini 1096 [511 1Kb] Godefridus dux Lotharingie et comes Bullii, vendito prius castro de Bullio cum villis suis Leodiensi episcopo Obberto pro 1300 marcis argenti, ad terram sanctam cum Hugone fratre regis Francie et comitibus Flandrie, Provincie, Normannie ac multis principibus et populo innumerabili, cujus numerus est estimatus 600000, signo crucis prius ad exortationem Urbani II, ab omnibus assumpto, Judeis in Christum credere nolentibus occisis, proficiscitur.

Anno [512 1Kb] Domini 1100 Godefridus de Bullio et dux Lotharingie, per cujus industriam Iherosolima a [Col. 0322A] christianis capta est, ipso tunc facto rege Jherosolima anno precedenti, hoc anno moritur. Et eodem anno Henricus imperator Henricum Lemburgensem sibi rebellantem ad deditionem coegit, receptoque in gratia multa mediante pecunia ducatum Lotharingie vacantem confert. Hic sciendum diligenter, quod duo sunt et fuerunt duces Lotharingie, quorum unius ducatus incipit prope Metensem urbem, et porrigitur inde juxta ducatum ducis Austrie, et vocatur alio nomine Mosellanorum; reliquus ducatus Lotharingie est ab hac parte, et est longo tempore incorporatus ducatui Brabantie.

Iste [513 1Kb] dominus Theodericus [(647) 1Kb] inter plurima gratiarum dona divina et humana predictus scientia, precipuus erat in prosarum, ritmorum et metrorum [Col. 0322B] dictamine, qui vitam sancti patris et patroni nostri Trudonis, quam dudum Donatus dyaconus et, ut creditur, loci hujus professus, mandante Metensi episcopo plano stilo descripserat, ad prepositi Gerardi superius sepe nominati instantiam, apud Gandavum in cenobio sancti Petri, ubi post obitum Adelardi secundi, abbatis hujus loci, diu exulavit, urbaniori dictamine, cujus principium est: In exaltando igitur, etc., eliquavit. Sermonem insuper, qui legitur in translatione sanctorum Trudonis et Eucherii, cujus initium est: Gloriosum est hodierna, etc. [(648) 1Kb] , cum quibusdam ibidem responsoriis, scilicet hec duo et O viri misericordie, et antiphornam [514 1Kb] urbis eterne et Trudo virtutum cum antiphonis, [Col. 0322C] responsoriis et versibus, qui in depositione sancti Trudonis decantantur, dictavit; quos tunc prior Rodulphus, vir litteratissimus, in musica Guidonis Aretini expertus, ipso jubente, modulanter centonavit.

Anno Domini 1126 Henricus quartus imperator, qui patrem contra jus nature captivaverat, sine liberis moritur. Cui Lotharius quartus in regem electus succedit, qui anno regni sui 3. Godefridum Lovaniensem comitem de ducatu Lotharingie abjudicat, et Waleramnum comitem Lemburgie instituit [515 1Kb] .

Anno Domini 1127 Stephanus Metensis episcopus contulit nobis unum curtile ad usus fratrum, situm ante orientalem portam curie nostre nostri cenobii [516 1Kb] .



CONTINUATIONIS TERTIAE PARS SECUNDA.
[Col. 0321]


PREFATIO.

[Col. 0321D] Expletis [516 1Kb] pridem tribus partibus compilationis in gestis abbatum hujus monasterii, convenit saltem in hac quarta parte colligere quae restant pauca, [Col. 0322D] quia plurima memoria digna precedentium patrum pretermisit annotare negligentia. Cum igitur secundum Gregorium in omeliis qui ad aream non valet [Col. 0323A] afferre manipulum, prodest illi, ne vacuus veniat, quod spicas portet: idcirco, licet multitudo scribendorum, velut arena grandis, aquis oblivionis sit obvoluta, ut tamen reliquie horum annalium salve fiant, et, ut paucula fragmenta, ne pereant, colligantur, placuit hanc ultimam partem in binos libros partiales dividere. In quorum primo novem abbatum gesta ponuntur, [Col. 0324A] quorum nomina hec sunt: Nycholaus, Cristianus, Johannes, Libertus, Johannes, Thomas, Willelmus, Henricus, Willelmus. In secundo libro ponuntur gesta trium abbatum, scilicet Ade, Amelii et Roberti; inter que gesta plurima interseruntur incidentia annalibus congrua.



INCIPIUNT CAPITULA LIBRI PRIMI QUARTE PARTIS CONPILATIONIS IN GESTIS ABBATUM, ET PRIMO DE GESTIS NYCHOLAI ABBATIS.
[Col. 0323]

1. De Nycholai abbatis electione.

2. De incorporatione decime ecclesie de Alburg. Incidentia diversa.

3. De officii scultetici seu villicationis nostre controversia.



DE GESTIS CRISTIANI ABBATIS.

1. De Cristiani abbatis electione.

2. De offitio sculteti seu villicationis et ejus redemptione. Incidentia de imperio Frederici secundi et aliis.

3. De superstitiosa adinventione Anglicani monachi

4. De sancta Luthgarde priorissa Sancte Katerine.

5. De civitatis Leodiensis depopulatione.

6. De bello apud Steps, et qualiter episcopus incendiis invasit Brabantiam

7. De bello juxta pontem Bovinum, ubi conspirantes in episcopatum principes succubuerunt

8. De obitu Cristiani abbatis.



DE GESTIS JOHANNIS HUJUS NOMINIS PRIMI ABBATIS.

1. De postulatione Johannis in abbatem et ejus creatione.

2. Quomodo visitatio monasteriorum Stabulensis et Malmundariensis per C. cardinalem legatum sibi est commissa

3. Quomodo cum abbatia ista abbatiam in Tuitio de mandato C. cardinalis suscepi

4. Quomodo medietas opidi Sancti Trudonis Leodiensi Ecclesie acquisita est.

5. De abbate Sancti Pauli Trajectensis.



DE GESTIS LIBERTI ABBATIS.

1. De electione Liberti abbatis.

2. De officio villicationis nostre.

3. De festo sancti Liberti de novo instituto.

4. De translatione monasterii sororum nostrarum monialium a suburbio Sancti Trudonis.

5. De cessione hujus abbatis ab abbacia.



DE GESTIS JOHANNIS SECUNDI HUJUS NOMINIS ABBATIS.

1. De Johannis abbatis ad hanc abbatiam institutione et de mutuo ad usuras ejusdem tempore contracto, et de dampnis occasione hujus mutui emergentibus. Incidentia plura.

2. De cessione hujus abbatis Johannis ab abbacia ista.

3. De mutuo occasione dampnorum per priorem et conventum ad usuras contracto.



GESTA THOME ABBATIS.

1. De creatione Thome in abbatem, et de debitorum obligatione, qua monasterium invenit ad usuras obligatum.

2. De offitio villicationis nostre, et quomodo magnates hujus opidi ad fidelitatem suam donis mancipavit. Incidentia plura, et de obitu regis Romanorum lantgravii, et quomodo successit Willelmus comes Hollandie electus.

3. De hospitali sancti Trudonis, et de recuperatione pontificalium ornamentorum.

4. De numero monialium de Milen et de obitu Thome abbatis.



DE GESTIS WILLELMI PRIMI HUJUS NOMINIS ABBATIS.

1. De Willelmi abbatis postulatione in abbatem et ejusdem electione.

2. De lite, quam contra Lumbardos usurarios in curia Romana sex annis peregit, et ejus concordia. Item de gravibus aliis expositis.

3. De acquisitione advocatie in Alburgh, et redemptione diversorum bonorum monasterii et 16 prebendarum, quas ministeriales et officiati seculares hereditarie habebant.

4. De numero monachorum hujus loci causa exigente restricto ad tempus.

5. De emptione 14 mansionum, et ampliatione nostre curie claustralis versus paludem sardonum et lapideam plateam.

6. De discordia episcopi et patrie mutua, et proscriptione facta apud Votthem.

7. De latrocinio hospitis, et origine octo dominorum.

8. De violentiis et injuriis, quas octo domini nostro monasterio fecerunt, et electo Leodiensi episcopo occasione percussure monete, et de obsidione opidi per Henricum ducem Brabantie.

9. Quomodo octo domini duci Brabantie dominium opidi tradiderunt et monasterium violaverunt, abbatem fugaverunt, ecclesiam beate Marie violaverunt, sacerdotes et scabinos captivaverunt.

10. De proscriptione octo dominorum et de castro episcopi,

11. De augmentatione prebende, de monachalibus in vino, in refectorii ferculis et in vestiario, et de prima [Col. 0325] fundatione curie Beghinarum in Sancta Agnete, elaborante ad hoc Willelmo abbate. Item de censu fratrum Minorum.

12. Quomodo sunt vendita bona nostra super Mosellam, et de violentia quam comes de Los et dux Brabantie nobis fecerunt usurpando juredictiones villarum monasterii nostri; et de molendino in Mecheren.

13. De prebendis beate Marie, et de prebendis minoribus, et de elemosina ad portam, et pottagio quod in caldaria super fornacem solidata condiebatur.

14. De non recipiendis ad nostram congregationem de illegitimo thoro procreatis. Item de mira apparitione Willelmo abbati ostensa de anima defuncti conmonachi. Item de ejusdem obitu.



DE GESTIS HENRICI ABBATIS.

1. De creatione Henrici in abbatem hujus loci. Incidentia plura.

2. De cessione ejus ab abbatia.



DE GESTIS WILLELMI ABBATIS HUJUS NOMINIS SECUNDI.

1. De institutione Willelmi secundi in nostram abbaciam et ejus laudabili vita.

2. Incidentia de episcopi Leodiensis occisione et alia plura. De communitate in oppido erecta de consensu episcopi et abbatis ad tempus placiti ipsorum, et de bello apud Wuronc.

3. De edificatione mansionis nostre in Donc, et de alveo fluvii Herke, et obitu hujus Willelmi abbatis.



INCIPIT QUARTA PARS In gestis abbatum monasterii sancti Trudonis, divisa in binos partiales libros. Cujus primus liber continet novem abbatum gesta; et primo
[Col. 0325]


DE GESTIS NYCHOLAI ABBATIS.

[Col. 0325A] 1. Anno Domini 1180, imperii Frederici primi anno 28. ac anno Rodulphi Leodiensis episcopi 13, defuncto Wirico pie memorie abbate 3 Idus Decembris, Nycholaus eodem die eligitur, et 12 Kal. mensis Januarii consecratur.

2. Anno prelationis sue 2 (1181) ecclesia de Alburg cum omni decima ejus proventibus stipendiis fratrum est incorporata, prout in cartis nostris, per Lucium papam tercium et Balduinum Trajectensem episcopum datis, liquide continetur. Incid. Anno 3. prelationis ejusdem (1182), 11. Kal. Aprilis, fulmen cum horrido tonitruo dilapsum ecclesiam beati Laurentii Leodii intravit, neminem lesit, intactisque cortinis, pallium majoris altaris scidit nec ussit; et sudario altaris illeso, sigillum ipsius altaris in [Col. 0325B] septem partes divisit. Incid. Eodem anno, 3. Nonas Novembris, ecclesia eadem per Rodulphum Leodiensem episcopum reconsiliatur. Incid. Anno prelationis ipsius 4, scilicet anno Domini 1183, Godefridus tercius dux Brabantie Jerusalem proficiscitur, et filius ejus Henricus ipso recedente castrum Jacie [(649) 1Kb] destruit. Anno ipso plures apud Flandriam combusti sunt heretici. Anno sequenti mortuo Godefrido duce Brabancie [(650) 1Kb] Henricus [(651) 1Kb] ejus filius succedit et castrum Durachii destruit. Incid. Anno suo sequenti, 4 Kal. Maii, combustum et monasterium sancti Lamberti Leodii et sancti Petri ibidem cum claustris suis et omnibus officinis ac episcopi palatium. Incid. Anno Domini 1186 combustum est totum oppidum nostrum Sancti [Col. 0325C] Trudonis cum ecclesia beate Marie, monasterio illeso remanente, sub quo incendio plures utriusque sexus cum pueris suffocati sunt. Incid. [VINC BELLOV. [Col. 0326A] XXIX.] Anno sequenti Saladinus soldanus terras cristianorum invadit, cristiani vincuntur (1187), Jerusalem obsidetur et capitur, crucis signatio predicatur. Philippus rex Francie, Henricus rex Anglie cum principibus fidei catholice pro liberatione terre sancte cruce signantur. Incid. Anno Domini (1188) Henricus cardinalis episcopus Albanensis apud nos biduo missas celebrat, populo predicat, et multos crismate confirmat, 4 Kal. Maii. Incid. Eodem anno Parisius in generali consilio multa milia nobilium et plebeiorum cruce signantur. Eadem nocte luna visa est descendere ad terras, et postea paululum ad locum suum redire. Circa idem tempus imperator Fredericus cum principibus imperii crucem accipit; et Rodulphus Leodiensis episcopus cum illo proficiscitur. [Col. 0326B] Incid. Anno Domini 1189 Henricus dux Lovaniensis nonas Junii ex condicto inite pacis castrum Durachii, quod ante aliquot annos destruxit, reedificat. Incid. Circa idem tempus idem dux opidum Sancti Trudonis occasione advocatie obsidet et oppungnat [(652) 1Kb] , sed non expungnat. Ferunt, quod in hac aut consimili ducis obsidione in opido fuerunt honesti et prudentes scabini et burgenses, qui consilio inito, ut ad benivolenciam animum tanti principis excitarent, fecerunt ignatias fieri delicatas, prout ab olim in opido consuete sunt confici, quas alio nomine vocant placentas; has per spectabiles viros, datis dexteris liberi accessus, prandenti duci sub papilionibus propinaverunt, protestantes, quod opidi incole nil sinistri adversus suam dignitatem [Col. 0326C] molirentur, supplicantes, quatinus pietatem sue nobilitatis super eos distillaret. Tunc ipse dux inspecta humilitate prudentium opidanorum, munusculum [Col. 0327A] gratanter accipiens, post paucos dies obsidione remissa cum toto exercitu benigne ad sua repedavit. Incid. [VINC. BELL.] Anno sequenti (1190) Fredericus imperator cum maximo exercitu juxta Anthiociam veniens, de equo lapsus in parvo rivulo extinctus est. Et prophetia impleta est de ipso in cunis jacente facta: Intrabit ut vulpes, regnabit ut leo, morietur ut canis. Cui filius ejus Henricus quintus ratione nominis succedit, et imperat annis 7.

3. Tempore hujus abbatis, licet aliqui suorum predecessorum multa beneficiata et a villicis usurpata minus juste bona monasterii redemerunt, tamen plus quam 27 officia seu ministeria sive in feodum aut in aliud jus hereditarium diverse persone in gravamen magnarum inpensarum nostre ecclesie [Col. 0327B] possederunt. Inter que officium villicationis seu sculteticum fuit causa gravis dissentionis. Cum enim sepe abbas iste cum Everardo villico litigasset, et propter quosdam excessus eidem villicatio abjudicari [Col. 0328A] debuisset, tandem multorum precibus abbas inductus, consensit quod Everardus villicationem eo modo tenere deberet, ut nulli preterquam monasterio vendere posset nec alienare ab ecclesia, si abbas vel quilibet successor ejus ad scabinorum excommunicationem et suorum fidelium emere consentiret; sicque dissentio est sopita. Incid. [VINC. BELL.] Anno Domini 1191 christiani post longam obsidionem civitatem Acon expugnatam ceperunt conditione tali, quod pagani salvis corporibus discederent, et crucem Domini redderent, et captivos christianos libertati restituerent. Incid. Eodem anno vise sunt acies pugnantium ex aere in terram descendere, et facta inter se pugna mirabili subito evanescere. Anno ipso Rodulphus Leodiensis episcopus de [Col. 0328B] transmarinis partibus rediens, cum 23 annis prefuisset, veneni poculo interisse dicitur. Post quem anno sequenti (1192) Albertis frater Henrici ducis Lotharingie in episcopum eligitur.



DE GESTIS CRISTIANI ABBATIS.

1. Anno Domini 1193, imperii Henrici ratione imperii quinti anno 4 [(653) 1Kb] , Nycholaus, postquam strenue 12 annis prefuit, malorum pertesus ab abbacia decedit, 5 Kal. Aprilis. Cui eodem die Cristianus electus succedit, et 9. Kal. Maii [(654) 1Kb] consecratur. Hujus patruus fuit Wiricus abbas, et quidam scabinus dictus Johannes Kint ejus nepos, cognationis de Staplen capitaneus. Ipse precipue fuit devotus et religionis zelator.

2. Abbatis hujus tempore Everardus, de quo supra mensio facta est, rebus temporalibus attenuatus, [Col. 0327C] contra promissum alienare voluit ab ecclesia officium villicationis, quod abbas non consensit, sed inspecta utilitate ecclesie sue, data certa pecunie summa ipsum redemit. Qui, cum postea ex necessariis utilitatibus pecunia indigeret, prefatum officium Ottoni theloneario, potenti et prediviti opidano, sub condicta pecunie summa impignorare curavit. Sed fideles ecclesie, precaventes, ne per eumdem Ottonem tam ipse abbas quam communes opidani in futurum nimirum possent opprimi, procurabant, quod talis conventio effectu caruit, pronunciantes, quod domnus abbas tradere deberet eidem Ottoni 10 marcas Colonienses pro pena, que [Col. 0327D] indicta fuit parti ab illo contractu resilienti, sicque abbas constituit ad tempus quendam amicum specialem in villicum. Quapropter interim fidelium ecclesie consilio Clemens quidam honestus opidanus et uxor ejus Sigardis, cum forent de familia beati Trudonis, pro ipso offitio 80 marcas Colonienses deliberaverunt, et prefato Ottoni 10 predictas marcas remittere nolenti de eisdem satisfecerunt. Qui Clemens domno suo dans dextrarium bonum [(655) 1Kb] , [Col. 0328B] promisit cum uxore sua coram paribus ecclesie, si quando domnus abbas villicationem redimere vellet aut conventus ipse, paratus semper esset ad renunciandum restitutis sibi 88 marcis monete prefate. Incid. Eodem anno Albertus electus per sententiam pape [(656) 1Kb] . Remis in Leodiensem episcopum consecratur, et jussu imperatoris occiditur anno creationis sue 3. Eodem anno Albertus de Kuic et Symon filius ducis Ardenne pro episcopatu litigant. Symon fit cardinalis, et Albertus episcopatum pacifice obtinet. Incid. [VINC. BELL. XXIX, 59.] Anno Domini [Col. 0328C] 1197 Henricus imperator moritur: Incid. Anno sequenti (1194) dissentio magna oritur de eligendo imperatore, inter Philippum ducem Suavi et Ottonem ducem Saxonie. Otto in imperatorem consecratur et contra ecclesiam tyrannizat, ut patet in speculo hystoriali. Incid. Anno Domini 1199 combustum est claustrum nostrum in Dunc cum ecclesia, pridie Kalendas Aprilis. Incid. Eodem anno obiit Albertus Leodiensis episcopus. Cui successit Hugo de Petraponte, qui ecclesie Leodiensi acquisivit castrum Musal cum suo comitatu.

3. Tempore hujus abbatis Cristiani contigit mirabile quiddam. Monachus enim quidam Anglicanus [Col. 0328D] gratia hospitalitatis ad nos venit. Qui ex relatu fratrum intelligens quam maxima oblatio ob merita beati Trudonis hanc ecclesiam dudum ditavit, cupiens gratus esse abbati, excogitavit fallaciam, mediante qua claustrum a debitis quibus detinebatur exoneraret. Fecit enim per quosdam meatus subterraneos usque ad ima turris majoris protractos [517 1Kb] sursum aquam [518 1Kb] ad modum fontis ebullire. Quod ubi populus vidit, beatum Trudonem illud [Col. 0329A] miraculose fecisse indubitanter crediderunt, divulgatumque est in tantum, ut confluentibus fidelibus altare beati Trudonis magnis oblationibus cumularetur. Sed quia talis ipocrisis diu latere non potuit, paucis emensis diebus, restructo meatu, fons emarcuit, et quo astu factum sit innotuit. Que res tandem ad aures summi pontificis delata est, cujus indignatio contra ipsum abbatem in tantum efferbuit, quod pontificalibus et mitra eum privavit.

4. [Vita S. Liutgardis 21, 17, 18, 22.] Anno Domini 1200 aut circiter, Lutgardis, devotissima monialis monasterii sancte Katerine, siti in suburbio opidi Sancti Trudonis, cum ibidem in manus Cristiani abbatis, ut moris est, professionem solemnem faceret, in fine, cum secundum regulam [Col. 0329B] abbati sicuti sue priorisse et sororibus ceteris pacis osculum offerre deberet, in tantum expavit sancti viri attactum, ut vix a sororibus ad id sit tracta. In quo, prout dixit postea, nullum sentit corporalem contactum. De eadem. Hec Deo digna Luthgardis dum anelare cepit, ut ministerio consecrationis per manus episcopi Christo uni viro perfectius jungeretur, data est occasio, quod plures ibidem moniales Leodiensis episcopus statueret consecrare Deo. Adducta est ergo Luthgardis ad cetum virginum consecranda. Quarum capitibus dum presul per singulas in signum corone aureole sertum [519 1Kb] ex zonis complexum innecteret, manifeste visum est tribus devotis personis ibidem astantibus, hanc Luthgardem [Col. 0329C] pre ceteris presulem honorare, et pretiosam coronam auream illius capiti imponere. De eadem. Post aliquot autem discursus temporum defuncta priorissa, Luthgardis omnium consensu eligitur, et ex tunc locum et propositum mutare proposuit. Que cum a magistro Johanne de Liro, in omni sanctitate precipuo, et a Christiana Mirabili admoneretur [520 1Kb] , ut ad Aquiriam [(657) 1Kb] monasterium Cysterciensis ordinis, loco et prelatione relictis transiret, et hesitasset, Christus ei apparens ammonuit, ut finaliter ad prefatum Aquirie locum tenderet. Parens igitur hiis monitis, ad monasterium illud in Brabancia situm, postquam in monasterio sancte Katerine annis ferme 12 monialis exstitit, feliciter petita licencia transivit. Quod ubi moniales Sancte Katerine [Col. 0329D] viderunt, inconsolabiliter doluerunt. Quarum dolori compatiens, consolationem a beata Maria matre Christi accepit, ut illud claustrum, a quo recederet, spiritualiter et temporaliter ejus precibus promovendum esset. Facta est hec Luthgardis translatio anno Domini 1206 aut circiter. Incid. [VINC. BELL. XXX, 1.] Anno Domini 1211 Fredericus rex [Col. 0330A] Cicilie, Ottone ab imperio nuper destituto, in imperatorem eligitur, et Rome honorifice susceptus consecratur, et imperat annis 34. Incid. Eodem anno cepit guwerra inter Hugonem Leodiensem episcopum et Henricum ducem Brabancie, occasione comitatus de Musal.

5. Anno Domini 1212 [(658) 1Kb] ac anno prelationis ejusdem 20, in die ascensionis Domini, que fuit in die inventionis sancte crucis, Henricus dux Brabancie, dolens comitatum de Musal devolutum esse ad episcopatum Leodiensem, vastatis plurimis villis per episcopatum, in gravi multitudine armatorum Leodiensem civitatem invadit et expugnat, et infinitum thesaurum in auro, argento ac aliis preciosis substantiis omnino aufert. Clerici et sacerdotes spoliantur, [Col. 0330B] omniaque ecclesiastica supellectilia et jocalia auferuntur, altare sancti Lamberti humano sanguine contaminatur, in ecclesia sancti Petri tres viri occiduntur, mulieres et virgines Deo sacratae opprimuntur et stuprantur, et pluribus in diversis locis interfectis, multi submerguntur, aliique captis vantur quamplurimi. Quibus patratis, dux cum suiad propria rediit. Post cujus recessum Hugo episcopus Leodiensis statim celebrato consilio apud opidum Hoyum ducem excommunicat, et lata sententia excommunicatum denunciat, et congregato magno exercitu trium milium equitum ac maxima multitudine pedestrium, cum auxilio et potencia comitum Ferrandi Flandrie, Philippi Namurcensis, Ludovici Lossensis, cum aliis multis comitibus et nobilibus [Col. 0330C] Francie ad destruendam Brabanciam festinat. Dux vero hec audiens, magno terrore anxiatur. Prefatum comitem Flandrie adiit, ac per ipsum interpositis conditionibus pacem cum episcopo fecit, promittens Leodiensibus omnia dampna illis per suos illata restituere, insuper et in ecclesia sancti Lamberti flexis genibus de suis excessibus veniam postulare. Sicque prefati principes cum suis ad propria redierunt. Eodem anno idem dux facto cum Philippo Francorum rege federe, filiam [(659) 1Kb] ipsius regis accepit in uxorem, et idcirco elatus, animo tumido quicquid episcopo promiserat facere recusavit. Incid. [VINC. BELL.] Hiis temporibus floruit Maria de Ognies, que cognovit in spiritu, quod debacante [Col. 0330D] hostium irrumptione per episcopatum Leodiensem, universe sue congregationis sacre puelle in puritate sue virginitatis forent preservande.

6. Anno Domini 1213 [(660) 1Kb] ac anno prelationis ejusdem 21, comes Flandrie Ferrandus mandavit episcopo Leodiensi et comiti Lossensi, ut congregatis exercitibus terras ducis invaderent ex parte una, [Col. 0331A] ipse easdem invaderet ex altera. Et cum circa hujusmodi intenderet, rex Francie Philippus, gener [(661) 1Kb] ducis, terram ipsius comitis hostiliter invadit, et opida quedam in Flandria vi ad deditionem compulit, et quedam cepit aliaque subvertit, et de Flandrensibus circa duo milia hominum in bello peremit. Quo audito comes expeditionem, quam contra ducem disposuerat, pretermisit, et insecutus regem, qui jam ad propria redierat, civitatem Turnacum cepit. Interea dux congregato cuncto suo exercitu, iterato terram episcopi intravit et opidum Tongris devastavit, Waremiam [(662) 1Kb] , Waleviam [(663) 1Kb] et alias villas episcopii combussit, et civitatem Leodiensem repetiit. Cui cum appropiasset et eam firmissimis muris vallatam invenisset, ammiratus de [Col. 0331B] tam festiva munitione perfecta, retro cessit, iterque ad Brabanciam direxit. Congregatis ergo interim exercitibus suis, Hugo episcopus et Ludowicus Lossensis comes ipsum ducem festinato sunt insecuti, quem in custodia de Steps [(664) 1Kb] , que juxta villam Montenaken sita est, cum toto suo exercitu invenerunt. Ordinatis igitur aciebus ex partibus alterutris, durissimum commissum est prelium, cessitque victoria Leodiensi episcopo, et ceciderunt interfecti de exercitu Brabancie amplius quam duo milia virorum. Ipse quoque dux fuge consulere compulsus est, et venit cum paucis in opidum Lovanium. Episcopus vero procedens inde intravit terram ducis, et opida Lewis [(665) 1Kb] Landen, Hanuet [(666) 1Kb] et alias plures villas Brabantie devastavit. Incid. Post paucos autem [Col. 0331C] dies Ferrandus comes Flandrensis, sua expeditione quam contra regem Francie disposuerat postposita, cum copioso exercitu Brabantiam intrare accelerat. Quod ut dux audivit, nimio terrore consternatus, data maxima pecunie summa pacem cum comite fecit, ac mediante interventu ipsius comitis, concordia pacis facta est inter episcopum et ducem. Sicque ipse dux id quod precedenti anno promiserat, sed adimplere renuebat, compulsus explevit, et apud Leodium veniens, ecclesiam sancti Lamberti humiliter intravit, et nudatis pedibus flexisque genibus beato martiri veniam de suis demeritis postulavit in presencia Hugonis episcopi, tocius cleri et populi. Quibus solempniter peractis, absolutionem ab episcopo accepit et ad propria rediit [(667) 1Kb] .

[Col. 0331D] 7. [VINC. BELL. XXX, 1.] Anno eodem Fredericus, qui contra Ottonem imperatorem fuerat consecratus, Alimaniam intravit, cui principes regni pro majori parte adheserunt. Otto vero eximperator cum magno exercitu Aquisgrani venit, ut exhinc in adjutorium [Col. 0332A] avunculi sui regis Anglie [(668) 1Kb] contra regem Francie veniret. Ad quem Henricus dux Brabancie accessit, factoque federe cum ipso, filiam suam Ottoni in uxorem dare promisit [(669) 1Kb] , sub hac spe, ut se per illius potenciam adhuc vindicare contra Leodiensem episcopatum valeret. Quo federe facto [(670) 1Kb] , Otto imperator cum toto suo exercitu Nivelle venit. Ad quem cum duces Brabancie et Limburgie, comites Flandrie et Bolonie [(671) 1Kb] aliique principes devenissent in multitudine copiosa, conspirationem contra episcopatum Leodiensem unanimiter secrete fecerunt, ut quam cito victoriam quam sperabant contra Philippum regem Francie obtinerent, continuo prefatum episcopatum invaderent, potitaque victoria, inter se civitatem, opida, castra, munitiones et villas [Col. 0332B] Leodienses, prout ordinaverant, condividerent. Sed auxiliante Deo ac meritis sancti Lamberti faventibus, illis spe sua frustratis, preter votum accidit quod consequenter patebit. Incid. Anno sequenti Otto eximperator et Ferrandus comes Flandrie ac eorum complices, duces scilicet Brabancie et Limburgie, comes Bolonie, ac alii plures comites, principes et barones, contra Philippum regem Francie processerunt. Quibus idem rex juxta pontem Bovinum [(672) 1Kb] cum suis occurrit (an. 1214, Jul. 27), commissoque prelio, cum ex utraque parte multi nobiles occubuissent, victoria tandem cessit regi Francorum. Ibi comites Flandrie, Bolonie, Salesberie, scilicet frater regis Anglie [(673) 1Kb] , cum multis aliis capiuntur, ac plures occiduntur, Ottoque imperator [Col. 0332C] et duces Brabantie et Limburgie post maximos labores et pericula cum aliis multis nobilibus per fugam liberantur. Incid. Eodem anno reges Francie et Anglie pacificantur. Incid. Eodem anno post fugam Ottonis eximperatoris in bello pontis Bovinii omnes principes Alemanie, qui adhuc Ottoni imperatori adheserant, illum pro desperato reputantes, Frederico a Romana ecclesia consecrato sunt conjuncti. Fredericus vero cum quinque milibus militum Aquisgrani tendit, Renum transiit, et porro ducem Brabancie et terram ejus tanquam fautorem Ottonis adhuc invadere disponit. Quod audiens dux territus est, et mediante Hugone Leodii episcopo pacem et illius gratiam obtinuit. Incid. Anno Domini [Col. 0332D] 1215 ac anno prelationis ejusdem 23, Innocentius papa tercius Lateranense consilium celibrat, ubi inter ceteros ecclesiarum prelatos Cristianus hujus loci abbas vocatus interfuit. Incid. Anno Domini 1216 ac anno prelationis ejusdem 24, ordo fratrum Predicatorum confirmatur per Honorium tercium [Col. 0333A] papam, qui Innocentio ordinem ipsum promovere proponenti hoc anno successit; unde versus:

M, C bis, X sexto cepit qui predicat ordo.
Incid. Anno Domini 1219 ac anno prelationis ejusdem 27. Honorius papa confirmavit regulam fratrum Vallis scolarium. Item idem confirmavit regulam fratrum habitantium in monte Carmeli, qui postea propter paganorum insultus compulsi sunt a loco illo per varias mundi partes dispergi. Incid. Anno Domini 1221 ac anno prelationis ejusdem 29. Kal. Septembris, combustum est fere dimidium opidum [Col. 0334A] Sancti Trudonis et ecclesia sancti sepulcri. In hoc incendio tantum unus vir concrematur.

8. Iste abbas postquam prefuit annis 30, tandem in lectum egritudinis decidit, et sumptis ecclesie sacramentis devote in Domino obdormivit, sepultusque est in choro psallentium ante gradus. Cujus epytafium biis versibus intitulatur:

Hic sortitus erat nomen de nomine Christi,
Ergo christianum se vita [521 1Kb] prebuit isti;
Et quia mente pia coluit pater is te, Maria,
Porrige, virgo, manum salvaque tuum Christianum.



DE GESTIS JOHANNIS ABBATIS PRIMI HUJUS NOMINIS.
[Col. 0333]

[Col. 0333B] 1. Anno Domini 1222, imperii Frederici secundi anno 22 [(674) 1Kb] , defuncto Christiano abbate, 15 Kal. Octobris, magister Johannes de Sanctis, decanus ecclesie sancte Marie in Aquisgrani, in abbatem hujus loci postulatur. Super quo Leodiensis et Metensis episcopi [(675) 1Kb] nimium gavisi, patrocinaturos sese illi in cunctis affectuose sposponderunt. Qui humiliter obaudiens, per legatum Romane curie 5 Nonas novembris in abbatem creatur.

2. Eodem anno episcopus Portuensis et Sancte Rufine cardinalis, apostolice sedis legatus, 11 Kal. Decembris, auctoritate sue legationis eidem mandavit et commisit visitationem in monasterii Stabulaus et Malmundarii tam in capite quam in membris exsequendam.

[Col. 0333C] 3. Prefatus legatus sequenti anno mandatum illi dirigit in hac forma: C. [(676) 1Kb] miseratione divina Portuensis et Sancte Rufine episcopus, apostolice sedis legatus, dilecto in Christo Johanni abbati Sancti Trudonis salutem in Christo Jesu. Licet salubriter in sanctis canonibus sit statutum, ut singulis personis singula officia committantur, frequenter tamen personarum consideratis et locorum qualitatibus ac circonstanciis, plures ecclesie conceduntur uni persone de gratia speciali. Hinc est, quod cum abbatiam Tuiciensem sancti Heriberti tibi commiserimus, ne monasterium sancti Trudonis ex nostra commissione jacturam in temporalibus vel in spiritualibus patiatur, tibi legationis qua fungimur auctoritate indulgemus, ut [Col. 0333D] abbas Tuiciensis existens, abbas Sancti Trudonis remaneas, ut utrorumque monasterium et eorum personas auctoritate presentis indulgentie tanquam proprius abbas regas, et plenam curam eorum habeas in temporalibus et spiritualibus ministrandis. Datum Sybergis, 16 Kal. Marcii. Incid. Anno Domini 1226, beatus Franciscus incepit ordinem fratrum Minorum.

[Col. 0334B] 4. Anno Domini 1227 capitulum Leodii per solempnem commutationem pro curia beati Lamberti dicta Maidieres, que sita est in episcopatu Metensi, acquisivit sibi jus, quod Metensis ecclesia in Leodiensi episcopatu optinuit, medietatem scilicet opidi Sancti Trudonis cum omni dominio et justitia ac ceteris villis ultra Mosam sitis, et hominibus tam nobilibus, clericis quam laicis, et quidquid juris in abbatiis in Leodiensi episcopatu sitis obtinuerit [(677) 1Kb] . Quam conmutationem Treverensis [(678) 1Kb] et Coloniensis [(679) 1Kb] archiepiscopi, Gregorius [(680) 1Kb] papa et Henricus comes Hollandie, rex Alemanie, et Metensis et Leodiensis episcopi cum suis capitulis confirmaverunt. Incid. Eodem anno Hugo Leodiensis episcopus confirmavit opido Sancti Trudonis, quod juditio [Col. 0334C] 14 scabinorum, quorum sunt 7 episcopi et 7 abbates, omnia in opido agerentur [(681) 1Kb] . Hoc anno, ut creditur, statutus ab antiquo 14 scabinorum Sancti Trudonis numerus ad numerum senarium est redactus. Quapropter ut amodo prefatus numerus in sua perfectione perseveraret, per domnum episcopum Leodiensem et abbatem hujus loci et scabinos cum opidanis sic concordatum est, ut quilibet ex istis sex scabinis protunc unum opidanum quem vellet eligeret in officium scabinatus, ac domni prefati de duobus reliquis quilibet eorum unum constitueret; tali conditione subnixa, quod deinceps cum contingeret [522 1Kb] scabinatum vacare, superstites scabini eligere possent infra 40 dies unum idoneum in [Col. 0334D] scabinum. Qui si sub prefato dierum numero eligere pretermiserint, tunc episcopus seu abbas, cujus ille scabinus fuerat, unum idoneum quem vellet loco illius constitueret; quod usque in hodiernum conservatur.

5. Anno eodem (1228), 6 Nonas Marcii, Walterus prepositus hujus monasterii in abbatem monasterii sancti Pauli Ulterioris Trajecti assumitur, [Col. 0335A] quod pene desolatum, suis laboribus emendavit. In cujus anniversario habemus ad pytanciam unum modium siliginis. Incid. Eodem anno Henricus dux [Col. 0336A] Brabancie moritur, cui filius ejus Henricus succedit [(682) 1Kb] .



DE GESTIS LIBERTI ABBATIS.
[Col. 0335]

[Col. 0335A] 1. Anno Domini 1228, imperii Frederici anno 17. ac Hugonis Leodiensis episcopi 28. defuncto Johanne abbate 7. anno sue prelationis, 10. Kal. Octob., Libertus ei succedit, et 12. Kal. Februarii (1229) in ecclesia nostra a domno Hugone episcopo Leodiensi honorifice consecratur. Eodem anno visi sunt in opido nostro pulli quidam semipedes, alii quadrupedes et alii tripedes. Anno Domini 1230 Hugo Leodiensis episcopus 6. Idus Aprilis obiit [(683) 1Kb] ; qui ecclesie nostre 80 libras alborum dedit. Cui Johannes de Appia hujus nominis secundus, major prepositus [Col. 0335B] succedit.

2. Tempore hujus abbatis Clemens villicus, de quo supra narratur, villicationem vel officium sculteti, quod prius [523 1Kb] sub pignore obtinebat, quatuor filiis fratris sui Serisii, de consensu domni abbatis, coram ministerialibus et scabinis contulit, pro eo quod ipse Clemens ecclesie nostre quandam decimam, que ad officium sculteti pertinebat, dedit. Hec fuit minuta decima de tota villa Sancti Trudonis.

3. Iste domnus Libertus instituit festum sancti [Col. 0336A] Liberti sub festo duplici, et 30 solidos Lovanienses hereditarie acquisivit, quos abbas, qui pro tempore fuerit, singulis annis pytancie fratrum persolvit

4. Anno Domini 1231 omne edificium monasterii sancte Katerine, situm in suburbio opidi Sancti Trudonis quod Ad sanctam Katerinam vocatur, translatum est ad locum magis congruum et confluentium aquarum irriguum, quem locum nobilis domina de Parweis cum omni jurisdictione sua temporali dicto monasterio contulit. Sub eadem translatione corpus sanctum Christiane Mirabilis, [Col. 0336B] quod 7 annis ante [524 1Kb] in loco prioris monasterii humatum fuit, exhumatur, et ad locum nove habitationis transfertur. Anno eodem, in die beate Marie Magdalene (Jul. 22), Henricus dux Brabancie opidum nostrum Sancti Trudonis obsedit.

5. Anno Domini 1232, pridie Nonas Maii, Libertus abbas in presencia domni Johannis Leodiensis episcopi Apud Hoyum resignavit, et cessit de abacia cum prefuisset laudabiliter et devote annis 4, mensibus 6, diebus 15.



DE GESTIS JOHANNIS HUJUS NOMINIS SECUNDI.
[Col. 0335]

[Col. 0335C] 1. Anno Domini 1232, imperii . . . . [525 1Kb] anno, episcopatus Johannis secundi anno 3, Liberto ab abbacia cedente, Johannes abbas Sancti Laurentii in Leodio 8. Kal. Junii hujus loci abbas efficitur, regimine abbacie sancti Laurencii sibi permanente. Qui infra tres annos (an. 1236) ad usurarios apud Trecas accepit mutuum ad summam 2005 librarum Turonensium. Anno vero 4, solutione illius mutui neclecta, facta est computatio per ipsum abbatem cum Lumbardis, et sorte ac usuris cum expensis compensatis, abbacia nostra est ipsis usurariis in 6200 libris Turonensium obligata, solvendis infra 4 annos; de qua summa idem abbas persolvit iisdem Lumbardis usurariis medio tempore 2007 libras Turonensium nigrorum. Et sic post hujus abbatis [Col. 0335D] obitum monasterium nostrum permansit ipsis Lumbardis obligatum in 3540 libris Turonensium preter usuras. Incid. Anno Domini 1233 Leodiensis ecclesia [Col. 0336C] cum scripsisset datum annorum Domini a pascali tempore incipiens, nunc conformans se Romane et Coloniensi ecclesiis, incepit annos Domini a die natalis Domini. Incid. Anno Domini 1238 (Mai 2) Johannes episcopus Leodiensis secundus hujus nominis moritur [(684) 1Kb] , cui Wilhelmus Valentinus electus et a Gregorio papa confirmatus succedit.

2. Anno Domini 1239, Kal. Februarii, Johannes abbas hujus loci abbatiam hujus ecclesiae ac Sancti Laurentii in Leodio resignavit, et in claustro vallis sancti Lamberti juxta Leodium Cysterciensem habitum induit, ubi infra annum in pace quievit. Qui prefuit huic monasterio 7 annis et 6 mensibus.

3. Anno eodem prior et conventus receperunt mutuo a prefatis Lumbardis per Egidium de Lavor [Col. 0336D] civem Leodiensem 800 libras Parisiensium, que faciunt 1200 libras Turonensium.



DE GESTIS THOME ABBATIS.
[Col. 0337]

[Col. 0337A] 1. Anno Domini 1239, qui fuit primus annus Willelmi Leodiensis episcopi, postquam Johannes secundus de hac abbacia cessit, Thomas, qui ante ingressum religionis plebanus ecclesiae beate Marie fuit, ortus de mediocribus opidanis, utilis pro populo, postea prepositus hujus loci, vir circumspectus et sedulus, abbas creatus est [526 1Kb] . Qui per negligenciam sui predecessoris invenerat abbaciam ex contractu mutui ad usuram cum Lumbardis apud Trecas facto, ut supra narratur, in 3540 libris Turonensium eisdem Lumbardis obligatam, item ex mutuo per priorem et conventum cum prefatis Lumbardis, ut jam prefertur, ex necessitate contracto in 1200 libras Turonensium similiter oneratam invenit, quarum summa ascendit usque 4740 libras [Col. 0337B] Turonensium nigrorum. Anno prelationis sue secundo (1240) Thomas abbas solvit ipsis Lumbardis prefatis de debitis ante creationem sui factis 720 libras Parisiensium; postea facta est conputatio cum Lumbardis, et ipse persolvit 1766 libras Parisiensium. Summa igitur totalis, quam abbates Thomas et suus predecessor Johannes diversis temporibus solverunt, 4647 libre Parisiensium. Remansit igitur hec ecclesia adhuc dictis usurariis Lumbardis obligata ratione supradicti mutui in 2747 libras Parisiensium.

2. Iste abbas per suam diligenciam acquisivit duas partes scultetici officii; in quo statuit fidelem virum, qui singulis annis 8 mensibus villicavit, aliis vero 4 mensibus Walterus de Domo lapidea pro [Col. 0337C] tercia parte villicationis ad se ex dote sue uxoris pertinente villicavit.

3. Anno Domini 1240 per diligenciam sollicitudinis hujus abbatis hospitale, quod situm fuit in cimiterio nostro, de consensu Jacobi episcopi Prenestini, apostolice sedis legati, translatum est ad locum ubi stat in platea de Stapel, conditione tali, quod domus hospitalis dicta in atrio nostro sita et quicquid habere dinoscitur in platea de Plankem in censu et redditibus nostro monasterio perpetue cedet, et in reconpensationem hujus assignavimus prefato hospitali sex bonuaria terre de cultura nostra in Schurovem et molendinum nostrum in Stadem jure perpetuo, nosque hospitalis, sicut [Col. 0337D] hactenus fuimus, veri patroni erimus. Circa idem tempus prefatus abbas Romanam curiam adiit, et [Col. 0338A] usum pontificalium ornamentorum, qui ex causa abbatis Cristiano a papa retractus fuit, de novo ab Innocentio quarto papa, ut eo solempniter uteretur, impetravit. Qui eciam plura privilegia pro utilitate ecclesie nostre ab eodem papa obtinuit. Incid. Eodem anno (Oct.) Willelmus Leodiensis episcopus in Transalpinis partibus moritur et in Florencia inhumatur, et vacavit sedes 2 annis [(685) 1Kb] . Incid. Anno Domini 1241 Robertus primus, Lingonensis episcopus, per translationem Leodiensis episcopus efficitur. Incid. Tempore hujus episcopi incepit status Beginarum. Incid. Anno Domini 1245, mortuo lantgravo Thuringie, qui a papa Innocentio quarto super destitutum ab imperio Fredericum in regem Alemanie creatus fuit [VINC. BELL. XXXI], [Col. 0338B] vacavit imperium anno 1. Anno sequenti, 6. Kal. Novembris [(686) 1Kb] , Robertus primus Leodiensis episcopus moritur. Eodem anno Henricus dux Brabancie moritur, cui ejus filius Henricus tercius succedit. Incid. Anno Domini 1247 Willelmus comes Hollandie, nepos ex sorore Henrici secundi ducis Brabancie, superstite adhuc Frederico secundo ab imperio destituto. Romanam ecclesiam persequente, elaborante papa Innocentio, eligitur in regem Alemanie. Anno eodem Henricus [(687) 1Kb] , consobrinus Willelmi electi in regem Alemanie, frater Ottonis comitis Gelrie, Leodiensi ecclesie preficitur [(688) 1Kb] . Circa idem tempus Innocentius papa quartus instituit festum sacramenti sancte eucharistie celebrari per omnes ecclesias fidelium.

[Col. 0338C] 4. Anno Domini 1248, anno 1. Willelmi regis Alemanie, B. priorissa totusque conventus monasterii sancte Katerine in Milen [(689) 1Kb] conpromiserunt per juramentum sub pena excommunicationis in manus Thome abbatis, quod amodo non debeant numerum sanctimonialium et fratrum et sororum augmendare ultra 40 personas. Super quo conpromisso elaborante Thoma abbate obtinuerunt confirmationem a papa Innocencio quarto. Iste abbas fuit vir activus et sollers. Qui cum non haberet consanguineos valentes resistere monasterio injuriantibus, contraxit familiaritatem cum Johanne de Follonia, potenti opidano, emptisque quinque bonuariis terre arabilis et eidem in feodum collatis, fecit illum vasallum suum. Qui fideliter eidem pro [Col. 0338D] muro contra adversarios fuit. Eodem anno abbas Thomas obiit 4. Kal. Novemb. Cujus corpus sepultum [Col. 0339A] est ante altare sancte Elizabeth, habens tale epitaphium:

Gessit digna legi Thomas abbas, quia legi
Astrixit multos ipsius dogmate fultos.
Divinum verbum bene prompserat, et quod acerbum
[Col. 0340A] Patrator gessit, hoc confessore recessit.
Ecclesie decori quod reddita mitra labori
   Ejus inest, memori jure nequitque mori,
Ut viva fama sculptum facit huic epigrama
   Horum lectores, este sui memores.



DE GESTIS WILLELMI ABBATIS HUJUS NOMINIS PRIMI.
[Col. 0339]

[Col. 0339A] 1. Anno Domini 1248, Willelmi regis Romanorum anno 1. et Henrici Leodiensis electi anno 2. Willelmus, investitus Sancte Marie Aquisgrani, in abbatem Sancti Trudonis postulatur, quia erat vir devotus et literatus valde; quem rex Alemanie precipue diligebat et pro suo secretario tenebat. Pro cujus confirmatione ad Romanam curiam missum fuit et optentum. Alii dicunt quod una die habitum monasticum induit, die sequenti professionem fecit, [Col. 0339B] et tercia die abbas efficitur mensis Februarii die 5. Incid. Eodem anno Willelmus Hollandie comes, in regem Alemanie electus, Aquisgrani opidum et sedem regni per 6 menses obsedit, et per violentiam aquarum, mediantibus elevatis altis aggeribus intra menia profluencium, Aquenses ad deditionem non conpulit, sed inedia tandem fatigatos aperire portas artavit. Sicque per legatum curie Romane in regem Alemanie consecratur.

2. Anno eodem cum idem abbas ecclesiam istam prefatis mercatoribus Lumbardis in 2748 libras Parisiensium obligatam inveniret, sepedicti Lumbardi, quia per triennium ante sui creationem cessatum [Col. 0339C] fuit a particularibus solutionibus contracti mutui, que diversis temporibus fieri deberent, gravissimas et intolerabiles usuras petebant. Propter quod idem abbas, licet invitus, necessitate compulsus cum eisdem plus quam 6 annis placitavit in curia Romana, et tandem fecit cum ipsis conputationem anno Domini 1255 de 2480 libris Parisiensium infra 10 annos particulariter persolvendis. Quam summam idem abbas totam sub tali statuto termino persolvit. Sed quia quandoque statuto termino particulam non solvit, ideo sub diversis temporibus pro usuris 74 libras Parisiensium solvit. Item idem abbas pro tractatibus, quos cum mercatoribus istis in diversis partibus Lugduno, Lauduno, Cameraco et alibi habuit, pro testibus et advocatis exposuit 5 marcas Leodienses. Summa omnium predictarum, que abbas Willelmus solvit et expendit [Col. 0339D] pro debitis suorum predecessorum infra 22 annos, 2183 marce Leodienses. Item summa omnium que exposuit ad mandatum pape Alexandri [(690) 1Kb] pro vigesima, pro cardinalibus et pro legatis, infra annum 61 et 71, 2860 marcas Leodienses; item pro dampnis diversarum guerrarum et tempestatum 2000 marcarum Leodiensium. Summa igitur pecunie, quam ecclesia ista diversis partibus solvit pro contractu ad usuras cum Lumbardis, ultra et preter sortem ascendit ad 4000 librarum [Col. 0340A] Parisiensium, que dicuntur tunc valuisse 6000 librarum Turonensium nigrorum. Et sic plenarie omnia persoluta sunt anno Domini subsequente 1265.

3. Anno Domini 1250 Willelmus Romanorum rex et comes Hollandie ex speciali favore, quem ad abbatem Willelmum gerebat, advocatiam, quam in bonis ecclesie nostre et in homnibus adjacentibus villis nostris in Alburgh existentibus ratione comitatus Hollandie pleno jure possedit, eidem abbati et [Col. 0340B] suis successoribus in perpetuum jure feodali libere possidendam contulit, propter quod bona ecclesie nostre ibidem valebant annuatim 25 marcas amplius quam solebant. Idem abbas acquisivit, redemit et exoccupavit diversa bona ecclesie injuste a pluribus usurpata, tam in episcopatu Trajectensi quam Leodiensi. Item idem abbas, aut forte aliquis suorum predecessorum, titulo emptionis acquisivit monasterio terciam partem emolumentorum, quam quidam opidanus vir possedit hereditarie ad molendinum in curia nostri monasterii situatum. Item molendinum nostrum in Gorsembruel ab hereditario jure, quod Cristianus advocatus noster cum uxore sua in illo [Col. 0340C] habuit, redemit. Item officium villicationis in villa nostra Borlo recuperavit. Item de prebendis ministerialium et officiatorum hujus ecclesie, quarum numerus fuit 29, redemit suo tempore usque ad numerum 16 prebendarum, scilicet braxenie sed cambarie, quod idem est, lotarie [(691) 1Kb] , ortolanie [(692) 1Kb] , cellerarie, camerarie, coquinarie, mariscalcie, cum ceteris. Item redemit terciam partem scultetici officii in opido nostro erga Walterum de Domo lapidea, cujus pridem predecessor suus Thomas duas partes redemit, et sic officium ipsum libere ad monasterium rediit. Item bona nostra apud Borlo, que ante sua tempora ascendebant ad numerum 60 bonariorum et 13 virgarum terre arabilis, ampliavit in 18 bonuariis cum 5 virgis magnis et 14 parvis; summa ergo totius terre arabilis apud Borlo suo tempore ascendebat ad 100 bonuaria cum 12 virgis magnis [Col. 0340D] et 8 parvis. Item cum in decima nostra apud Borlo plures haberent portiones particulares, ipse ex illis data pecunia quatuor partes emit; primo erga abbatem de Heylesem [(693) 1Kb] octavam partem, et erga abbatissam de Boneef [(694) 1Kb] aliam octavam partem, et erga fratres Theutonicos duodecimam partem, et similiter duodecimam partem erga Hermannum de Brustino. Que quatuor partes valent 50 modios siliginis, de quibus assignavit ad pytanciam refectorii pro sextis feriis 26 modios siliginis.

[Col. 0341A] 4. Tempore hujus abbatis Willelmi fuit numerus monachorum uno converso annumerato 35 preter abbatem. Postea vero idem domnus Willelmus abbas et conventus juramento sese obligaverunt, prout in transcripto hoc quod sequitur continetur: Universis presentes literas visuris Willelmus Dei gratia abbas, G. prior totusque conventus monasterii sancti Trudonis salutem et orationes in Domino. Notum facimus universis, quod nos pensatis et diligenter consideratis universis bonis, proventibus sive facultatibus nostris, ac etiam pensionibus et diversis bonorum nostrorum distractionibus [527 1Kb] , necnon et multitudine debitorum, quibus ad presens et etiam a multis temporibus ecclesia nostra graviter est oppressa; considerata etiam diversitate ac multitudine expensarum, quas circa nostras [Col. 0341B] et officiatorum nostrorum personas, nec non circa hospites et pauperes, ac circa diversa alia, que ex inopinato et sine proposito frequenter emergunt, secundum exigentiam professionis nostre et diversitatem temporum nos oportet inevitabiliter sustinere: de communi consensu duximus statuendum, et quod jam diu inter nos statutum fuerit renovandum, videlicet quod nullum de cetero in monachum recipiemus, nec alicui prebendam dabimus monachalem, donec ad triginta monachorum nostrorum numerus sit redactus, et ecclesia nostra sit a debitorum onere liberata. Si vero super hoc nobis moveret aliquis questionem, pro jure nostro stabimus et nos, in quantum secundum Deum e justiciam poterimus, defendemus. Nos vero Willelmus abbas, et nos conventus de ipsius abbatis nostri [Col. 0341C] voluntate et licentia speciali, propter ecclesie nostre utilitatem et necessitatem, imo ad vitandam ipsius omnimodam destructionem, promisimus et tactis evangeliis juravimus hoc firmiter et inviolabiliter conservare. In cujus rei testimonium presentes literas sigillis nostris fecimus roborari. Datum anno Domini 1250. Iste prior Guntramnus fuit consecratus, qui quandoque abbatem Willelmus de neclectibus, quamvis non magnis, corripiens, disciplinam virgarum in capitulo ei dari fecit. Iste prior habuit sororem monachialem in Herkenrode, que scripsit ei breviarium, quod adhuc apud nos est. Incid. Anno Domini 1251 magna discordia orta est apud Leodium, primo inter clerum et laycos, deinde inter majores et populares, [Col. 0341D] et demum inter populares ex una parte, contra clerum, canonicos et majores civitatis ex altera, in tantum ut clerus a civitate Leodiensi abcederet. Sed anno sequenti concordia pacis interveniente, populus clero redeunti nudis pedibus et cereis accensis obviam venit [(695) 1Kb] . Item. Anno Domini 1253 Hugo titulo Sancte Sabine presbiter cardinalis, apostolice sedis legatus, per commissarios fecit officium visitationis apud nos. Qui etiam statuta de pluribus observanciis nobis inflictis reliquit in scriptis. [Col. 0342A] Et postea alia visitatio facta est per commissarios illius, 3. die post Lucie (Dec. 15), sicut in antiquo martirilogio in fine conpilata inveniuntur. Item. Anno Domini 1252 Reynerus de Rolinghem miles dedit decimam suam de Berlinghem [(696) 1Kb] perpetuo ad elemosinam pauperibus ante portam distribuendam, que solvit 5 modios siliginis et 5 modios ordei. De quibus constituit conventui nostro subtrahendos modios siliginis et ordei.

5. Anno Domini 1254 idem abbas, videns officinas, scilicet pistrinum, braxenam et alias necessarias domus, in curia monasterii nostri versus paludem sitas, in arto positas, et strepitum ac tumultum commorantium oppidanorum vicinorum fastidiens, [Col. 0342B] qui per 14 mansiones---quas hereditarie possidebant, protensas a loco posterioris porte curie monasterii, que stat versus orientem, usque ad molendinum nostrum, et similiter a molendino usque ad portam claustralem dilatatas---plura incommoda et inquietudines nobis et familiaribus nostris inferebant, collecta summa pecunie prefatas mansiones ab heredibus cum fundo integraliter emit, et continuo eversis omnibus hiis mansionibus, curiam ampliavit et muro conclusit.

6. Eodem anno Leodienses levaverunt communitatem, et facta est gravis discordia inter Henricum episcopum electum ex una parte et Leodiensem populum ac villas patrie ex altera. Electus convocatis scabinis Leodiensibus apud Vothem [(697) 1Kb] et pro tribunali [Col. 0342C] sedens, plures Leodiensium proscribit, propter quod Leodienses, nequaquam pacis amatores, audire noluerunt, nisi scabinorum sententia de proscriptis revocaretur. Sed tandem ad arbitrium quatuor proborum virorum dissoluta confederatione, quam pridem Leodienses cum villis patrie et Trudonensibus fecerunt, conclusum est, quod scabini Leodienses, cum fuerit necessarium, juditio tribunali consedere poterunt apud Vothem, contra transgressores processuri. Incid. Post modicum vero temporis dissoluta est concordia. Nam electus adversus patriam et patria contra electum horribiliter vicibus multiplicibus in invicem incendiis, violentiis et cedibus debacantur. Sub hac controversia castrum Waremie ab Hoyensibus concrematur.

[Col. 0342D] 7. Anno Domini 1254 quidam alienigena locuplex venit in opidum nostrum ad commorandum. Qui acquisita mansione solempnis hospitalitatis, sita ad dexteram ecclesie beate Marie in medio platee illius, accepit in uxorem consanguineam Gotscalci de Repe, militis et scabini opidi nostri Sancti Trudonis. Post aliquot vero annos quidam mercator de Hoyo oriundus, ibidem solitus hospitari, de nundinis pecuniam afferens, ab ipso hospitii domino ad cameram [Col. 0343A] ei deputatam, ut pausaret, primus intrare jubetur. Ille jussis obtemperans cum paululum procederet, valva volubilis equilibris in planicie maliciose parata calcantem in se, deorsum inclinata, in prisionem precipitavit. Ancilla interim, que pridem a prefato mercatore inpregnata erat, casu in stabulum equorum intrante, dum aspiceret amici sui equum spumantem et brumosum [(698) 1Kb] ad presepe positum, et ipsum circumquaque queritans non invenisset, ejulando totam viciniam concitans, suum impregnatorem suffocatum lacrimose propalavit. Ad cujus ejulatum concurrente populo, dominus hospitii, flagicii hujus conscius, clam fuge consulit nunquam rediturus. Quapropter scultetus et scabini consilio habito ad hospitium prefatum accedunt, et facto scrutinio [Col. 0343B] talis flagitii vestigia nullatenus reperiunt. Qui secrete ancillam illam adortantes, libere eam abire promiserunt, si suspecta loca de tali flagitio ipsis designaret. Tunc illa: Scrutetur, ait, quid latere possit sub valva penoris [(699) 1Kb] in introitu talis caminate sita. Ad quam illico proceditur, et introspicientes in profundum, jacentem mercatorem semivivum respiciunt. Ad quem quibusdam ad extrahendum descendentibus introrsum quedam cavea patuit, cumulata ossibus et humanis corporibus. Idcirco conpletis quindenarum [(700) 1Kb] per bannilem campanam citationibus, hospitii dominus ille non comparens proscribitur, et quia secundum justiciam hujus opidi bona temporalia perpetrancium latrocinia infiscantur, questio orta est inter rectores hujus loci, [Col. 0343C] scilicet scabinos et consules, si [528 1Kb] uxor latronis illius, nescia flagicii sui mariti, bonorum suorum fieri deberet exsors. Super quo facta monitione per scultetum, Godescalcus predictus sentencialiter pronunciavit per sequelam aliorum scabinorum, innoxie uxori sua bona debere restitui. Ob quam scabinorum sententiam maxima tumultuatio inter opidanos surrexit, in tantum ut Jordanus de Pule comes mercatorum et sui consiliarii, contra dominos suos, episcopum et abbatem, grassati, juridictiones eorum violenter contempnentes infregerunt. Incid. Anno eodem Willelmus rex Romanorum Frisones subjugavit. Qui sequenti anno in conversione sancti Pauli [(701) 1Kb] eosdem impetens cum multitudine suorum super glacies, prevalentibus Frisonibus, anno regni [Col. 0343D] sui 9. occiditur.

8. Anno Domini 1255, imperii Willelmi regis 9. pridem occisi [529 1Kb] , pridie Kalendas Mai, Jordanus de Pule comes mercatorum cum suis complicibus et communitate effregit seram de aquaductu nostro super pratum Willonis, alias dicti Wilbanid, ubi [Col. 0344A] emissa aqua, capi fecit pisces nostros ab omnibus piscari volentibus, non formidans, quod precedenti anno 7 fuissent puplice et nominatim certe persone monite sub pena excommunicationis per Henricum electum Leodiensem, ut satisfacerent monasterio de excessu hujusmodi. Idem Jordanus sequenti anno mense Julio per violentiam communitatis fecit confringi navem nostram in aqua prati Willonis et in frusta comminui. Incid. Eodem anno Henricus tercius Brabancie dux cum magno exercitu ad invadendum Leodiensem patriam tendens, prope Straten villam, infra opidi nostri libertatem sitam, tentoria figit et ad [530 1Kb] instantiam Henrici Leodiensis electi opidum nostrum obsedit; sed Trudonensibus sub certis pactionibus [(702) 1Kb] electo se dedentibus, ab obsidione [Col. 0344B] recedit. Incid. Eodem anno Henricus electus, non immemor pristine rebellionis opidanorum, ipsos armis impetit, sed opidanis rem ad ducem deferentibus, mediante duce electo reconsiliantur (cf. HOCSEM. I, 5).

9. Anno Domini 1256 Jordanus de Puel et consortes sui cum consensu opidanorum, secundum relata veteranorum, Henricum prefatum ducem Brabancie ad opidum nostrum accersientes, circa medium forum sedili grandi sedere fecerunt, et claves portarum ipsius opidi ei tradiderunt. Qui acceptas claves manu [531 1Kb] stringens filio suo ei comitanti dixisse fertur: Ecce, nunc sum dominus oppidi hujus! Cui filius: Sic pater carissime; si tamen per episcopum et abbatem, veros ejus dominos, processisset [Col. 0344C] donatio. De eodem. Anno eodem cum opidani Sancti Trudonis percussuram monete, quam quedam opidana in feodum ab episcopo ab olim habuit, in gravamen sui domini Henrici episcopi electi procurassent transferri ad ducem Brabancie Henricum, et quedam etiam servicia balistariorum eidem duci prestare se obligassent, idem electus a summo pontifice Alexandro quarto obtinuit mandatum, quo compellerentur a male temptatis desistere. Hujus vero mandati executio injuncta est abbati Willelmo. Qui dum secundum ordinem juris moniti essent et non resipiscerent, tandem excommunicantur. Propter quod Jordanus de Puel cum suis complicibus, Lamberto de Porta, Waltero Rufi, Johanne filio Tharisii, [Col. 0344D] et aliis decanis guldarum, communitate concitata in armis, assumtis secum villico de Lewis et Dormale [(703) 1Kb] , cum vexillis explosis egressi, de molendinis nostris apud Gorsembruel et Merwile ferra molarium lapidum abstulerunt. Qui inde redeuntes, cum multitudine pedestrium et viginti equestribus violenter monasterium intraverunt, et effractis ostiis [Col. 0345A] cum parietibus ante altare beati Trudonis, illic irruentes, pervenerunt usque ad gradum chori superioris, ex quo nimirum territi domnus abbas et domni commonachi ad latebras hinc inde fugerunt. Fueruntque illi sacrilegi in tantam rabiem versi, quod quidam ex eis cum impetu in feretrum sancti Trudonis cum hastis suis impegerunt, ex quibus plures de magnatibus et melioribus opidanis et plures ex mansionariis fuisse dicuntur. Qui usque ad capellam sancti Lamberti accedentes, securibus et fustibus ad januam percutientes, nitebantur irrumpere et domnum abbatem molestare. Post hec idem Jordanus et magna pars comitatus [532 1Kb] cum officiatorum decanis ad portam claustri congressi, super januas obseratas [533 1Kb] ictibus impulerunt, sed non [Col. 0345B] effregerunt. Post aliquot vero dies idem sacrilegi requisiti, cur tam nefanda monasterio sancti Trudonis inferre presumpsissent, responderunt ex jussu ducis Brabancie hec facta fuisse, cui paulo antea claves portarum ipsius opidi tanquam domino suo tradiderunt. Fuit autem maxima causa presumpte illorum violencie, quod domnus abbas exequens mandatum apostolicum, excommunicationis in eos sententiam prosequebatur. Propter quod ipse dominus abbas veritus adhuc insultum eorum, ad curiam nostram Donc proxima die sancti Johannis baptiste sequente confugit; ubi eciam plures seniorum, vel ut ferebatur totus conventus, subsecutus fuit, usque dum opidanorum sevicia quievit. Item feria sexta, scilicet die sexto post diem beati Johannis, iidem [Col. 0345C] qui prius explosis vexillis cum equestribus et multitudine armatorum cum impetu ad clericos clamaverunt, quos desuper forum insequentes, usque in ecclesiam beate Marie fugaverunt. Quos munitioni turris se committentes insecuti, duabus firmis januis de turri effractis, ceperunt ibidem domnum Clementem plebanum Sancte Marie cum aliis ex sacerdotibus aut clericis, pro eo quod apostolicis mandatis parere voluerunt. Quos cum inferius deduxissent, tandem habito inter se consilio, liberos abire dimiserunt. Unus vero de sacerdotibus Adam nomine ad turrim non confugit, sed retro majus altare ecclesie beate Marie in confessionis camera se tutavit. In quem cum vellent irruere, surrexit, et pixidem sacrosancti [Col. 0345D] corporis Christi in manibus accepit, sicque, licet ecclesia plena armatis fuisset viris, cessaverunt in eum irruere. Eodem vero die iidem Jordanus et sui cum toto opidanorum tumultu ad forum accedentes, captivos deduxerunt scabinos opidi, scilicet Walterum filium Ermegardis, Walterum de Domo lapidea, Robertum Probum, Jordanum Scofeel, Arkint et Nycholaum militem ac alios plures opidanos, nefandis eorum insultibus consentire nolentes. Quos tanquam viles transgressores in anulis ferreis mansipaverunt, apponentes eisdem custodes ducis Brabancie sub expensis gravibus.

[Col. 0346A] 10. Eodem anno Henricus electus Leodiensis, simulata cum Trudonensibus pace, opidum ipsum intravit, comitante sibi post tergum armatorum multitudine [cf. HOCS. 5]. Quapropter congregatis scabinis pro tribunali, Jordanus de Puel, alias dictus de Lacu, cum suis complicibus tanquam rei crimine lese majestatis sententialiter proscribuntur a patria, honore et possessionibus suis. Item. Post hec jussu electi introitus porte de Staplen, qua tenditur usque Brabanciam, aggere firmo obstruitur. Propter quod dux ipse indignatus contra electi armatorum multitudinem, copiam militum congregat, sed pace interveniente electus et dux pacati sunt tali pacto, quod abjudicatio facta firma maneat; ex gratia tamen, si ipse Jordanus et consiliarii ejus reverti [Col. 0346B] ad opidum elegerint, ipsos in pace residere in eo licebit tanquam proscriptos. Insuper conditionatum est, quod turrim seu castrum, dudum per ipsum electum intra muros opidi nostri restauratum et fossatis circumdatum, versus Trajectum respiciens ---quod per prefatos Jordanem et suos prepeditum exstitit---ipse electus, ad precavendum, ne opidani amodo rebellare presumpserint, firmare libere poterit. De quo castro, secundum relationem antiquorum, pons, per transversum fossatorum desuper constructus, introitum liberum familiaribus episcopi dedit.

11. Anno Domini 1257 dissentio orta est per priorem Guntrammum et totum conventum contra domnum Willelmum abbatem, eo quod petebant [Col. 0346C] augmentari sibi prebendam monachalem in victu et vestitu. Super quibus tandem compromissum est ex utraque parte in domnum G. archidiaconem Leodiensem, tanquam in arbitrum. Qui diligenter consideratis querelarum causis, suum arbitrium sic pronunciavit: primo quod ad 5 denarios Lovanienses, qui singulis diebus pro coquina cuilibet fratrum dantur, per singulas sextas ferias 4 vasa siliginis de redditibus monasterii pro ferculo piscium emendo assignarentur. Item quia feriatis diebus sexta una, id est sexta pars unius sextarii, cuilibet fratrum amministrabatur pro vino unius diei, prefatus arbiter unam quartam mensure opidi hujus, id est quartam partem unius sextarii, singulis diebus per [Col. 0346D] singulos dandam pronunciavit. Item de vestiario cum vix marcha cum dimidia cuilibet daretur, tres marchas Leodienses, que faciunt decem solidos grossorum veterum, amodo liberandos pronunciavit. Incid. Eodem anno occiso apud Frisones Willelmo rege Alemanorum, dissentientibus electoribus, Rychardus comes Cornubie mediante pecunia electionem sibi paraverat, et per Conradum Coloniensem archiepiscopum in regem Alemanie Aquisgrani consecratur contra regem Castelle [cf. HOCSEM. 5.] Item. Anno Domini 1258 Willelmus abbas Beginas, que sub diversis parrociis nostri opidi, partim scilicet [Col. 0347A] apud Ghovelinghen, Rokendale, Sanctum sepulcrum, et partim apud Sanctum Genghulfum Deo serviebant, in unum locum collegit, et in suburbio de Schurovem in allodio et districtu monasterii nostri ecclesiam in honorem sancte Agnetis construxit, ad quam contulit reliquias de corporibus sanctorum 132, ubi edificatis per girum mansionibus, murum firmum in munitionem circumponi procuravit. Ob cujus perpetuam memoriam magistra Beginarum in die depositionis beati Trudonis offert ad altare unum aureum denarium valentem 3 grossos veteres. Tenentur etiam eedem begine blada sua molere ad molendinum nostrum in Mervile, prout in literis inde confectis plenius continetur. Item. Eodem anno discordia inter nostrum monasterium [Col. 0347B] et conventum fratrum Minorum in opido nostro commorantium per arbitralem compositionem sic sopita est, quod idem conventus pro loco, in quo manent et eorum ecclesia sita est solvet [534 1Kb] nobis perpetuo in die depositionis sancti Trudonis unum aureum denarium, valentem 12 denarios Lovanienses, et quod habeant liberam sepulturam, salvo jure parochialis ecclesie. Incid. Anno Domini 1260 Willelmus abbas attulit de Colonia plures reliquias, tam de sanctis undecim milibus virginibus quam sanctorum Thebeorum et Gereonis.

12. Anno Domini 1263 vendita sunt bona monasterii hujus super Mosellam sita sub dyocesi Treverensi, que condam Adelbero secundus, Metensis episcopus et hujus loci abbas, nobis contulit. [Col. 0347C] Que titulo emptionis religiosi viri abbas et conventus de Hemmenrode acquisierunt pro 1150 marcis bonorum et legalium sterlingorum, 12 sterlingorum solidis pro qualibet marcha computatis. Cui summe addite fuerunt 60 carate vini de Mosella infra tres annos succedentes monasterio deliberande. Que pecunie summa conversa est in utilitatem monasterii, tam pro solvendis gravibus debitis ad usuras contractis per suos predecessores, quam pro redimendis et emendis bonis hereditariis monasterio ipsi bene situatis. Item. Tempore hujus abbatis comes Arnoldus de Los [(704) 1Kb] nullum jus habuit in villa nostra Borlo, nec redditus aliquos secundum relationem veridicorum [535 1Kb] veteranorum, nisi solummodo ad molam Sandicis ibidem, que solvebat [Col. 0347D] eidem veterem mitam [(705) 1Kb] cum dimidia; similiter in ceteris villis monasterii hujus Engelmanshoven, Ham, Halen, Linkout [(706) 1Kb] cum ceteris nichil juris habuit preter advocatiam, que suis predecessoribus collata fuit pro defendendis juribus monasterii. Sed comes iste proprie salutis immemor, violenter jurisdictionem [Col. 0348A] nostram sibi usurpavit. Eandem violenciam nobis intulit dux Brabancie in villis nostris sub dominio suo situatis. De qua gravi violencia iste devotus abbas Willelmus viscerabiliter flens et ingemiscens, cum a suis secretariis amicis de nimia impatiencia redargueretur, hoc solum solatii sibi remansisse dixit, quod contra voluntatem suam talem violenciam passus fuit. Item. Eodem anno, 6 Idus Julii [(707) 1Kb] , die dominica inter nonam et vesperas, cecidit media et major turris monasterii nostri, cum esset aura penitus tranquilla. Hujus ruine fore causam dixerunt, quia arcus volte qui subtus erat, sub quo capella sancti Nycholai exstitit, ubi cotidie per unum ex conventu fratrum nostrorum missa celebratur, primo dissolutus fuit. Et quamvis tunc in [Col. 0348B] ipso instanti multi honesti viri ante altare sancti Leonardi ad tractandum de arduis causis simul convenissent, omnes illesi evaserunt; sed due minores nole peroptime consonancie cum campana sexte lapse sunt confracte, due vero majores, scilicet Aurelia et Katerina, licet ruerunt, integre permanserunt. Quintina vero in casu super duas trabes cecidit absque lesione, quam cum campana none et bannili campana deposuerunt, et duas alias que non ceciderant officiati nostri, ut eis uteremur, tucius suspenderunt. Post hujus turris ruinam quindecim gradus, qui solebant infra campanas ante matutinas legi, ceperunt in choro dici. Item. Anno Domini 1269 molendinum nostrum apud Meetseren translatum est ad monasterium sororum nostrarum in Milen [Col. 0348C] ratione commutationis pro aliis hereditatibus

13. Tempore hujus domni Willelmi, cum ab antiquo tempore ad prebendas sancte Marie, que devotis pauperibus beginabus et paucis quibusdam viris conferuntur, per singulas singulis septimanis unus denarius Leodiensis ad duos albos panes distribuerentur, ipse idem abbas pro illo uno denario Leodiensi constituit et dedit duos Lovanienses. Numerus harum prebendarum est 20, et habet quelibet harum prebendarum duos panes albos de eadem tritici materia et pondere, quales sunt panes prebende dominorum, que singulis sabbatis diebus prefatis pauperibus ministrantur. Insuper ad prefatas prebendas datur singulis septimanis dimidia pars [Col. 0348D] quarte partis unius vasis de pura et purgata farina, que equaliter dividitur inter habentes prefatas prebendas; preterea alia medietas quarte partis farine omni sabbato distribuitur pauperibus ante portam monasterii. Item ultra has 20 prebendas idem Willelmus abbas suo tempore constituit consimilem prebendam in honore sanctorum Trudonis et Eucherii, [Col. 0349A] Quintini, Remigii et Liberti, que etiam appellatur prebenda sancti Trudonis. De eodem. Anno eodem aut circiter, Jacobus cognomine Juvenis, prepositus hujus loci, vir discretus et fide dignus, cum fuisset diversis vicibus a pluribus honestis et divitibus personis executor testamentorum constitutus, in remedium animarum eorumdem acquisivit certos reditus hereditarios, de testatorum bonis emptos, qui sufficerent perpetuis temporibus ad 18 minores prebendas, ex quibus quilibet pauper prebendarius habet unum panem, vulgariter dictum huesghenoetbroet, de quibus fiunt ex uno vase 14 panes subalbi coloris. Ad istas prehendas pecunia non datur neque farina. Item creditur, quod idem Jacobus de testatorum bonis constituit seu augmentavit [Col. 0349B] prebendas, que in cena Domini pauperibus intra ambitum claustri distribuuntur, per singulos unus panis vulgariter huesgenotbroet, ut supra describitur, et duo alleca cum uno nigro Turonensi. Harum prebendarum numerus est 250. In hujusmodi elemosinarum redditibus idem Jacobus procuravit solenniter inhereditari abbatem hunc Willelmum aut alium nomine monasterii hujus. De eodem. Item sunt adhuc 11 panes ex farina non colata, sed prout multa defertur, qui ex dimidio vase conficiuntur, et dantur super curiam beginarum. A Kalendis Decembris 4 vasa pisarum coquebantur in septimana pro pottagio [(708) 1Kb] pauperum, ad quorum condimentum 3 solidi Lovaniensium dabantur. Fuit enim grandis caldaria in domo portarii supra fornaculam [Col. 0349C] firmata, ad modum caldarie cervisiarii, ex qua coctum pottagium in vasis haustum ad portam deferebatur et pauperibus distribuebatur. Item. Anno Domini 1271, in crastino epyphanie, domnus prefatus Jacobus prepositus obiit, qui reliquit monasterio 660 libras Lovaniensium et amplius. Que pecunia conversa est in finalem solutionem omnium debitorum hujus ecclesie, ita quod hoc anno abbacia ista, que a 40 annis precedentibus gravibus debitis fuit obligata, nunc nulli in aliquo teneatur [536 1Kb] . Item. Tempore hujus abbatis, qui creditur fuisse anno Domini 1252, Cristianus advocatus Sancti Trudonis et Ida ejus uxor contulerunt monasterio nostro superius molendinum et medietatem inferioris molendini Gorsembruel, ut inde daretur [Col. 0349D] in die anniversarii utriusque ad pytanciam fratrum unus modius, et similiter unus modius ad elemosinam pauperum perpetue. Item promisit abbas et conventus pro ipsorum animabus in altari sancti Nycholay, sub majori turri nostra sito, cotidie per unum de nostris fratribus debere missam celebrari. Item promisit idem abbas cum conventu dare fratribus et dominis in infirmitorio discumbentibus 8 modios siliginis perpetue, et totidem pauperibus ad [Col. 0350A] portam, si de serviciis et pensionibus, quibus dicta molendina ecclesie nostre sancti Trudonis prius tenebantur, aliquid supercreverit. De eodem. De cotidiana missa in altari sancti Nycholai celebranda, de qua jam narratur, sciendum est, quod post tunc [537 1Kb] anno Domini 1263 prefata turris corruit, prout supra patet, et ita ibidem missa celebrari non potuit. Propter quod forsan aliquis hesitare posset, si illa cotidiana missa in prefato altari fieri debita esset et fuisset omnino pretermissa; sed visibiliter credendum est, quod iste abbas et suus conventus, viri magne devotionis et reverencie, prefatam cotidianam missam transtulerint ad et supra altare beatissimi sancti Trudonis, ubi singulis diebus celebratur missa matutinalis aliquibus sanctorum [Col. 0350B] diebus, ad quorum altaria protunc hec missa celebratur.

14. Tempore hujus domni Willelmi fuerunt plures hujus loci monachi nobilium virorum filii illegitimi, quorum unus dictus fuit Ludowicus, filius vel nepos Arnoldi comitis de Los, qui diu supervixit post obitum hujus domni Willelmi abbatis; fuit eciam unus nomine Godefridus, Henrici Leodiensis episcopi filius. Talium igitur receptiones seu intrusiones conventus egre ferens, consenciente domno abbate Willelmo aut uno suorum successore, concorditer statutum fuit, quod nullus ex tunc in antea in monachum hujus loci reciperetur, nisi ipse rocipiendus et ambo parentes ac amborum parentum parentes de thoro legitimo fuerint. Quodam tempore [Col. 0350C] contigit mirabile factum in cymiterio hujus monasterii sancti Trudonis, prout relatum audivi, quod tempore prelationis hujus abbatis Willelmi accidisse [538 1Kb] opinati sunt. Fuit enim quidam predives divicias quovis levi modo cumulans. Hic cum fuisset de fraternitate gulde sancti Eucherii, defunctus sepelitur juxta gulde prefate fratres infra districtum nostri cymeterii. Cujus exequiis de more peractis, cum sero factum esset, quidam juvenes commonachi hujus loci, forte fleothomati, in infirmitorio cenati, ceperunt jocundari et dicere: Si quis nostrum tante audacie est, quod accedat ad sepulcrum defuncti hujus divitis, deferens ad aspectum nostrum de terra sepulchrali, nichil solvet de potu hujus cene. Tunc ex ipsis unus, corpore et mente elegans, continuo [Col. 0350D] surgens, accessit ad locum sepulture, et cum manum extenderet ad capiendum de terra modicum, accessit quidam illum acriter brachiis stringens. Quod juvenis ille senciens, fortiter renisus est. Ubi dum diu luctatum est, impugnator disparuit, sicque ille iterato inclinatus, in manu terram accepit, et ad suos consodales attulit. Quem illi tamdiu retardatum intuiti, videntes eum sine habitu, inquirunt ubi dimiserit cucullam. Tunc ille [Col. 0351A] narrans quid ei acciderat, subintulit - Redibo et cucullam michi ab illo extractam reportabo. Statim cum ad locum illuc venisset, cucullam supra sepulchrum invenit, sed illum invasorem non repperit. Qui reversus ad consocios, tam amens affectus est, ut infra paucos dies sepulture traderetur. MIRACULUM. Tempore hujus abbatis contigit unum devotum hujus loci monachum ab hoc seculo transire, qui in ipsa nocte abbati comparens, ad penas purgatorii addictum se ingemuit. Cui compatiens abbas ipse quesivit per quem modum efficacius liberari posset. In suburbio, quod Nove domus dicitur, inquit, matrona paupercula moratur sub domuncula illius platee, cujus penitencia michi precipue auxiliabitur, sicque anima illa evanuit. Igitur mane facto [Col. 0351B] misso festinanter, nuncio, invenitur illa in tali domuncula et nomine eodem nuncupata, prout anima illa predixit. Que cum presentie ipsius abbatis consedisset, interrogata de statu et modo suo vivendi, respondit: Karissime domine, ego peccatrix maritata sum, nullius meriti conscia, que habeo maritum insolentem, ebrietatem frequentantem. Qui dum sero de [Col. 0352A] taberna domunculam nostram intrat, filantem me invenit, et cum me paventem respicit, maledictionibus cum gravibus verberibus neque [539 1Kb] demeritis indesinenter afficit. Tunc abbas: Quid agis, filia, post tanta gravamina? Respondit: Prosterno me ad orationem, et tunc recolo passionem Christi, et continuo tam dulcem consolationem in mente sencio, quod omnium miseriarum pondus pro nichilo reputo. O karissima, rogo te, inquit abbas, ut velis nuper defunctum nostrum confratrem penitentie et orationum tuarum facere participem. Cui illa liberaliter ait: Prosit ei totaliter, si quid Christo gratum aliquid offerre merui, et sic ad sua recessit. Nocte igitur sequenti abbati in stratu suo quiescenti anima illa in claritate magna apparens, gratias illi optulit, quia a penis [Col. 0352B] se liberatam et ad eterna gaudia se ascendentem [540 1Kb] , dulci voce resonans continuo evanuit. Item. Anno Domini 1272, 4. Kalendas Marthii, domnus Willelmus de Rikle, postquam 23 annis huic monasterio strenue prefuit, in Domino obdormivit. Cujus corpus sepultum est ante capellam beati Trudonis, in loco veteris sanctuarii.



DE GESTIS HENRICI DE WAELBEKE ABBATIS.
[Col. 0351]

[Col. 0351C] 1. Anno Domini 1272 pendente scismate inter Richardum comitem Cornubie et regem Castelle de imperio regni Alemanie, et Leodii presidente Henrico, fratre comitis Gelrie, domnus Henricus de Vaelbeke abbas eligitur, vir magne nationis sed simplex. Incid. Eodem anno Placentinus de genere Vicecomitum, archidiaconus Leodiensis, quem Henricus filius comitis Gelrie, concanonicus suus, condam inhonestavit palmo suo illum ad maxillam percutiendo, in papam eligitur, et Gregorius decimus vocatus est. Qui prefato Henrico, ante plures annos Leodiensi ecclesie presidenti, nunc in papam consecratus paterne epistolam exhortatoriam scribit, ut evitatis viciis pro exsequendis virtutibus insudescat. Incid. Anno sequenti Rodulphus primus, comes [Col. 0351D] de Havensborch, per consensum electorum imperii in regem Romanorum eligitur [VINC. BELL. XXXI], et Aquisgrani coronatur. Qui regnum Alemanie penitus destitutum ad statum pristinum strennue reformavit. Incid. Eodem anno Johannes dux Brabancie cum multitudine armatorum ad invadendum Leodiensem episcopatum usque opidum Lewis progressus, super vadum vulgariter Tvenne nuncupatum tentoria fixit.

2. [HOCSEM. 8.] Anno Domini 1274 Gregorius tercio anno pontificatus sui profectus ab urbe Roma, venit Lugdunum ubi pro passagio terre sancte statuit consilium, ad quod inter ceteros episcopos Henricus de Gelria, Leodiensis episcopus, personaliter citatus comparuit. Quod ubi Leodiensibus et ceterarum villarum majoribus innotuit, nuncios illuc destinant, [Col. 0352C] et episcopum de suis insolenciis accusant. Qui presentie tandem pape Gregorii accercitus, presentibus ibidem precipuis theologis, Thoma de Aquino ordinis Predicatorum, et Bonaventura ordinis fratrum Minorum, exclusa comitiva suorum nobilium, episcopus solus asstitit. Appositus ergo illi liber est ad examinandum, sed illiteratus repertus ab episcopatu destituitur, et reddito anulo recedere jubetur. Acta sunt hec anno episcopatus hujus destituti [541 1Kb] Henrici 27, qui cum confusione ad propria rediens, per totum episcopatum castra episcopalia occupavit. Eodem anno [HOCSEM., 10] Johannes de Anghiens, Tornacensis episcopus, transfertur ad Leodiensem episcopatum in eodem consilio Lugdunensi per prefatum Gregorium, cui etiam abbatia [Col. 0352D] monasterii Stabulensis, prefato Henrico ablata, confertur. Incid. Anno sequenti, in die beate Marie Magdalene, solempnis processio facta est, congregato universo populo et pluribus ex circonjacentibus villis, ubi cum maxima devotione et reverentia deportatum est feretrum sanctorum Trudonis et Eucherii. Incid. Eodem anno cum processio fieret apud Trajectum cum feretro sancti Servatii, ubi multitudo populi ad medium pontis pervenit, dissoluto ponte submersi sunt in Mosa flumine 300 homines. Incid. Anno Domini 1276 Wido comes Flandrie et Johannes dux Brabancie cum suis plures villas in episcopatu Leodiensi combusserunt. Eodem anno Hoyenses et illi de Dyonanto terram comitis Namurcensis intraverunt et multas villas combusserunt [cf. HOCS. 10.].

[Col. 0353A] 3. Anno Domini 1277, prelationis hujus abbatis Henrici sexto, cum fratres sui et consanguinei bona monasterii hujus ad eorum placitum disponere vellent, et ipse quia pusillanimis erat, illos compescere [Col. 0354A] nequiret, et ideo cotidie a conventu instanter vexaretur, resignavit abbatiam in manus sui ordinarii, Johannis episcopi Leodiensis.



DE GESTIS WILLELMI SECUNDI ABBATIS.
[Col. 0353]

[Col. 0353A] 1. Post prefatam resignationem habito consilio, totus conventus vota sue electionis in ipsum episcopum transtulit unanimiter, confidens sue fidei de providendo idoneo pastore. Fuit vero illo tempore monachus apud monasterium Haffligensem, vir magne literature et vite venerabilis, nomine Willelmus, quem idem episcopus in studio Parisiensi optime novit et dilexit, qui de progenie Magliniensium originem illegittimus duxit. Hunc ut idoneum promovere cupiens, indilate ad Romanam curiam [Col. 0353B] pro dispensatione nuncios misit et obtinuit. Quapropter anno eodem episcopus denunciavit per honestos viros conventui, quod providisset ipsis de laudabili viro preficiendo, prefigens statutum diem quo illum solempniter, ut moris est, in abbatem reciperent. Interim cum conventus intellexisset illum fore de thoro illegitimo, omnimodis resistebant. Episcopus compescere illos cupiens, asserebat ipsum fore legittimum, quem capud ecclesie, summus pontifex, sanxit preferendum. Statuto igitur die episcopus cum honesta comitiva abbatem recipiendum ad opidum nostrum perduxit, et ut processionaliter obviam illi procederent, instanter requisivit, sed conventus asserens, tali monasterio hunc merito non debere prefici, adhuc renitebatur. [Col. 0353C] Quo viso episcopus, accepto in manu percussivo bacillo, compulit omnes, ut albis se induerent, sicque ordinata processione, festive ad monasterium inducitur et consecratur. De eodem. Iste abbas fuit vir precipue devotionis, zelator religionis, humilis, prudens, ecclesiasticis et secularibus personis acceptus, inter confratres et domesticos temperate solatiosus, studiosissimus in sacra scriptura, et canonibus sacris eruditus et bonus metricus. De eodem. Tempore hujus abbatis temporale dominium monasterii in nullo detrimentum [542 1Kb] sustinuit. Qui honestum hospicii seu curie magistrum secum habuit, qui congruis temporibus in foro opidi deambulavit, et si quando viri honestatis aliunde [Col. 0353D] venientes in hospiciis opidanorum se reciperent, ad eos accessit, et invitatos ad mensam domni sui abbatis presentie adduxit, a quo gratiose recepti, sepe majora inpendia rependerunt. Incid. Anno eodem Willelmus comes Juliacensis cum multitudine suorum Aquisgrani civitatem sue ditioni subicere nitens hostiliter impetiit, sed Aquensibus viriliter rebellantibus, comes cum filiis Willelmo et Rolando [Col. 0354A] et multis nobilibus et validis hominibus numero 350 occiditur. Incid. Anno sequenti (1277) Johanne papa mortuo, Nycholaus tercius succedit, qui fratribus Cystercii [543 1Kb] ordinis privilegium dedit, quod tempore interdicti universalis ubique interesse possunt divinis, ecclesiis fratrum Minorum duntaxat exceptis. Incid. Anno Domini 1281 Henricus de Ghelre, destitutus nuper ab episcopatu, magnam pecunie summam in utilitatem Leodiensis episcopatus expositam, ut asseruit, ab episcopo Johanne instanter [Col. 0354B] repetivit [cf. HOCSEM. 10]. Tandem vero conventum est, ut statuto die apud villam Hughardis [(709) 1Kb] ad tractandum convenirent. Quo dum episcopus secundum condictum venisset inermis, ex insperato a satellitibus destituti Henrici capitur et violenter abducitur. Qui quia corpulentus impetuosum equi, cui impositus fuit, transcursum sustinere nequibat, preclusis vitalibus spiritibus, de equo inter manus rapientium pene suffocatus corruit, derelictoque illo in campestribus prope claustrum Heylecimense [(710) 1Kb] , malefactores confusi fugerunt. Eadem vero hora fortuito muliercula supervenit, que cum venerandi pontificis capud residens in sinu suo coltocasset; post tenuis flatus suspiria spiritum exalavit extremum. Item. Eadem die opidani Sancti [Col. 0354C] Trudonis comperto scelere redimere intendentes dominum suum, reos illos usque trans Temeram fluvium insecuntur. Contra quos Lossensis comitis viri in unum congressi, pontes undique evertunt, et Trudonenses aliquos separatim discernentes a Lossensibus, quos amicos suos reputabant, capiuntur, spoliantur, et aliqui occiduntur. Quod ubi comiti innotuit, continuo captivi dimittuntur liberi. Incid. Eodem anno gravissima bella inter christianorum regna commissa sunt. Gens Siculorum, violentiam Francorum non ferens, in contemptum Karoli regis Francie Gallicos in suis partibus commorantes, cujuscunque sexus et etatis essent, occiderunt, et mulierum a Gallicis inpregnatarum latera [Col. 0354D] aperientes, nundum natos partus extrahentes occiderunt. Ipso anno inter paganos mutua bella innumerabilibus occisis hominibus facta sunt. Incid. Eodem anno [(711) 1Kb] Florencius comes Hollandie cum multitudine suorum Frisiam in ultionem patris sui Willelmi Romanorum regis, a Frisonibus occisi, intravit, qui Frisones devicit et plures illorum sue ditioni subegit. Inter quos Friso unus, ut mortis [Col. 0355A] periculum evaderet, comiti patris sui corpus in trunco [(712) 1Kb] repositum et retro focum domus sue subterratum effodit et tradidit, quod ille cum maximo honore secum ad propria afferens, reverenter sepelivit. Incid. Anno ipso (1283) Johannes primus Brabancie dux cum maximo exercitu transivit Mosam, cui Reinaldus comes Ghelriecum multis nobilibus juxta villam Ghulpen [(713) 1Kb] occurrit. Quorum acies cum ex utraque parte ordinate forent ad congrediendum, treugis interpositis ab invicem pacifice discesserunt. Incid. [HOCSEM. 14]. Eodem anno (1282) sede Leodiensi post mortem Johannis de Anghien episcopi per annum vacante, Johannes Metensis episcopus, filius Gwidonis Flandrie comitis, per Martinum quartum papam ad Leodiensem [Col. 0355B] episcopatum transfertur.

2. Anno Domini 1288, regni Rudolphi Romanorum regis anno 18, mensis Aprilis die 25, cum opidani Sancti Trudonis crebris querimoniis insinuassent, quod graves excessuum enormitates assidue in ipso opido inpune perpetrarentur, domnus Johannes episcopus Leodiensis et Willelmus abbas ad refrenandum efficatius maliciam perversorum, concitato consilio plurium sapientium et providorum, statuerunt et concesserunt, ut in ipso opido debeat esse communitas, ad dictorum dominorum duntaxat voluntatem duratura, prout in literis super hoc confectis, qui in nostris archivis reservantur, continetur. Que communitas paucis annis duravit. Item. Eodem anno magnum [Col. 0355C] horreum nostrum juxta pomerium monasterii situm, plenum segetibus frumenti, siliginis ac aliorum fructuum, latrocinaliter est combustum. Incid. Anno eodem, mensis Junii die 5, Johannes primus Brabancie dux volens stratam publicam ratione ducatus Lotharingie, tanquam marchio sacri imperii, inter fluvios Mosam et Renum tutam et liberam ad deambulandum conservare, cum copioso exercitu ultra Mosam transiens, Wuronc [(714) 1Kb] castrum obsedit, pro eo quod archiepiscopus Coloniensis Siverdus [(715) 1Kb] ibi raptores servaret, qui mercatores [544 1Kb] spoliarent et captivarent. Quo audito archiepiscopus cum multitudine suorum, convocatis secum comitibus Ghelrie [(716) 1Kb] et Luthsenburgie [(717) 1Kb] qui causam injurie Johanni duci [Col. 0355D] inponebant, eo quod ducatum Lemburgie a comite [Col. 0356A] Montensi acquisierat [(718) 1Kb] , in quo ipsi jus se habere dicebant---preter hos etiam multitudo principum accedens in auxilium archiepiscopi, infinitum exercitum contra parvum ducis Brabancie cuneum conglobabat. Prefatus igitur dux confidens de Dei adjutorio, qui causis favet justis, ordinata suorum acie, constanter ab obsidione castri nolens cedere ante planiciem dicti castri accessus adversarum acierum animose expectabat. Congressum ergo est durissimum bellum, et post maximam sanguinis effusionem cessit victoria Brabantinis; sed adversa parte adhuc cum secunda acie viriliter irruente, tercia superaggreditur. Ibi tamdiu pugnatum est, ut congressus belli hujus mane inceptus, ad vesperum usque extenderetur. Sed tandem ceso comite Luthsenburgensi [Col. 0356B] [(719) 1Kb] cum fratre suo Waltero de Rupe et aliis suis duobus fratribus naturalibus, cum pluribus armatorum, quorum numerus est virorum 900, ceteris terga dantibus, dux certaminis campum victor obtinuit, et captivavit prefatum archiepiscopum, Reinaldum comitem Ghelrie, Adulphum comitem Nassouve, qui post non diu Romanorum rex efficitur, et multos alios nobiles et famosos. Ibi Waltrandus domnus de Falcomonte cum aliis multis nobilibus, aliis cesis, per fugam vix evasit. Prefatum igitur castrum dux ipse, in obsidione persistens, deditum recipiens destruxit, et liberum securumque ibidem strate regie transitum effecit. Incid. Anno sequenti Johannes primus, prefatus dux, obsedit castrum de Falcomonte, sed amicabili interveniente [Col. 0356C] conpositione, ab obsidione recessit, quia domnus ipse de Falcomonte ad optinendum illius gratiam homagio duci facto, liberum transitum mercatoribus prestandum promisit inviolabiliter observare. Incid. Eodem anno Rudolphus Romanorum rex moritur. Ipso anno Tripolis christianorum civitas iterato a Saracenis capitur. [Cont. Vinc. Bell.]

3. Anno Domini 1291 idem abbas Willelmus construxit de novo in allodio nostro de Dungh aulam pulcram cum suis appendiciis, et fluvii Herke [545 1Kb] [(720) 1Kb] , que tantum post mansionem preterfluxit, effosso novo alveo, totam illam curiam intra prefatam Herkam conclusit, que nuncusque per dikum, quo de campestribus ad ecclesiam transitur, non cessat preterfluere. Temporibus hujus abbatis fuerunt inter [Col. 0356D] conmonachos et dominos nostri monasterii plures [Col. 0357A] noneste persone et literati viri, facundi in Teuthonico, Gallico et Latino sermone. Incid. [HOCSEM 17.] Anno sequenti Rodulpho Romanorum rege mortuo. Adolphus comes Nassouwe in regem eligitur. Incid. Eodem anno Johannes tercius Leodiensis episcopus obiit, et Gwido frater comitis Hannonie [(721) 1Kb] ab una parte capituli Leodiensis eligitur, contra Willelmum Bertoldi de Maghlinia theologum ab alia parte electum. Incid. Cont. Vinc. Bell. Eodem anno Achon, opulenta civitas a christianis diu possessa, per soldanum Babilonie diu obsessa capitur, prout circa finem secunde partis Vincentii in speculo hystoriali plenius narratur. Incid. Anno Domini 1293, mensis Julii die 5. Celestinus quintus in papam eligitur et consecratur, qui prius heremeticam vitam, pane et [Col. 0357B] aqua pro victu contentus, 40 annis duxit. Iste callide circumventus resignavit papatum. [HOCSEM. 20.] Cui [Col. 0358A] Bonefacius octavus anno eodem in vigilia natalis Domini electus succedit, qui sextum librum decretalium fecit. Incid. Circa idem tempus Johannes dux Brabancie apud Barram in hastiludio a quodam milite in brachio lanceatus, graviter in lecto egritudinis positus, militem qui eum lanceavit, sibi adduci jussit, et causam sue lesionis integraliter indulsit, acceptisque ecclesiasticis sacramentis devotus obiit, Cui filius suus Johannes secundus successit. Incid. [HOCSEM. 21.] Anno Domini 1296 Hugo de Caballone per Bonefacium octavum papam fit Leodiensis episcopus, et electiones pridem de Willelmo et Gwidone examinate in Romana curia, cassate sunt. Anno Domini 1297, prelationis sue anno 20, abbas Willelmus inter devotos devotior obiit, 18 Kalendas [Col. 0358B] Maii, et sepultus est in medio navis ecclesie.


[Col. 0357] Explicit primus liber quarte et ultime partis de Gestis abbatum hujus monasterii Sancti Trudonis.



INCIPIUNT CAPITULA SECUNDI LIBRI PARTIS EJUSDEM.---DE GESTIS ADE ABBATIS.

1. Quoniam Adam electus est in abbatem.

2. De eversione mensarum cambiatorum, et de reedificatione turris monasterii nostri. Incidentia plura, et de bello Curtraci.

3. De erectione communitatis per Woltermannum et suos complices, et de sculteti vulneratione.

4. De nocturnis incendiis et violenciis in nova curia factis, et de interdicto in opido posito.

5. De proscriptione Woltermanni suorumque complicium, et de emenda quam opidani domnis episcopo et abbati fecerunt, et de gratia pape nunciis Ade abbatis exhibita.

6. De priore nostri monasterii in Milen, et qualem prebendam amministrabit illi conventus ibidem. Incidentia plura, et de destructione templariorum, et de crucesignatis, et occubitu Theobaldi Leodiensis episcopi in expeditione Henrici imperatoris contra Romanos.

7. De occisis intra ecclesiam beate Marie, et de occidentium proscriptione.

8. De creatione Henrici de Rikle, prioris hujus loci; in abbatem Sancti Pauli inferioris Trajecti, et reconsiliatione ecclesie beate Marie. Incidentia de bello intestino civitatis Leodiensis, et de bello inter progeniosos Hasbanie apud Waremiam.

9. De communitate Ercam in opido nostro, de consensu Adulfi episcopi et capituli Leodiensis, cujus occasione interdictum positum est in opido.

10. De appellatione facta per abbatem Adam et conventum ad Romanam curiam contra absolutionem, qua episcopus Adulfus absovit opidanos, et de combustione cippi nostri, et subtractione census cambarum, vulgariter panthsins, et de hospitali nostro.

11. De visitatione primo et secundo facta in capite et membris hujus monasterii per Adulfum episcopum, in debitis expensis contra jus ecclesiam istam gravantem. Incidentia de caristia bladorum et hominum mortalitate, et de elemosina tunc ante portam largius pauperibus facta.

12. De scabinis annalibus. De mansione nostra apud Lewis.

13. Qualiter opidani tempore interdicti fecerunt celebrari divina per extraneum presbiterum, et qualiter conventus apud Dunc moratus est, et quomodo rediit ad claustrum, et de suspensione litis contra episcopum et opidum in curia Romana ad triennium. Incidentia de discordia Leodiensi contra episcopum Adulfum, et de bello apud Dommartiin, et de bello super montem prope Hoyum, et de ruina Trudonensium apud Waremiam facta et ipsorum fuga, et de bello apud Huselt, et alia plura. Item de concordia pacis inter episcopum et patriam, et de antipapa.

14. De pace apud novam curiam inter domnos episcopum et abbatem cum opido facta. Item de elemosina domni Johannis de Follonia, et incorporatione bonorum cellerarie ad abbaciam. Item de 26 modiis siliginis ad refectorium pertinentibus.

15. De obitu abbatis Ade et ejus sepultura.



DE GESTIS AMELII ABBATIS.

1. De electione Amelii abbatis. Incidentia plura de gwerris inter episcopum et ducem Brabancie.

2. De captivo a curia monasterii abducto et iterum reducto. Incidentia de prima destructione claustri Haffligensis, et de pace inter progeniosos Leodiensis patrie facta ad sentenciam duodecim discretorum, et alia plura.

3. De mansione nostra apud novam curiam per abbatem Amelium de novo edificata. Item de majoris curris perfectione, et de molendino collocato super ortum nostri cymeterii, vulgariter vrythof.

4. De sublevatione opidi a gravibus oneribus pensionum, in cujus preter alia subsidium de consensu amborum dominorum, pascua communia ad terminum 18 annorum accensantur.

5. De antiquis scabinis qualiter captivantur et taxantur et destituuntur. Incidentia de epidimia et aliis.

6. De expulsione episcopi a patria, et de erectione communitatis hujus opidi. Incidentia. Item de bello apud Vothem, et de bello apud Crissi, et de bello apud Tourins, et de bello Trudonensi ante opidum Lewis, et quomodo Trudonenses obtulerunt se voluntati ducis Brabancie.

[Col. 0359] 7. Quomodo Johannes dux Brabancie usurpavit sibi dominium in opido Sancti Trudonis, et privilegia opidi sibi oblata in oculis omnium abscisis sigillis cassavit, et plurium opidanorum mansiones funditus fecit everti. Incidentia de imperatore K., et de secta flagellatorum et de combustione Judeorum.

8. De obitu Amelii abbatis et ejus sepultura.



DE GESTIS ROBERTI ABBATIS.

1. De electione Roberti abbatis.

2. De modo recipiendi abbatem vel episcopum.

3. De modo consecrandi abbatem.

4. De relevatione feodi, de avocatia in Aelburgh, et de dampnis que comes nobis intulit.

5. De redemptione ville nostre Halchtre, et bonis ibidem de Dola et violenta usurpatione domni Reyneri de Schoenvorst.

6. De homicidio vel pocius latrocinio super curiam beghinarum perpetrato, et de homicidio super cymiterium ecclesie beate Marie facto. Incidentia de discordia et bello inter ducem Brabancie Wincelaum et Ludowicum comitem Flandrie, et de secunda eversione claustri Haffligensis, et de conflictu episcopalium et Brabantinorum apud opidum Landem, et de rege Francie in Angliam captim abducto.

7. De modificatione obligationis scabinorum antiquorum, et quomodo ex scabinis modernis aliqui, de pluribus excessibus sibi objectis in presencia amborum dominorum et oppidanorum se excusantes, evaserunt, et de sentencia appellationis ad scabinos sedis Aquensis facta, et de amicabili compositione ipsorum scabinorum Sancti Trudonis cum dominis suis facta.

8. De prerogativa speciali, quam ab antiquo quilibet abbas Sancti Trudonis habet in abbacia Sancti Broniensis, quam abbas et conventus ibidem Roberto abbati nostro gratuite et effective exhibuerunt. Incidentia de obitu comitis de Los, ad cujus comitatus dominium incole opidorum de Los et Hasselt et Herke conpulsi, receperunt Engelbertum episcopum, prestando ei fidelitatem.

9. De elevanda communitate in opido nostro Sancti Trudonis, quam episcopus contradicente Roberto abbate, contra fas mediante pecunia, opidanis concessit, cum essent secum in obsidione castri de Stockim.

10. De injusta defidatione in nos et nostratium bona per Henricum de Halbeke armigerum facta, et combustione mansionis nostre in Dola, et quomodo investitum de villa nostra occidit et ecclesiam ipsam concremavit.

11. De violentia magistrorum communitatis, compellentium scabinos ad eligendum scultetum episcopi in scabinum, contra quem Robertus abbas appellavit ad sedem Aquensem, ubi suum obtinuit intentum. Incidentia de comitatu.

12. De imprisionatione illorum qui latrocinium apud curiam beghinarum fecisse dicebantur, et eorum variis ad mortem talionibus. Incidentia plura de translatione episcopi Leodiensis et cetera. De Arnoldo de Rumiens pro comite de Los se gerente, et quomodo Leodienses combusserunt villam Rumiens et castrum de Hamele.

13. De expulsione Roberti abbatis a civitate Leodiensi, et de remissione cause litis ad curiam Romanam. Incidentia de obsidione castri Rummiens.

14. De primo introitu Johannis Leodiensis episcopi sine solennitate, et de tractatu pacis inter dominos et opidanos absque effectu.

15. De obitu Roberti abbatis, et de ejus sepultura, et de adversariis suis qualiter ante ejus mortem multis tribulationibus sunt afflicti.



DE GESTIS ADE ABBATIS.

[Col. 0359A] 1. Anno Domini eodem 1297, 12 [546 1Kb] Kal. Maii, scilicet sexto die post obitum prefati et reverendi abbatis Willelmi, anno regni Adulphi Romanorum regis 7 et Hugonis Leodiensis episcopi anno 2, Adam custos hujus monasterii in abbatem eligitur. Hujus electio fuit tumultuosa. Prior enim, quem ad minus saltem tunc seniores et laudabiles persone plures simul privatim decreverunt pre aliis eligendum, votis horum clam cedens, in loco et tempore capitulari, absque habita deliberatione cum illis, pronunciavit, hunc Adam custodem precipue fore eligendum. Propter quod illi id non estimantes sunt stupefacti, sed conclamantibus aliis: Placet! placet! postposita maturitate surgitur, et ad chorum incepto ymno Te Deum laudamus electus deducitur. Qui Leodii, ut moris est, presentatur, et confirmatus apud Sanctum Jacobum consecratur. Iste oriundus fuit de Ardinghen ex potentioribus hominibus [Col. 0360A] Hasbanie, sagacis ingenii sed modice literature, astutus in temporalibus et in juribus sue ecclesie defendendis seriosissimus. Hic biennio post suum introitum expensis parcens, non extra partes sed intra claustrum suum cum pauca familia sibi providit et vixit. Incid. [HOCSEM. 23.] Circa hec tempora nimis seva guerra oritur inter domnum [(722) 1Kb] de Awaus [(723) 1Kb] cum sua progenie et progeniem de Warois ex altera parte. Eodem anno domnus de Awaus campestri bello ab adversariis suis de Warois occiditur. Incid. Eodem anno sanctus Ludowicus rex Francie a Bonefacio octavo papa canonizatur. Incid. Eodem anno Philippus rex Francie potenter Flandriam invadit, et Brugis opilentum opidum cum aliis opidis cepit, Gwidonem comitem et filium ejus primogenitum Robertum, imponens eis, quod contra eum cum rege Anglie Edwardo [(724) 1Kb] conspirassent, captivos in Franciam duxit et carceri mancipavit. [Col. 0361A] Incid. [HOCSEM. 22.] Anno Domini 1298 Adulphus rex Romanorum ab exercitu Alberti ducis Austrie, filii Rodulfi condam regis Alemanie, cum suorum multitudine occiditur. Sequenti anno idem dux a principibus imperii in regem Romanorum eligitur et coronatur.

2. Anno Domini 1299 quidam cambiatores [547 1Kb] mensas cambii sui sub districtu domini Leodiensis statuerunt, officium suum extra districtum ecclesie nostre exercentes contra jus. Quod abbas ut intellexit, mensas illorum ad medium fori deferri fecit, et propriis pedibus conculcans, in frusta jussit concidi. Per sententiam enim scabinorum cambii usus pertinet ad abbatiam, sicut monete percussura spectat ad episcopum, sic vero condivisum fuit ab [Col. 0361B] antiquo inter Metensem et nostram ecclesiam. Quapropter destructis cambiis in districtu episcopi, quidam honestus opidanus nomine Petrus, qui postea scabinus fuit, ex parte domni abbatis, infra districtum jurisdictionis nostre ecclesie, officium cambiarum in domo vicina capelle clericorum solus tenebat. Incid. [HOCSEM. XXIV.] Anno Domini 1300 Hugo de Caballone per capitulum et cives Leodienses criminatur [548 1Kb] apud Romanam curiam propter plura enormia facta, que ejus frater domnus Johannes de Caballone dicebatur perpetrasse de consensu episcopi. Propter quod personaliter citatus, coram papa Bonefacio conparens, ab episcopatu destituitur, et Adulfo de Waldeghe ibidem presenti [549 1Kb] confertur. Dicunt aliqui quod papa eidem Hugoni de alio minori [Col. 0361C] episcopatu providit. Incid. Anno eodem communitas Brugentium contra magnates opidi sui propter assisiam impositam contendentes, multos occiderunt. Item. Circa idem tempus Adam abbas cupiens majorem turrim, que corruit dudum tempore Willelmi primi abbatis, reedificare, ascivit quendam famosum lapicidam. Qui cum amplitudinem edificii, prout congruebat, ordinasset, nec abbati, qui expensis pepercit, hoc placuisset, dixit ille: Si non placet vobis id quod bene concepi, malo ut alium opificem quam me acceptetis, qui vestre voluntati potius quam edificii profectui insistat. Sicque recedente illo alius supervenit, qui turrim usque ad campanas in altum produxit. Incid. Anno Domini 1301 rex Francie comitatum Flandrie sibi usurpans, [Col. 0361D] misit plures nobiles Brugis ad puniendum id quod precedenti anno communitas Brugensis perpetravit. Que consurgens contra regis nuncios, omnes occidit, et electo uno capitaneo ex officio pannificum nomine Petrus, per illum omnes communes populi contra regem conspirant, et de loco ad locum mittentes, fautores regis cunctos interficiunt, in tantum ut in opido Erdenburgh [(725) 1Kb] quatuor milia hominum occiderent et bona ipsorum invaderent. [Col. 0362A] Incid. [HOCSEM. XXV.] Eodem anno Adulfus de Waldeghen in Leodiensem episcopum a Leodiensibus honorifice suscipitur, qui eodem anno moritur. Cui succedit Theobaldus, frater comitis de Barro. Incid. Anno sequenti filii Gwidonis comitis Flandrie, egre ferentes, quod eorum pater et primogenitus frater a rege Francie sic captivi tenerentur, accitis secum nepote eorum comite Namurcensi [(726) 1Kb] et aliis sibi proximis, nec non Petro predicto cum ipsis Flandrensium communitatibus, castrum Curtraci, in quo regis thesaurus reconditus fuit, obsederunt. Quo rex audito, misit Robertum suum nepotem, filium fratris sui sancti Ludowici condam regis [(727) 1Kb] , cum multitudine principum ex regno Francie et aliarum provinciarum undique, ad repellendum ab obsidione [Col. 0362B] Flandrenses. Sed illi non cedentes, licet pauci contra innumeros, cuncti se ad pedestre bellum statuerunt, modico fossati vallo se munientes, Francis in equis suis animose permanentibus. Congressum igitur est; et Franci primo adversarios impetentes, in vallum illius fossati corruerunt. Nam qui in fronte belli erant, a subsequentibus successive precipitio lapsi, et subsequentes a supervenientibus miserabiliter precipitati, sine gladiis partis adverse interierunt. Cum autem prima acies et secunda, paucis gladio cesis, sic deperisset, Flandrini, qui ad dandum terga se paraverunt, animosiores effecti, Francos qui a periculo evadere potuissent, omnes absque misericordia occiderunt. Sicque acies tercia adveniens, nil laudis consecuta, fuge consulit. Quos [Col. 0362C] multi Flandrensium insecuti sunt; et cum vadum quoddam evadere credentes intrassent, paucis evadentibus, cum equis suis sunt submersi, et qui evaserant, ab altera vadi parte occiduntur, uno milite de Brabancia ad vitam preservato, qui captivus a sibi notis abductus evasit. Ceciderunt ergo in illo bello comites Atrebatensis cum multis comitibus, item de Brabancia domnus Godefridus, frater Johannis ducis, cum tribus baronibus, scilicet Johanne de Virson ejus filio, domno de Wesemale, et domno de Butersiim cum multis de melioribus Brabancie item primogenitus [(728) 1Kb] comitis Hanonie cum pluribus de Lotharingia, Provincia et Gasconia, quorum numerus estimatus fuit octo milia tam nobilium [Col. 0362D] quam militarium. Incid. Eodem tempore gravis guerra oritur contra episcopum Leodiensem, canonicos, clerum et scabinos, a Leodiensibus et ceterarum villarum incolis.

3. Anno Domini 1302 Cristianus dictus Weilnere cum duxisset in uxorem domnam de Busco, relictam cujusdam militis, impedientibus amicis primi ejus mariti, nequibat libere uti bonis et possessionibus, que ad uxorem quam duxerat pertinebant. Super quo pluries instanter scabinos requirens, ut [Col. 0363A] facerent ei justicie complementum, eo quod possessiones ipse infra districtum opidi nostri consistebant, nichil profecit, quia, ut dicebatur, ad instanciam precum adverse partis dicti scabini causam discuciendi de die in diem differebant. Propter quod idem Cristianus cum tribus fratribus suis 12 Kalendas Januarii causam injuriarum sibi factam officiatis de opido pluribus privatim convocatis refert, et auxilium ab hiis requirit. Ex cujus occasione opidani contra scabinos concitati, quendam opidanum nomine Walterum de Dyst, dictum Wouterman, extulerunt et capitaneum fecerunt. Anno sequenti (1303) congregatis opidanis, idem Woutermannus cum suis consortibus 7 die mensis Julii scabinos captivat, et in penore domus Lumbardorum sub [Col. 0363B] custodia mancipat. Ad quorum liberationem cum domno abbate Arnoldus comes de Los advocatus cum ante prandium laborasset [550 1Kb] , et ad prandendum in aulam consedissent, communitas, comperto quod Arnoldus Probus scabinus extra opidum fugisset, furore accensi ad arma convolant, et ut comitem secum habeant, conclamant. Quapropter portam claustralem cum impetu intrant, januam aule effringunt; sed interim domno abbate de mensa resiliente et in secreto loco se occultante, comes conpulsus cum illis ad domum prefati Arnoldi Probi accedens, requisitus ab illis tanquam advocatus, primum ictum cum virga percussit, et continuo plurimi in ipsam domum impegerunt, et solotenus confregerunt et spoliaverunt. Deinde procedentes extra portam [Col. 0363C] Stapulensem, vineam ejusdem Arnoldi Probi destruxerunt. Item. Post hec cum ad forum procederent, Arnoldum filium domni Roberti de Glinden sine causa occiderunt. Item. Dehinc redeuntes ad portam claustralem, aliqui evaginatis gladiis discurrebant. Ex quo plures ex nostris commonachis et dominis valde timuerunt, ex quibus tres murum curie nostre transscendentes, fugam ceperunt, quorum unus fracto aut torto bracio corruit; sed opidani illos ad monasterium deduxerunt nec abire sustinuerunt. Interim tumultu cedato, 12 die mensis Julii scabini de captivitate liberi abire permittuntur, et circa horam cene domnus abbas cum comite, adductis secum scabinis, latenter recessit [Col. 0363D] ad loca tutiora, scultetis utrisque cum subadvocato subsequentibus pre timore capitaneorum communitatis, qui expulsis ipsis jurisdictionem sibi usurpaverunt. De eodem. Anno eodem cum scultetus noster Johannes de Winde nocte quadam [551 1Kb] a loco, ubi Adam abbas residebat, reverteretur, et clam opidum per portam dictam Visseghat intraret, ab insidiatoribus atrociter vulneratus, ad claustrum festinavit. Quo comperto communitas in armis concitata, ante portam nostram congregata, horribilibus ictibus [Col. 0364A] pulsantes, instabant, ut scultetus in manus eorum traderetur. Quibus prior Henricus de Rikle et alii ex senioribus, qui supra portam sursum erant, seriose responderunt, supplicantes, ut sic intempesta nocte vim nobis inferre parcerent. Qui humilibus precibus mitigati, tandem suadente id Woutermanno ad sua recesserunt.

4. Anno eodem, in vigilia sancte Barbare (Dec. 3), cum domnus abbas fuisset apud Alken [(729) 1Kb] villam episcopi ad tractandum cum episcopo de arduis causis, supervenit nuncius secreto suggerens, ne ad novam curiam ad pernoctandum rediret. Quo audito, secrete iter versus Kerkim [(730) 1Kb] parat ad domum sui fratris Godefridi, ibi pernoctans. Capitanei vero communitatis, habito secreto consilio, circa [Col. 0364B] noctis medium ad novam curiam festinantes, ut ipsum captivum secum abducerent, armata manu ad aulam accedentes et undique perscrutantes, viderunt se ab effectu sceleris sui frustratos, quia absentem esse abbatem conspexerunt. Propter quod furore accensi, domum superiorem incendunt, equos quinque occidunt, et lectos plures gladiis dilaniant et transfigunt; utensilibus ablatis recesserunt. Interea mane facto conversus noster provisor colonie nostre in ipsa nova curia interfectas equas cum lectis gladiis dilaniatis super currus impositas supra medium fori fecit [552 1Kb] projici, et circa horam prime, concurrentibus opidanis ad spectaculum, plumis ex rupturis lectorum profluentibus circonquaque volitantibus, idem frater Nycholaus tubali voce dixit: [Col. 0364C] Videte, opidani omnes, has violentias nostri opidani apud novam curiam cum incendiis et spoliationibus domino meo abbati intulerunt. Quod quidem factum opidanis id ammirantibus valde displicuit. Quapropter abbas ipse cum scabinis suis velociter Aquisgrani perveniens, omnia nefanda sibi illata scabinis Aquensibus recitans, et de eodem, ut congruo tempore eis denunciando ad curiam nostram in Dung accederent, supplicavit. De eodem. Interea post reditum domni abbatis ab Aquensi sede interdictum positum est in totum opidum, quinta scilicet die post violenciam in nova curia perpetratam (Dec. 8). Post hec paucis interpolatis diebus curati ecclesiarum ac alii sacerdotes, tutiora loca petentes, ad curiam [Col. 0364D] nostram Dungh se presidio receperunt.

5. Anno Domini 1304, pridie Nonas Februarii, episcopus Leodiensis Theobaldus, Adam abbas hujus loci et Arnoldus comes de Los cum multitudine copiosa armatorum electorum virorum, in loco campestri, sito inter opidum et Brustemium, super stratam que tendit versus Bautershoven a latere, et ab alio latere versus locum dictum Heirstake--- adductis secum scabinis Aquensis sedis, propter hoc specialiter demandatis, ac scabinis opidi Sancti [Col. 0365A] Trudonis universis---habito consilio maturo, querimoniam deposuerunt contra opidanos de violenciis supra narratis, et specialiter contra singulares personas dominium opidi sibi usurpantes. Hiis prefati scabini auditis, diligenter jusserunt poni sedilia in prefata strata, sic ut partim in districtu episcopi et partim in districtu jurisdictionis abbatis, eo quod limites amborum dominorum ibidem se contingerent, sisterentur. Congregatis ergo scabinis, nichil actum est, quia campana bannilis non pulsabatur. Comparato vero pro 100 libris Turonensium quodam satellite, ad monasterium clam mittitur qui ascenso turri ipsam campanam diu pulsat. Quapropter scabini, quia intra opidum ipsum justicie conplementum explere nequibant, facta per utrosque scultetos [Col. 0365B] monitione, campane sonu audito, sententialiter tanquam reos crimine lese majestatis abjudicant ab honore et proprio jure ac possessionibus et rebus Woltermannum de Diest, quatuor fratres dictos Weelnere, Henricum, Walterum, Gunterum et Cristianum, Johannem filium Johannis et Hermannum Wisselere. Pulsante vero tamdiu campana, opidani in armis ad forum convenientes, cum audirent armatos congregatos esse in campestribus, exeuntes in armis, ordinant aciem in campo retro ortos suburbii, sed ad informationem comitis ad opidum redeunt. Quibus omnibus sic patratis, domini cum suis ad propria tendunt. Facta vero talium proscriptione, opidani multi ceperunt illos capitaneos devitare, dicentes: Nolimus pro istis in manus incidere [Col. 0365C] dominorum. Quod illi intelligentes, et de die in diem se quasi alienos haberi, de aliorum adjutorio desperati, infra quindenam uxoribus et liberis suis cum fletu et merore relictis, ad paupertatem ex maximis diviciis perventuri, opidum reliquerunt. De eodem. Eodem anno post multos tractatus opidani ad cor redeuntes, tandem dominis suis concordia pacis interveniente reconsiliantur, deliberantes dominis prefatis pro emenda 3000 librarum Turonensium, hoc adjecto, quod secundum ordinationem proborum obviam dominis suis usque novam curiam procedere debeant, ubi pridem rapinas et nocturna incendia committebant. In cena igitur Domini, que tunc fuit 7 Kalendas Aprilis, congregato universo populo, singulares persone, que illis septem [Col. 0365D] capitaneis supradictis in excessibus suis auxilium et favorem prestabant, nudis pedibus et capitibus in lineis vestibus incesserunt. Et cum ad locum prefate curie pervenissent, flexis genibus et manibus complosis a domno abbate et conventu humiliter veniam postulantes, ad gratiam recipiuntur. Et sic in modum processionis bini et bini, domno abbate subsequente cum conventu, usque in medium monasterii processerunt. Ibi facta statione usque dum ymnus Te Deum laudamus finiretur, perstiterunt. De eodem. Pascalibus diebus transactis, plures ex opidanis prefato Woutermanno et suis complicibus [Col. 0366A] famulantes, a dominis ad gratiam non recepti abjudicantur et proscribuntur. Incid. [HOCSEM. 29.] Anno eodem Benedictus XI. papa, qui Bonefatio a suis inimicis occiso successit, de ordine Predicatorum fuit. Hic vel magister ordinis aut provincialis factus, ad opidum nostrum veniens, ad prandium domni abbatis est invitatus. Cui ad aulam accedenti a quodam honesto viro suggestum est, quod Gallica lingua, non Latina, cum abbate haberet colloquia. Quod ille gratanter intelligens, dulcia familiaritatis obsequia promittens, jocunde delectati sunt, status sui qualitatem alter alteri mutua collatione verborum depromentes, sicque cum gratiarum actione vir ille laudabilis ab aula recessit. Post aliquot vero temporis spacium idem iste pater sanctus cardinalis, [Col. 0366B] hoc anno in papam consecratus est. Eodem anno missi sunt nuntii ex parte monasterii hujus ad Romanam curiam pro causis arduis. Que cum ad noticiam pape relate essent, vocatis ad se nunciis illis, papa quesivit, si causa esset abbatis sine Latino, qui nuper ei in claustro sancti Trudonis tam jocundum prandium exhibuit. Illis id affirmantibus, papa indilate jussit in omnibus petitionem illorum ad effectum produci. Iste papa cum 9 mensibus presedisset, obiit [(731) 1Kb] . Cui Clemens V. qui primo Romanam curiam a Roma ad Provinciam transtulit, successit. Incid. Eodem anno ad instanciam fabrorum opidi Sancti Trudonis, sub expensis ipsorum, de consensu Ade abbatis et Henrici plebani Sancte Marie, capella sancti Eligii construitur, et altare [Col. 0366C] dotatum in ea consecratur, et gulda fraternitatis dictorum fabroruum oritur. Incid. Eodem anno communitas quasi per totam Lotharingiam immaniter, et postea undique per Brabanciam surrexit. Sed resistentibus majoribus de Bruxella, quos communitas expulsos tenuit, auxiliante duce, per conflictum pungne communitas in fugam vertitur, multis occisis et 45 rotatis et aliis de patria expulsis. Incid. Sequenti anno (1305) pax reformata est inter Philippum regem Francie et Flandrenses, et Wido comes cum filio suo Roberto, addicta regi una parte Flandrie, a vinculis emancipatur et comitatui restituitur. Incid. [HOCSEM. 29, 30.] Anno Domini 1307, Templarii per totam Franciam captivantur, et anno sequenti ad instanciam regis in consilio [Col. 0366D] Lugdunensi a Clemente papa ordo ipsorum propter quedam nefanda facta, que illis imponebantur, funditus aboletur. Unde, ut dicebatur, pape cupiditas et regis inordinata voluntas erant occasio, quod multi saltem innocentes perierunt, omnes enim ad condictum diem igne combusti sunt. Quorum possessiones continuo ad fratres ordinis sancti Johannis, data pape infinita pecunie summa, applicantur, illorumque privilegiis annullatis, nova summa pecunie accepta, papa dedit eisdem Johannitis nova privilegia. Incid. Eodem anno inter populures et insignes Leodiensis discordia magna orta est, unde per [Col. 0367A] episcopum Theobaldum, scabinis a civitate exeuntibus, armatorum exercitus colligitur, ut ex popularibus multi apud Voethim proscribantur. Sed obstante in armis populi universitate, concordia intervenit

6. Anno Domini 1308 determinatum est per sentenciam arbitralem inter monasteria sancti Trudonis et sancte Katerine de Milen, quod priorissa et conventus ibidem ministrabunt eorum priori apud eas continue vel per interpolationes residenti talem prebendam in victu et vestitu, qualem habet unus ex commonachis monasterii Sancti Trudonis, et ejus famulo victum dabunt. Incid. [HOCSEM. 31.] Anno Domini 1309 [1308], prima die mensis Maii, Albertus rex Romanorum, predecessoris sui Adulfi interemptor, [Col. 0367B] anno regni sui 12 a suo nepote, cujus patrimonium occupabat, occiditur. Eodem anno nobilis Henricus de Lutsenburgh in Romanorum regem eligitur, et in epiphania Domini Aquisgrani coronatur. Eodem anno electio ejus a papa Clemente confirmatur. Incid. Anno eodem (1309, Jan. VI) multitudo communis plebis, tam virorum quam mulierum, de partibus Lotharingie et trans Renum ex civitatibus, castellis et villis progrediens, nullo predicante, sed sua sponte cruce signantur. Qui occasione unius mulieris a Judeis necate apud Thenismontem [(732) 1Kb] , de qua nullum justicie complementum processit, eo quod Judei data magna pecunie summa sese redemerunt, dum postea martirizate illius mulieris mortuum corpus inventum fuisset, [Col. 0367C] Judeos ipsos ubique persequentes, Christum confiteri nolentes indifferenter occidunt, et principum castra et fortalicia, ad que prefati causa presidii confugiunt, destruunt, et tandem Genapium, castrum ducis Brabancie, cum 12 milibus hominum oppugnant. Sed idem dux Johannes cum multitudine suorum ad resistendum illis ordinata acie in frontem se statuit, et continuo territos et fuga lapsos multos occidit et de terra sua exterminavit. Qui post aliquot menses cum 40 milibus hominum ad Romanam curiam accedentes, instanter petunt, sibi a papa Clemente generale passagium [553 1Kb] concedi. Sed pontifex ipse advertens eos presumptuose et sine discretione id opus acceptasse, omnes a voto, quod absque ordinatione sedis apostolice emiserant, [Col. 0367D] absolvit, et sic ad propria cum magna confusione redierunt. Incid. [Cont. Vinc. Bell.] Eodem anno exercitus christianorum cum Hospitalariis insulam Rodes cum quinque adjacentibus sibi insulis, prius ante quinque annos per ipsos Hospitalarios oppungnatam, nunc expungnatam obtinent, Turcis et infidelibus ibi habitantibus occisis et expulsis. Incid. [HOCSEM. 32.] Eodem anno Henricus rex Romanorum, ratione nominis regni sextus, cum multitudine [Col. 0368A] principum et nobilium, adjuncto sibi Theobaldo Leodiensi episcopo, ad Italiam tendit, ubi multis civitatibus expungnatis, eciam Mediolanum, Ghelfinis sibi resistentibus, bello victoriosus obtinuit, ibidemque ferream coronam suscepit (1310). Deinde Brexiam nobilem civitatem diu obsidens expugnavit, ut muros ejus solotenus destruxit (1311). In cujus obsidione Waleramnus ejus frater, dominus de Rupe, sagittatus oppetiit. Eodem anno devictis Ghelfinis et rege Cecilie [(733) 1Kb] , totam fere Lombardiam et magnam Tuscie partem sibi subegit. Eodem anno multi valentes viri ejus exercitus cum consorte [554 1Kb] sua regia [555 1Kb] [(734) 1Kb] , Willelmo comite Juliacensi, Gerardo de Cassel, Johanne de Agemont, fratre comitis de Los, ex inconsueto aere de medio sunt sublati. [Col. 0368B] Incid. [HOCSEM. 32.] Anno sequenti idem rex urbem Romanam cum suo exercitu intravit, et dum ad beati Petri ecclesiam tenderet, renitentibus ei rege Cecilie, Ghelfinis et Ursinis, auxiliantibus illis maxima cum multitudine Romanis, grave bellum in transitu platearum committitur, ubi plures famosi ceciderunt; inter quos ex parte regis Alimanie Theobaldus Leodiensis episcopus, licet captivatus, occiditur. Dehinc ipse rex majore urbis parte obtenta, a duobus cardinalibus a papa Clementi ad hoc missis apud Sanctum Johannem Lateranensem in imperatorem consecratur. Postea positis ad munitionem ibidem sibi fidelibus, urbem egressus, omnes fere civitates, opida et castella Tuscie, Campanie et Lombardie vel bello aut deditione subegit sue potestati [Col. 0368C] (1312). Deinde resistentibus sibi diversis mortis penis mulctatis, Florenciam civitatem obsedit sicque Pisam [556 1Kb] se recepit.

7. Anno Domini 1311, mensis Maii die 4, stantibus adhuc treugis inter progeniem de Stapelen et Ottonem Militis cum sua progenie, idem Otto circa horam prime convocatis ad se suis consanguineis, armata manu intravit mansionem unam super forum versus meridiem, que vocatur vulgariter der Moer. Et accessit quidam, dicens filiis et nepotibus hujus Ottonis: Ecce, nostri inimici jam intrant ecclesiam beate Marie. Qui continuo inconsultis patre et amicis, Damianus scilicet et Nycholaus fratres sui filii, et nepos ejus Nycholaus, cum septem aliis furiose intrantes, ipsam ecclesiam infra celebrationem [Col. 0368D] misse, Walterum Burgelken armigerum et suos consanguineos, Arnoldum dictum Heere et alium Arnoldum nepotem ejus, de illorum insidiis nil suspicantes, eo quod treuge essent edicte, impetunt, et eos de loco altaris, ubi jam missa celebrabatur, ad presidium majoris chori confugere conpellunt. Quos viriliter repugnantes tandem occidunt, procedentesque inde in porticu irruerunt in domnum Albertinum militem et scabinum, quem eciam letaliter vulneraverunt, [Col. 0369A] qui post dies paucos obiit. Processu vero determinati temporis scelus tam nefandi sacrilegii per sententiam scabinorum sic punitum est. Prefatus enim Otto Militis cum per scultetum monitus esset, per sequelam conscabinorum suorum abjudicavit et proscriptos pronunciavit duos filios suos prefatos Damianum et Nycholaum, et nepotem suum Nycholaum cum aliis suis complicibus septem. Insuper pronuntiavit domum ipsam, ex qua illi rei armata manu procedebant, debere destrui et comburi, et quia domus prefata infra domni Leodiensis episcopi districtum sita fuit, similiter sententiatum est, quod ligna et lapides destructe illius domus intra terminos jurisdictionis monasterii hujus deportarentur et igni comburerentur [557 1Kb] . Quod et ita factum [Col. 0369B] est circa quasi medium fori.

8. Anno Domini 1312, regni Henrici sexti 4, imperii vero ejus 2, cum esset defunctus abbas Sancti Pauli apud Inferius Trajectum, conventus in electione discordans, tandem in hoc consensit, ut illum in abbatem recipere vellet, quem Gwido episcopus Trajectensis sibi provideret. Propter quod episcopus sollicite invigilans, tandem recolit, quod in studio parisiensi constudentem de monasterio sancti Trudonis socium habuit, qui in diversis scienciis habilis fuit, eloquentia et personali formositate alios precellens. Ad quem continuo per nuncium intrant, ut deliberet, si abbatiam acceptare velit. Qui habito cum abbate suo domno Adam et amicis suis consilio, oblatis graciis consensit. Misit igitur [Col. 0369C] prefatus Adam abbas pro suffraganeo Leodiensi, qui eundem Henricum de Rikle, priorem hujus monasterii, in die sancto pasche (Mart. 26) presentibus et coassistentibus ipso domno Adam abbate a dextris, et investito Brustemiensi, condam abbate Averbodiensi, a sinistris, sollempniter in hoc monasterio sancti Trudonis in abbatem Sancti Pauli consecravit, et die eodem ibidem aliquos in acolitos ordinavit. Qui sic consecratus, proxima quinta die apud nos sollempniter congregata multitudine presbiterorum, summam missam celebravit. Quibus in cunctis honeste peractis, idem abbas domnus Adam ipsum domnum Henricum abbatem, tam in vestibus quam aliis oportunis [558 1Kb] honorifice ornatum [559 1Kb] cum decenti familia ad claustrum sancti Pauli prefatum deduci [Col. 0369D] curavit. De eodem. Qui cum magna reverencia per domnum Gwidonem episcopum Trajectensem recipitur, et in ipsam abbaciam cum ingenti gaudio illius monasterii conventus intronizatur. Obedientia igitur loco capitulari per singulos commonachos sibi facta, ut moris est, cepit diligenter insolentias indisciplinatorum [Col. 0370A] aliquorum corrigere, et ad observantiam regularis vite verbis et factis subditos instruere. Ubi dum seriose per [560 1Kb] annos ferme ad monastice discipline unguem illorum transgressiones reducere elaboraret et minime proficeret, pre mestitudine cepit ad locum, unde venerat, hanelare, et simplici monachali prebenda, si adipisci posset, contentari velle et illuc redire. Quod, quamvis affectuose requisivit, non obtinuit. Qui ante finem vite sue quasi per dimidii anni spacium vix aut nichil loquebatur, deambulans tamen et sic dolens filiorum indisciplinationem obdormivit in Domino. Anno prefato 1312, in octavis pasche, in die scilicet sancti Georgii [(735) 1Kb] , ecclesia beate Marie, que precedenti anno violata fuit, per prefatum suffraganeum [Col. 0370B] vacantis sedis Leodiensis reconsiliatur. Unde versus:

Sole Geor. grato numero dulci geminato
Templo sacrato, Trudonica plebs jubilato.
Incid. Eodem anno, in vigilia Bartholomei (Aug. 23), Willelmus castellanus de Warum [(736) 1Kb] cum suis inpetens apud Vert [(737) 1Kb] domnum Henricum de Hermale improvisum, vulneravit illum graviter, et ejus nepotem Johannem de Phason occidit. Ex quo idem Willelmus, cum esset de progenie illorum de Awaus, plures ex suis amicis offendit, ita ut ad ipsius inimicos de Warois sese converterent. Incid. Anno eodem adhuc Leodiensi sede vacante, orta est dissentio inter capitulum Leodiensem et Arnoldum comitem de Los propter mambirniam patrie [(738) 1Kb] . [Col. 0370C] Dicebant enim comes et majores civitatis et ipsius patrie, quod vacante sede manburnia episcopii ad dictum comitem pertineret, sed contra id capitulum Leodiense, cui populus omnis favebat retinens, eligunt prepositum Leodii Arnoldum de Blankenbergh nobilem virum. Propter quod 4 Idus Augusti comes cum pluribus militaribus post solis occasum civitatem intravit. Superveniente vero noctis silentio, scabini et majores de civitate odium, quod diu gerebant, ut dicebatur, adversus capitulum Leodiense et communem populum, volentes ad effectum producere, congregati simul in armis, communes populos clamoribus domorumque incendiis excitant, quos discurrentes per plateas et in foro congressos occidunt. Inter quos Walterum de Bruenshorne, Leodiensem [Col. 0370D] canonicum, causam clamoris ignorantem, occiderunt. Tandem vero convolante in armis communitate, acriter bellatum est. Quo comperto, prepositus prefatus continuo cum suis in auxilium communis populi venit, et sic majores cum scabinis usque ad Sanctum Martinum retro cedere sunt conpulsi; [Col. 0371A] iterumque illi reanimati, adversarios in fugam convertunt ipsumque prepositum ante beati Huberti ecclesiam occidunt. Mane autem facto, prefati communes populi iterato scabinos et magnates juxta claustrum beati Martini impetunt. Qui primo viriliter rebellantes, tandem tantis non resistere valentes, terga dare sunt conpulsi, quos extra portam per plateas et intra domos claustri insequentes, sine misericordia occiderunt. Quorum aliqui intra ecclesiam sancti Martini presidium querentes, turris munitionem ascendunt; sed parte adversa ignem supponente, aliquibus se desuper inter gladios adversariorum precipitantibus, ceteri suffocantur, et cum ipsa inflammata turre concremantur. Cecideruntque ibi de magnatibus tam gladiis quam incendio Johannes [Col. 0371B] et Ludovicus Surlet, Johannes de Rosa, Jacobus de Cornu, Balduinus et Henricus de Sancto Servatio et omnes scabini, quatuor exceptis, industrii viri et honesti, ac plures eorum consanguinei, quorum numerus fuit 120 virorum armigerorum, quorum bona a communi populo diripiuntur, et mansiones dejiciuntur. De communitate ceciderunt ibi circiter 60 viri. Incid. Anno Domini 1313, circa principium mensis Junii, castellanus de Warum cum suis villam Berle armata manu intravit, et ante castrum 8 viros de progenie domini de Berle interfecit. Incid. Eodem mense, 6 Idus Junii [(739) 1Kb] , domnus Henricus de Hermale cum omnibus illorum de Warois parti [561 1Kb] faventibus ex una parte, et Willelmus castellanus de Warum ex alia parte cum universis fautoribus illorum [Col. 0371C] de Awaus, convenerunt in loco campestri inter villas Ferme et Warum aliter dictam Warenniam. Ubi ex utraque parte omnes progeniosi ex Hasbania et comitatu de Los, et multi de terra Namurcensi et Brabancie, in duas ex opposito acies animose constituti, ad flebiles comitis de Los preces et instantias humillimas dare treugas recusabant. Recedente igitur comite dolenter ab utrisque, congressum est bellum durissimum, et cessit tandem victoria parti domni Henrici de Hermale pro illis de Warois castellano de Warum cum aliis ex suis per fugam salvato, et castellano de Montenakem cum pluribus vel duobus militibus interfecto, ac Johanne de Lobosgh, fratre naturali domini de Wesemale, ejus signifero, cum pluribus aliis armigeris occiso, quorum numerus [Col. 0371D] 15 et amplius fuit. Dominus vero de Wesemale et de Lidekerken cum suis in ecclesia prefate ville se receperunt. Quos cum plures partis adverse insequerentur, domnus Willelmus de Berle cum aliis eque prudentibus militibus posuerunt se murum ex adverso pro domo Dei, et dorsa sua ante januas ecclesie viriliter opponentes, animos suorum ab irruptione conpescuerunt, et sic prefati presidium [Col. 0372A] ecclesie obtinentes, omnes illesi ad Brabanciam redierunt. Plures eciam ad castri de Warum munitionem festinantes evaserunt, ceteris hinc inde fuga [562 1Kb] lapsis. Incid. Eodem anno imperator Henricus sextus regni sui anno 5, et imperii ejus 3, post sumptum eucharistie [563 1Kb] sacramentum in die assumptionis beate Marie [(740) 1Kb] , in civitate Pysana intoxicatus, continuo in egritudinis lecto positus, post extremam unctionem devotissime spiritum emisit. Incid. [HOCS. II, 4.] Circa idem tempus Ludowicus dux Bawarie et Fridericus dux Austrie per electorum discordiam eliguntur alter adversus alterum. Incid. Anno Domini eodem 1313, anno regni Henrici imperatoris sexti 5, imperii ejus 3, post obitum Theobaldi Leodiensis episcopi trans Alpes, Adulfus de [Col. 0372B] Marcha a Clemente V apud Avinionem Leodiensis constituitur episcopus, qui 11 Kal. Augusti in episcopum receptus, invenit maximas in patria discordias et plura enormia sede vacante perpetrata [HOCSEM. II, 2.] Ad captandam tamen omnium benivolentiam Leodiensibus omnia prius forefacta indulsit.

9. Anno Domini 1314, anno 2 vacantis sub discordia imperii, Adulphus episcopus et totum capitulum Leodiense, mediante pecunie summa, postposito Dei timore, reclamante et contradicente abbate nostro, concesserunt communitatem fieri in opido Sancti Trudonis duraturam perpetue. Qua sic erecta, opidanorum rectores jura monasterii nostri ubique violare ceperunt, propter quam temeritatem per [Col. 0372C] officialem Leodiensem curie convicti, singulares persone excommunicantur, ecclesiastico interdicto in totum opidum posito. Sed illis ab injuriis nobis illatis adhuc ad cor minime redeuntibus, domnus abbas adductis secum scabinis ac opido recedit.

10. Anno Domini 1316 opidanos nostros, qui jam per annos ferme duos sub sentenciis interdicti et excommunicationis indurati jacuerunt, accepta ab eis magna summa pecunie iterata vice, idem Adulphus episcopus, mentis oculus precii nubilo reverberatis, sicut prius contra fas concessit illicitum, sic nunc interdicti et excommunicationis sentencia ligatos de jure absolvit de facto. Contra quam absolutionem cum ex parte nostra esset ad Romanam [Col. 0372D] curiam apellatum, episcopus ipse addens mala malis, postposito Dei timore, misit mariscalcum suum cum duobus canonicis Leodiensis ecclesie ad opidum istud Sancti Trudonis, qui ad informacionem perversorum et fallacissimorum hominum, prout postea compertum fuit, omnem jurisdictionem ecclesie usurpaverunt, dicentes nos nichil juris habere in opido, et sic indignanter nostro sculteto gladium et [Col. 0373A] forestario virgam abstulerunt. Et post haec ad locum cippi, qui ab olim intra limites districti abbatis, sicut patibulum intra districtum episcopi consistit, accesserunt, et appositis ibi combustibilibus ipsum concremaverunt, et novum cippum fieri fecerunt, quem supra forum infra limites jurisdictionis episcopi statuerunt. Propter quod iterato a nobis ad prefatam sedem apostolicam appellatur. De eodem. Interea opidani braxatores prohibentur a magistris et rectoribus communitatis, ne solvant nostro monasterio censum cervisie, scilicet pecarium cervisie, propter quod famulis nostris bis in ebdomade more solito braxenas intrantibus census cervisie minime persolvitur. Quo viso, conventus ordinavit duos ex nostris commonachis, qui per singulas ebdomades [Col. 0373B] intraverunt braxenas, et censum dare recusantes plures invenerunt, et multos alios invenerunt, qui, cum non auderent tradere, gratiose annuentes permiserunt illos ex vasis suis in idriis [(741) 1Kb] ad hoc per garsiones [(742) 1Kb] allatis haurire et secum auferre. Mensuram insuper salis, quod equo modo nostra est hereditas, nobis persolvi prohibuerunt. Item. Hiis temporibus episcopo Leodiensi Adulfo ad instigationem perverse conversancium procedenti adversus hoc monasterium zelo amaro, quidam ex clericis et sacerdotibus opidanis se ipsos ad id offerentibus, de mandato ipsius accedentes ad hospitale Sancti Trudonis, cujus ordinatio et gubernatio tam in temporalibus quam spiritualibus per patentes literas ad nostrum monasterium sancti Trudonis ab [Col. 0373C] olim dinoscitur pertinere, Dei abjecto timore compulerunt seu fecerunt magistrum de fratribus ipsius hospitalis ad ipsorum presentiam afferre privilegia ipsius hospitalis, continentes inter cetera per quem modum a loco nostro cymiterio vicino translatum fuit. Quibus astu suo inspectis, in prejudicium nostri, precisis sigillis ea cassaverunt, prout in nostris archivis reposita continentur.

11. Anno quasi eodem Leodiensis episcopus, nonobstante quod propter accepta munera a Trudonensibus contra fas se fecit partem cum toto opido Sancti Trudonis ad litigandum in curia Romana contra monasterium nostrum, sed postposito juris generalis statuto, venit ad nostrum monasterium [Col. 0373D] causa visitandi in capite et membris cum 150 equestribus, ibique tamdiu remansit, quod expense asscenderunt usque 1500 libras Turonensium nigrorum. Propter quam visitationem cum ipse abbas Adam ad instanciam conventus computationem explesset de redditibus bonorum monasterii a 15 annis, idem episcopus per unum vicarium suum archidiaconum visus est hanc computationem frustrari, asserens, quod ipso non presente computatio non sortiretur effectum. Sed conventu sibi obiciente, cur [Col. 0374A] non accessisset, tandem quievit. Post hec episcopus instigatus a domno Enghelberto suo avunculo, canonico Leodiensi, nitebatur seminare scismata inter conmonachos et dominos nostri conventus adversus ipsum abbatem, sed non prevaluit. Sicque secundario intravit cum 60 equis et fecit visitationem, inquietans laudabiles viros hujus monasterii, et gravibus expensis monasterium depascens. Sub hac visitationum frequentia abbas ipse conpulsus, plura emendavit prius nimium neclecta, tam in cultu ornatus chori quam officinarum. De eodem. Sub hac turbatione iste abbas per episcopum et suum secretarium Enghelbertum, abbatem secularem, Sancti Lamberti canonicum, avunculum ipsius episcopi, graviter persequebatur, sed per priorem Geimarum [Col. 0374B] Hugonis et alios honestos seniores, quos ipse abbas in principio sue creationis propter ipsorum constanciam in causis virtuosis aversabatur, annuente illis toto conventu, adjutus efficaciter, de gravissimis sibi objectis articulis ereptus est. Item. Iste prior Geimarus, si quando vinum aut cervisia vel panis prebende monachalis fuit insufficiens, noluit percuttere simbolum nec tenere refectorium, nisi esset emendatum. Item. Iste abbas quadam vice, cum de vino, quod fuit insufficiens, conventui ministraret, unus devotus ex conventu monachus cessavit a choro. Quem cum abbas ob id niteretur subjicere penitencie, prior cum senioribus non sustinuerunt, cum pro universitate laborasset. Incid. [HOCS. II, 6.] Eodem anno fuit generaliter per diversa terrarum [Col. 0374C] regna maxima sterilitas, mortalitas et bladorum caristia, ita ut in partibus Hasbaniae nostre habitationis modius siliginis mensure Sancti Trudonis pro 11 florenis emeretur. Nam circa nativitatem sancti Johannis usque ad messem fuit aura continue pluvialis, ita quod grana interius erant quasi a farina vacua. Et ideo homines a mensa surgentes, cum nutritivus minime fuisset panis, statim esuriebant, et multo plus edebant quam actenus consueverant. Propter quod communes et pauperes populos fames tanta premebat, ut famelici per vicos deambulando supini in terram cadentes, exspirarent. Victualia tamen aliorum conmestibilium fuerunt competentis fori. De eodem. Anno vero sequenti modius siliginis [Col. 0374D] nostre mensure Sancti Trudonis emebatur quasi pro floreno. Item. In anno hujus caristie larga elemosina pauperibus distribuebatur ad portam. Fuit enim in domo elemosinarii vel a tempore Willelmi primi abbatis [(743) 1Kb] aut a presentis abbatis Ade fornax constructus cum caldaria grandi, in qua statutis diebus pottagium ex pisis et condimentis conquebatur, quod mendicantibus et pauperibus distribuebatur. Incid. Anno ante hunc proximo sevissime discordie inter episcopum et patriam increverunt, et [Col. 0375A] inter progemes de Awaus et Warois mutua homicidia.

12. Anno Domini 1317 episcopus de consensu capituli concessit magistris et juratis in opido Sancti Trudonis, ut depositis scabinis perpetuatis, eligerentur annales scabini, qui ex parte sui 7 in medietatem hujus opidi constituerentur. Qui cum per sententiam malignitatis scabinos antiquos pronunciassent bonis et honoribus privandos, illi contra tamen sentenciam ad regalem sedem appellaverunt. Ibi ad instanciam Ade abbatis per sententiam scabinorum Aquensium judicatum est annales esse destituendos; sicut factum est. Incid. Eodem anno defuncto Clemente papa V, qui compilavit Clementinas constitutiones, sed morte preventus non complevit, [Col. 0375B] succedit Johannes XXII, qui prefatas complevit Clementinas, quas statuit in scolis legendas et communiter observandas. Incid. [HOCS. II, 8.] Anno Domini 1318 castrum Haren [(744) 1Kb] fortissimum, quod erat domini de Falcomonte, propter violentias, quas idem dominus de ipso castro pluries Trajectensibus intulit, per episcopum Leodiensem et ducem Brabancie [(745) 1Kb] obsessum expungnatur, et custodibus decapitatis funditus destruitur. Incid. Sequenti anno per Franciam et Hanoniam multi leprosi concremantur, qui, ut dicebatur, precio a Judeis corrupti, fontes et rivos veneno inficiebant. Anno Domini 1322 Adam abbas acquisivit titulo emptionis mansionem cum suis appendiciis, quam habemus apud Lewis sitam prope fossata, ad levam [Col. 0375C] juxta portam. Ubi post aliquot temporis aulam latam cum necessariis officinis construxit, et antiquam mansionem, quam ibidem habuimus, que vocabatur vulgariter Tenscheverstene, distraxit, quia extra opidi illius munitiones sita fuit.

13. Anno Domini 1323 aut circiter, cum diu esset litigatum, circiter 8 annis, inter nostrum monasterium et opidanos nostros, ita ut interdictum in totum opidum diu perdurasset, magistri communitatis cum suis complicibus inducentes quemdam presbiterum insolentem et Dei timorem postponentem, fecerunt divina in ecclesia beate Marie per illum publice celebrari, protendentes, quod contra sentenciam interdicti et excommunicationis appellassent. [Col. 0375D] Propter quod, quia plebani ecclesiarum opidi hujus requisiti recusabant tali frivole appellationi adherere, a magistris communitatis et opidanis plura gravamina sunt perpessi. Sub hac et aliorum per turbationum ingruentia conventus totus exivit de claustro relinquens opidum, et venit ad nostram mansionem apud Dungh juxta abbatem Adam ibidem moram facientem. Ubi cum continue moraretur per menses ferme 14, plures ex nostris dominis et confratribus propter aeris inconvenientiam egrotabant. Inter quos prior Geimarus vir laudabilis ibidem [Col. 0376A] obiit, qui eodem anno effractis a choro psallentium vilibus stallatis sedibus, fecit novas et formosas fieri de redditibus custodie nostri monasterii, ex mandato prefati Ade abbatis. Anno sequenti intervenit tractatus de facienda litis suspensione inter nostrum monasterium et opidum. Misit ergo prefatus abbas et fecit totum conventum venire ad mansionem nostram apud Lewis, quam de novo construxerat. Ubi dum idem conventus per 4 menses residisset, tractatu de litis suspensione ad effectum perducto, conventus ad claustrum nostrum rediit. Item. Anno Domini 1234 cum esset litigatum jam 6 annis ex more, reclamante causa appellationis per nostrum monasterium facte contra domnum Adulphum episcopum, Engelbertum Fransoes archidiaconum vice gerentem [Col. 0376B] in spiritualibus, dominum Johannem de Balodio commissarium in temporalibus, scabinos ex parte episcopi, et magistros communitatis et totum opidum ex alia parte: ad instanciam bonorum virorum, de consensu adverse partis et nostrorum ad triennium lis suspenditur, de consensu et gratia Johannis pape XXII per sententie sublationem et interdicti suspensionem, si forte medio tempore pacis concordia interveniret, sin autem, ubi lis pausaret, ibi resumeretur, et excommunicationis sentenciam et interdictum ut prius renasceretur. Item. Infra hujus triennii factam litis suspensionem nichil actum est de pacis concordia, sed post aliquot temporis iterato litis causa ad triennium suspensa, medio tempore honesta pace interveniente, sopita est, prout consequenter [Col. 0376C] patet. Incid. Anno eodem Domini 1324 Leodienses cotidie contra episcopum sevientes, bona ad mensam episcopalem pertinentes sibi usurpant, benivolos episcopo faventes captivant, occidunt, comburunt, et treugas de concordia inter episcopum et patriam firmatas violant. [HOCS. II, 11.] Propter que episcopus in vigilia beati Thome (Dec. 20), transtulit curiam officialitatis cum curiis archidiaconorum [564 1Kb] ad opidum Hoyense, et postea, circa festum sancti Mathie (Febr. 24) civitas et populus ecclesiastico supponitur interdicto. Propter quod illi in pejus prolapsi, apostatos et presbiteros Deum non timentes, precio conductos missas [565 1Kb] celebrare, mortuos in cymiteriis et ecclesiis sepelire faciunt, [Col. 0376D] et populos ad sacramenta ecclesiastica ab illis prophanis accipere compellunt, canonicos Leodienses terroribus gravant, et se illis contradicere non audientibus procaciter immiscent, propter quod illi necessitate compulsi, pro majori parte ad opidum Hoyum capitulum suum et domicilia transferunt. Sed terciam partem canonicorum Sancti Lamberti, propter eorum commmoda adhuc Leodii residentem, papa [566 1Kb] Johannes, ut infra duos menses apostolico aspectui se presentent, mandat, quod executum fuit anno post hoc tercio. Incid. [HOCS. II, 12.] Anno [Col. 0377A] Domini 1326 [(746) 1Kb] , in crastino Bartholomei (Aug. 25) progenies de Warois cum natione de Werfengeies et aliarum nationum multitudine ex una parte, et progenies de Awaus cum castellano de Warum et natione de Hanef cum ceteris suis fautoribus ex parte altera, convenerunt apud Dommartiin. Ibi congresso pedestri bello atrociter preliatum est, sed cessit tandem victoria illis de Awaus cum suis, et ceciderunt ex parte adversa Henricus de Hermale, Johannes de Landriis, Johannes de Cervo, Lambertus de Hardwemont, Johannes Polens de Warois, Helinus de Latiens milites, et alii plures probi de Werfengeies, ex [567 1Kb] ceteris progeniosis plus quam 40, reliquis fuga lapsis. Ex parte vero illorum de Awaus duo fratres castellani de Warum, [Col. 0377B] Arnoldus miles de novo factus, et Butorus armiger cum 12 armigeris, gladiis ceciderunt. Et quia, ut ferebatur, iste conflictus treugis adhuc exstantibus est commissus, partis devicte delictum pactionibus mediantibus per episcopum condonatur, partis vero prevalentis delictum cum Leodienses defendere niterentur, episcopus collecto magno exercitu, auxitiante sibi rege Bohemie [(747) 1Kb] cum 11 comitibus, contra Leodienses procedit apud Crestengueies [(748) 1Kb] , ubi castellanus mediantibus conventionibus episcopo reconsiliatur [cf. HOCSEM. II, 14.]. Incid. Anno Domini 1327 episcopus sentiens se non posse violentiis civitatis et patrie Leodiensis armis suorum obsistere, querit auxilium pontificis Romani. Quo comperto, Leodienses miserunt nuncios solempnes [Col. 0377C] ad praefatam curiam cum accusatoriis delationibus. Quibus sic proficiscentibus, cum juxta nemus Viromandense venissent, a quibusdam amicis episcopi insidiati, capiuntur et diu captivi detinentur, super quo multus Leodii excrevit tumultus. Incid. [HOCS. II, 13.] Anno eodem Karolus [(749) 1Kb] rex Francie et Navarre regina [(750) 1Kb] impregnata obiit [(751) 1Kb] . Post quem Philippus filius Karoli comitis de Valois, fratris Philippi regis Formosi, tanquam proximus heres, ad regni regimina ut futurus rex assumitur, nisi ab impregnata prefata regina, relicta Karoli, filius nascatur. Sed cum post aliquot menses regina filiam est enixa, Philippus in regno stabilitur. Incid. Anno sequenti (1328) Johannes tercius Brabancie dux castrum de Falcomonte obsedit, sed interveniente [Col. 0377D] concordia ab obsidione recedit. Sequenti vero anno (1329) castrum iterum obsidet et expugnatum destruit. Incid. [HOCS. II, 14.] Anno Domini 1328 Leodienses per nuncios Hoiensibus improperant, quod literas confederationis inter civitatem et villas bonas apud Fehe factas male tenuissent, eo quod illos qui suos ambassiatores captivaverant, liberos intra opidum Hoiense deamblare sinerent [Col. 0378A] et episcopum ibidem overent. Propter quod literis prefatis ruptis, Leodienses opidum Hoiense defidant. Incid. Eodem anno, tercia dierum penthecosten, scilicet 11 Kalend. Junii, Leodienses, Tongrenses et Trudonenses cum aliis confederati, simul in armis congressi, castrum Egidii de Cervo, Hoiensis opidani, evertunt. Et sequenti mane diluculo progressi, suburbana Hoii impetunt, sed incolis diu rebellantibus, opidum Hoiense in multitudine armatorum illis in auxilium confluens, montem veteris castri occupat, ut ab alto adversarios impetuosius opprimat. Ibi cum Raso de Cantumerula, qui interfuit ubi nuper ambassiatores Leodiensium ad curiam Romanam destinati erant captivati, ipse cum 15 electis armigeris passagium excedens, Leodienses [Col. 0378B] obvios in asscensu montis ut vidit, elevata hasta in eos irruens, cum suis cesus occubuit. Quod strennuus Leodiensis episcopus intelligens, adversarios suos in montis descensu esse congregatos, in 6 feria infra octavam penthecosten, que fuit 6 Kalendas Junii, cum paucis militibus et armigeris, scilicet Johanne de Hardwemont, Johanne de Landriis et aliis ex progenie de Warois et Werfengeies viris 60 ab opido Hoiensi exiens, ascendit montem Arbone, vulgariter appellatum de kaie te Hoie, ubi videns adversarios suos Leodienses, Tongrenses et Trudonenses, quorum numerus fuit tria milia, accedentibus cum illis pluribus ex progenie de Awaus et Hosemont, ipse processit et ad districtum asscensus illius montis aditum se cum paucis suis viriliter [Col. 0378C] statuit. Ad quem adversa pars animose asscendens, commissum est durissimum prelium circa horam primam. Ubi dum episcopus valde contra multos cum paucis fatigatus, plures manu sua prostravit, supervenit frater ejus Conradus, Razo de Printhaghem, castellanus de Musal, et alii numero novem a latere uno, et Reynerus de Arkenteil cum quindecim recentibus ab altera montis parte, qui sese ad latera episcopi intrudentes, in fronte conflictus prorumpentes, multos adversariorum prostraverunt. Quo viso Leodiensium plurimi per montis declivia ascendere moliti, ut episcopales a tergo protererent, per Hoienses in montis cacumine positos lapidum jactibus, quos mulieres afferebant, coercentur. Certatum ergo cum foret ab hora prime usque ad [Col. 0378D] nonam, victoria cessit episcopo, et ceciderunt ibi ex progenie de Awaus et Hosemont cum aliis suorum Johannes dominus de Hanef, Balduinus de Genef, Amelius de Bovengistier, ductor exercitus opidi Sancti Trudonis, quem episcopus exprobrantem ei cum machina quam manu tenebat prostravit. Ceciderunt eciam ibi multi famosi armigeri, inter quos Stephanus de Zittert, magister communitatis [Col. 0379A] Sancti Trudonis, qui in suo reditu proposuit monasterio nostro plura imponere gravamina, quem equus effrenis, cui insedit, in medio adversariorum devectum, occisum in terra dejectum reliquit. Pluribus igitur de parte Leodiensium captivitatis, et interfectis 300 viris, ceteri tam insignes quam populares fugientes terga dederunt. Quos Hoienses supra montem stantes, prestolantes exitum belli, persecuti spoliaverunt; sed prohibente episcopo a cede temperaverunt. De parte autem episcopi quinque tantum viri ceciderunt. In ipso belli conflictu, ut quidam asserebant, beatus Georgius armatus in equo visus est per aera supra episcopi exercitum deferri, propter quod postea festum beati Georgii episcopus statuit celebrari, quod prius non fuit [Col. 0379B] celebre. Incid. Eodem mense, 3 Kalend. Junii, in crastino Trinitatis, Leodienses, Tongrenses et Trudonenses cum progenie de Awaus et Hosemont iterato in armis exeunt, et destruunt grangias [(752) 1Kb] et mansiones bonorum virorum, qui pridem fuerunt in auxilium episcopi. Incid. In mense sequenti 3 Kalendas Julii, que erat dies sacramenti, Leodienses cum Tongrensibus iterato exeunt, et episcopo et suis fautoribus assignant campum certaminis, quos cum sentirent paratos esse ad rebellandum, ad propria redierunt. In ipso die cum tota communitas Sancti Trudonis armata manu usque supra Jechoram fluvium [(753) 1Kb] juxta Waremiam processisset in auxilium Leodiensium et Tongrensium contra episcopum, circa horam prandii quieti [Col. 0379C] et epulationi intenti, ab invicem aliquantulum sequestrati, amena residendi virentia loca delegerunt. Ubi cum clamatum esset: Ad arma! ad arma! omnes in aciem convenerunt et animose steterunt, et dum ductor exercitus eorum, Eustatius de Halmale senior, confisus de constantia Trudonensium, cum eorum paucis procederet ad speculandum insidias adversantium, ipsi Trudonenses suspicantes illum pro timore ab ipsis in fugam conversum, ceperunt sese disjungere. Super quos domnus Johannes de Hardwemont cum paucis suorum de Warois et Werfengeies, antequam in aciem redirent, irruit, qui statim terga dederunt. Ibi paucis rebellantibus, 100 viri ceciderunt, et circiter 30 captivati fuerunt; plures etiam ad castri introitum, aliqui transvadando [Col. 0379D] ad litus evaserunt. Novissime vero plures [568 1Kb] ex opidanis nostris, qui vulnerati et hanelo spiritu intercepti fugere nequibant, a predonibus, qui ab opido ipso tanquam amici cum opidanis comitabantur, vivi jugulantur et nudantur, quorum multi non ad mortem lesi ab inimicis, predonum manibus perierunt. Post paucos autem dies quinque ex illis predonibus intra opidum capiuntur, et quatuor ad equos tracti vivi in rotis ponuntur, et quintus, quia honestis [Col. 0380A] magnatibus hujus opidi attinebat, ad locum dampnatorum non trahitur, sed ligatus abducitur. Inter quos unius uxor, qui dicebatur Merquard interfuit jugulationibus talibus. Mense eodem Leodienses, Tongrenses et eorum complices de progenie Awaus et Hosemont, iterum cum multitudine armatorum patriam Hasbanie et comitatum de Los pervagantes, omnes episcopo adherentes cum ipso episcopo destruere et de patria expellere conantur. Unde destructis hinc inde castellis in die translationis sancti Benedicti (Jul. 11) turrim de Landriis cum omnibus ibidem edificiis conburunt et destruunt. Postea in die sancte Margarete (Jul. 12) castrum Here [(754) 1Kb] destruunt, et villam totam comburunt. Incid. Eodem anno mense Augusti iidem castrum Hardwemont [Col. 0380B] [(755) 1Kb] obsident, quod eis tandem deditum circa festum sancti Egidii destruunt, et similiter turres apud Velrois [(756) 1Kb] et Oborn [(757) 1Kb] evertunt (Sept. 1, 1328). In tantum enim circumquaque villas et fortalicia destruxerunt, quod ipsi episcopo et suis vix aliquis locus esset presidii, preter solnm opidum Hoiense, in quo ipse et capitulum Leodiense cum secundariis ecclesiis et curiis Leodiensibus, ac progenies de Warois et de Werfengeies liberum presidium obtinebant. Incid. Eodem anno, 7 Kalendas mensis Octobris, in die sancti Firmini, comes Ghelrie [(758) 1Kb] cum multitudine armatorum venit in adjutorium Leodiensi episcopo apud villam Huselt, ad vindicandum injurias ipsi episcopo per Leodienses illatas. Ubi dum figerent tentoria, hora vesperarum [Col. 0380C] supervenerunt ipsis ignorantibus Leodienses et Tongrenses, cupientes ex improviso illos conterere. Quibus dum Ghelrenses, antequam episcopus et sui ad arma essent parati, viriliter obsisterent, sed illi viribus prevalerent, ceciderunt ex Ghelrensibus aliqui. Et cum quasi terga dare compellerentur, irruente episcopo cum valida manu in Leodienses, Ghelrenses resumptis viribus auxilium illi tanquam recenter pugnaturi conferebant. Ubi dum fortissime longo conflictu bellatum est, cessit tandem victoria episcopo et comiti Ghelrensi, et ceciderunt ibi de Leodiensibus et Tongrensibus 1200 viri, captique sunt ex ipsis 400 per Ghelrenses, ceteris in fugam versis. Incid. Eodem mense episcopus cum Hoiensibus et progenie de Warois et Werfengeies, adjunctis [Col. 0380D] sibi paucis aliis validis viris et Ghelrensi comite, obsedit opidum Tongrense [cf. HOCSEM. II, 15]. Sed comite nolenti in obsidione ad instanciam episcopi perseverare, sed cum 80 de ditioribus captivatis ad propria repedare contra jus bellicum, ut dicebatur, episcopus cernens Tongrenses contra macinas erectas portas et sua propugnacula terra et lapidibus ab intra animose ad resistendum munire, et Hoienses contra illos nolle insultare, ad instanciam [Col. 0381A] principum, invitus tamen, cum Leodiensibus et Tongrensibus de pace tractanda consentit. Tandemque ipsi Leodienses et Tongrenses domino suo mediante, summa 50,000 librarum Turonensium reconsiliantur, et cessante ipso ab opidi impugnatione, spondent se amodo suo domino episcopo nullas inferre molestias, nec infringere debere laudabiles et antiquas patrie consuetudines, et quod scabinorum sentencias in quocumque loco prolatas temerare ab hac hora minime presumerent, missis ex Leodiensibus et Tongrensibus ad opidum Hoiense obsidibus, ibidem remansuris, usque dum confectis inde cartis sigilla appensa fuerunt. Circa hec tempora pauci opidani Sancti Trudonis, qui videbantur suo domino episcopo favorabiles, inpetum magistrorum [Col. 0381B] communitatis Sancti Trudonis formidantes, plures ipsorum ex scultetis, scabinis et officiatis ad villam episcopalem Alken causa presidii se transtulerunt. Occasione cujus prefati communitatis magistri ex hiis quosdam nocturno tempore in propriis mansionibus quiescentes armata manu querebant, sed illi prout poterant per posticia evadebant. Aliorum eciam bona, qui opidum effugerant, violenter rapiebant. Unde episcopus et sui videntes, quod, Leodiensibus et Tongrensibus cum suis conplicibus mediantibus conditionibus ad concordiam pacis se humiliter conferentibus, soli Trudonenses, quamvis nuper apud Warum ab auxiliatoribus episcopi devicti fuissent, reconsiliationem non quererent, tractavit episcopus cum secretariis suis ex improviso opidum ipsum [Col. 0381C] inpetendum, et diluculo per fossata de novis domibus armata manu per fundum fossati usque ad pontem porte de Cloppem procedendum, et sic opidum occupandum, cum ibidem munitio foret debilior. Quod tamen ad effectum non pervenit, quia paulo post tractatus de pace intervenit, ut jam infra patebit. Occasione hujusmodi obtinendi ex improviso clam opidum Sancti Trudonis, post paucos annos fortissima turris inter portam de Cloppem et portam pecudum construitur, ut hostilis accessus ab illa propulsetur. Incid. de antipapa. Eodem anno vel precedenti [(759) 1Kb] quidam frater Minor [(760) 1Kb] sub umbraculo fallacis privilegii cleri Romani passus est in papam se coronari et Nycholaus [(761) 1Kb] appellari, factisque cardinalibus, Ludovico duci Bauwarie, [Col. 0381D] tercio ante hunc anno, eodem falsitatis privilegio diademate imperiali coronato [(762) 1Kb] , tanquam imperatori adhesit [cf. HOCSEM. II, 15]. Qui ubicunque Ludowicus urbes expugnavit, illic tanquam papa resedit et beneficia contulit. Sub quo statu cum jam quinquennio perseverasset [(763) 1Kb] , a quodam principe [(764) 1Kb] cui confidebat, accepta magna pecunie [Col. 0382A] summa a papa Johanne, ad Avinionem in presencia veri pontificis ipsius Johannis, funem in collo deferens ligatum, deducitur, et humiliter reatum suum confitens, et puplice suam presumptionem hereticam abjurans, absolvitur. Qui sub custodia honesta detentus, non multo post diem clausit extremum. Incid. Anno eodem (1328), in vigilia sancti Bartholomei (Aug. 23), comite Flandrie [(765) 1Kb] cum multitudine suorum nobilium per insolenciam communitatis erecte a comitatu Flandrie expulso, Philippus [(766) 1Kb] de Valois rex Francie Flandriam intravit, et facto contra Flamingos acerrimo prelio prevaluit. Ibi de Flamingis 14,000 virorum occubuerunt, sicque ipsi comiti terram propriam undique subjugatam libere restituit. Hoc factum est anno 2 regni sui.

[Col. 0382B] 14. Anno Domini 1329 Adulphus Leodiensis episcopus ad cor rediens, de injuriis que monasterio nostro intulit penituit, animadvertens qualiter Trudonenses, cum quibus ipse nuper ante 14 annos contra monasterium hoc litem inceptam in curia Romana continuavit, Leodiensibus et ceteris villis anno precedenti ad concordiam pacis secum redeuntibus, ipsi adhuc in duricia perseverarent. Quapropter cum abbas Sancti Trudonis ex causa apud curiam ejus in Alkem quadam die venisset, episcopus de injuriis, quas [569 1Kb] ipsi Trudonenses sibi intulerunt, et abbas de suspensione litis ad triennium facta non exspirata mutuo contulissent, inspirante Deo utrique amici facti unanimiter consenserunt non separatim sed conjuncti cum Trudonensibus [Col. 0382C] jam bello humiliatis de pace tractare. Post aliquot autem dies Trudonenses, intelligentes dominos suos speciales amicos esse effectos, miserunt honestos et discretos viros ad tractandum de pacis concordia. Et post longos cum opidanis tractatus, cum dominus abbas auditum averteret quamdiu communitatem non deponerent, tunc illi habito consilio miserunt duos honestos opidanos ad novam curiam, et literas communitatis sigillis episcopi et capituli Leodiensis sigillatas ipsi Ade abbati optulerunt. Quas cum ipse cassasset, subintulit: Ecce! ecce! harum literarum occasione expendi ultra 10,000 florenorum. Anno eodem, mensis Decembris die 29, episcopo Leodiensi cum consiliariis suis et Adam abbate cum suis amicis apud novam curiam congregatis, [Col. 0382D] tractatus [570 1Kb] ingens longe disseritur, in tantum ut tres honesti mediatores a crepusculo noctis usque ad crepusculum sequentis diei quinque vicibus a nova curia ad opidanos, et e converso ad novam curiam in equis diverterent, tandemque in hunc modum pax confirmatur: Promittunt siquidem nunquam communitatem levandam, nec datam sine [Col. 0383A] consensu amborum dominorum acceptandam, et cetera, prout in literis seriatim continentur, que in nostris archivis reservantur. Preterea de consensu omnium talis processio solempniter facta est: Statuto enim ad hoc die, dominis Adulpho Leodiensi et Adam abbate hujus loci existentibus in nova curia cum pluribus solempnibus viris, totus populus congregatus in loco fori hoc ordine dominis suis obviam procedit usque ad campi locum, qui est in opposito molendini monasterii nostri in Merwile: Primo capitanei assumpte communitatis cum honestioribus opidanis numero 200, exuti vestibus, in camiseis et femoralibus, nudis capitibus et pedibus incedunt, gladios evaginatos cum acumine super pectoralia sua positos deferentes, ceteris opidanis cum vestimentis [Col. 0383B] suis subsequentibus. Cum vero ad prefati campestris locum deveniunt, provoluti genibus flexis una voce a dominis suis humiliter veniam deprecantur. Quibus benigne a dominis ad graciam receptis, et excessuum omnium enormitatibus liberaliter indultis, episcopus ipse gratiose gladium unius ex illis cum capulo in manu capiens et vibrans inquit: Ecce, si placeret, nunc vos interficerem. Quibus peractis, in omnium presentia litera de pacis concordia publice in laica lingua secundum tenorem omnem legitur, quam universi una voce approbant, et in futurum pro se et suis successoribus de non contraveniendo levatis dextris juramento, sub pena excommunicationis late sentencie, sese obligant, et sic subsequentibus dominis episcopo et abbate cum [Col. 0383C] suis, ad opidum proceditur. Ubi dum intra portam opidi, que Nova porta appellatur, proventum est, prefati domini, visa processione sacerdotum et clericorum in obviam procedenti, de equis humiliter descendunt, et precedentibus eis predictis opidanis in nudis, usque intra monasterium procedunt, cantatoque ymno Te Deum cum anthiphonis omnes cum gaudio ad sua redeunt. Item. Eodem anno cum domnus Johannes de Follonia presbiter [571 1Kb] , cujus patri Thomas abbas 5 bonuaria terre de pecunia nostri de monasterii empta contulisset in feodum, ut illo, quia erat de majoribus et primoribus hujus opidi, eidem abbati auxilium et favorem fideliter tempore oportuno, prout etiam efficaciter inplevit, [Col. 0383D] exhiberet, in lecto egritudinis detineretur: contulit quinque bonuaria terre feodalis prenarrata in manus domni Johannis de Diist, conventualis prioris hujus monasterii sancti Trudonis, ad hunc finem ut de proventibus prefate terre primo solverentur sex modii siliginis perpetui ad pytanciam refectorii pro comedentibus ibidem duntaxat feriis quartis; reliquos vero proventus qui supercrescunt, voluit et ordinavit, quod pytanciarius nostri predicti monasterii, qui pro tempore fuerit, faciat per elemosinarium circa festum beati Nycholai pauperibus ad portam in panibus fideliter distribui Quibus ordinationibus [Col. 0384A] domnus Adam abbas, pluribus vasallis presentibus, in omnibus consentit, in vigilia omnium sanctorum. Item. Idem abbas Adam suo tempore dedit bona nostra apud Kerkim videlicet fratri suo Godefrido de Kerkim armigero ad culturam, non perpetue sed ad tempus. Post cujus abbatis decessum liberi prefati Godefridi dicebant se obtinere prefata bona ad perpetuam culturam, sed non fuit verum. Caveant ergo abbates suis propinquis monasterii bona eciam ad tempus dare colenda. Item. Ante hujus abbatis tempora fuerunt ab antiquo a redditibus abbatis distincti redditus ad officium cellelarie pertinentes, de quibus cellerarius in victualibus conventum in refectorio ministrabat, et de vino cuilibet suam portionem ubivis dispensabat. [Col. 0384B] Sed isto facto abbate, prefati redditus incorporati sunt redditibus abbatis, qui de pane, vino, cervisia, combustibilibus, sale, mensalibus, tuellis, famulis et ceteris necessariis et fieri consuetis conventui providet. Tempore hujus abbatis erant optima vina rubea in suo cellario, que a senioribus pre ceteris vinis desiderabantur. Quod ubi intellexit abbas, proposuit ipsis, si de tali desiderabili vino preelegerent bibere, optime sibi placeret. Sed cum quesitum esset inter conventum, cujus situs terre hoc vinum protulisset, et intellexissent non esse de Reno, nullo modo volebant bibere, quia prebendam suam tantummodo vinum Renense fore asserebant. Item. Iste abbas acquisivit conventui ad refectorium pro sexta feria ad pytanciam 26 modios siliginis [Col. 0384C] hereditarie ad et supra decimam nostram in Borlo, prout suus predecessor Willelmus primus pridem alios 26 modios acquisitos contulerat; et sic habet cenventus de prefata decima 52 modios siligenis hereditarie ibidem. Ipse eciam fecit aulam mansionis nostre apud Dungh prolongari versus orientem, quantum ad unius arcus colligaturam. Qui etiam domum fortalicii ibidem similiter et fortalicii domum apud novam curiam a fundis erexit, quarum erectionis causa calumniatus fuit tempore visitationis supradicte. Incid. Anno Domini 1330 Enghelbertus canonicus Leodiensis, patruus Adulphi Leodiensis episcopi, qui dicebatur plura dampna monasterio nostro procurasse, ad nos venit et pernoctavit. [Col. 0384D] Qui in gutture apostematus cum ad extrema tenderet, vocato domino abbate ad se, humiliter supplicavit sibi indulgeri de adversitatibus monasterio sese annitente illatis, spondens constanter, si convalere de infirmitate illa posset, amodo fidelis promotor hujus ecclesiae totis viribus esse vellet. Post paucos dies sumptis sacramentis ecclesiasticis devote, infirmitate ingravescente vix eloqui [572 1Kb] valens, sepulturam hic petivit et obiit; sepultusque est honorifice ante altare beate Marie, in absida monasterii, ad dexteram capelle sancti Trudonis. Incid. Eodem anno cum de concordia pacis inter [Col. 0385A] episcopum, Adam et cives Leodienses esset tractatum, canonici Leodienses et secundarum ecclesiarum ad residendum in collegiis suis singuli Leodii redierunt, et concepta pacis concordia cartis confirmatur.

15. Anno Domini 1330 Adam de Ardinghem, abbas hujus loci, cum strenue prefuisset, anno prelationis suae 33, 8 Idus Augusti, circa noctis medium devote communicatus et inunctus obiit, cujus corpus cum solempnibus exsequiis sequenti tercia die in medio navis monasterii hujus suo predecessori in [Col. 0386A] uno sepulcro coadhumatur. Iste abbas reliquit sufficientes provisiones monasterio suo, in victualibus et in aliis necessariis nulli quidquam creditori debuit, in cujus archivis magna pecunie summa contineri putabatur. Quibus per priorem et seniores reseratis, corrigiis sacculorum extra clausuras dependentibus, vacui sacculi plures sunt inventi, ibi tantummodo 50 libris veterum grossorum repertis, super quo gravis suspicio erga familiares suos consanguineos habebatur.



DE GESTIS AMELII ABBATIS.
[Col. 0385]

[Col. 0385B] 1. Anno Domini eodem 1330, anno Adulphi Leodiensis episcopi 18, imperio propter excommunicatum Ludovicum Bauwarum [573 1Kb] vacante, electus est in abbatem hujus loci Amelius de Sconouwen, aliter dictus Masscereil, 19 Kal. Decembris, et paucis interpolatis diebus, presentibus ibidem abbatibus Sancti Jacobi in Leodio et Sancti Egidii, consecratur. Incid. [HOCSEM. II, 16.] Anno sequenti Petrus Andricas, qui communitatem Leodiensem tanquam capitaneus diu rexit, cum suis fautoribus numero 39 per sentenciam scabinorum apud Vothem proscribitur. Incid. Eodem anno villicus Tenensis [(767) 1Kb] ad jussum Johannis ducis Brabancie pannos mercatorum opidi Sancti Trudonis ad nundinas devectos insequitur. Qui dum a quadrigariis in proximam illic [Col. 0385C] ecclesiam intra terminos Brabancie sitam causa presidii essent depositi, ab eodem violenter rapiuntur et auferuntur. Ubi dum quidam ex mercatoribus prefati opidi spoliantibus resistunt, atrociter vulnerantur. Propter quod ab ecclesia Leodiensi et a civitate dux per ambassiatores [(768) 1Kb] requiritur, ut ablata restituantur, ne similia contra Brabanciam committere compellantur [574 1Kb] . Respondit dux: Ad tractandum cum episcopo presto sum, sed Trudonensibus michi injuriantibus nullas inducias dabo. Incid. [HOCSEM. II, 17.] Anno Domini 1332, 9 Kal. Maii, Adulphus episcopus, Johannes rex Bohemie, archiepiscopus Coloniensis [(769) 1Kb] , comites Ghelrensis, Juliacensis [(770) 1Kb] , Barrensis [(771) 1Kb] , Namurcensis [(772) 1Kb] , Loscensis [(773) 1Kb] , et domnus de Falkemont [Col. 0385D] [(774) 1Kb] cum suis ducem Brabancie defidant. Qui omnes, archiepiscopo Coloniensi et comite Barrensi exceptis, consilio habito cum majoribus Leodiensis patrie ob injurias per ducem sibi illatas, Brabanciam [Col. 0386B] intrant. Hanutum cum villis adjacentibus conburunt. Incid. Eodem mense, 6 Kal. Maii, dominica Quasimodo, Adulphus episcopus post concordiam cum patria nuper factam, comitatus prefatis principibus, in obviam sibi processionaliter clero et populo procedentibus, civitatem, a qua septennio absens [575 1Kb] erat, per portam sancte Walburgis introiens, ab equo descendit, et ingressus capellam prefate virginis, pontificalibus induitur. Ubi precedente processione sollempni a civitate honorifice receptus, monasterium sancti Lamberti ingreditur. Incid. Mensis ejusdem die 4 prefati principes cum comite Barensi Leodii conveniunt, et 6 die sequenti cum episcopo et Leodiensi exercitu, precedente standario, Brabanciam octo diebus incendiis et spoliis [Col. 0386C] devastantes, usque ad montem Wiberti [(775) 1Kb] et Geldoniam, suburbiis Geldonie pro parte exustis, pervagantur, duce Johanne cum multitudine armatorum intra claustrum Heilchinense sese tutante, et ibidem baltheo milicie insignito [(776) 1Kb] , in nullo sua defendente. Ibi elaborante comite Hannonie [(777) 1Kb] , licet ipso renitente, treuge usque post Johannis baptiste stabilite sunt, sicque in die Servacii [(778) 1Kb] ad sua quilibet redierunt. Incid. Que discordia per arbitrium regis Francie Philippi, quantum ad injuriarum causas, quas idem dux episcopo et opido Sancti Trudonis intulit, sic discutitur: Primo, ut Leodiensi episcopo dux ipse satisfaciat de injuriis illatis, et tunc interdictum revocetur; secundo, ut opidanis Sancti Trudonis dampna de pannis sibi [Col. 0386D] ablatis restituantur. Que omnia utraque, prout arbitratus est rex, conpleta sunt; sed de injuriis prefatis comitibus illatis per ducem, quia congrua reconpansa [(779) 1Kb] minime est consecuta, iterato dux [Col. 0387A] ipse Brabancie per ipsos defidatur. Incid. Anno Domini 1333 Johannes dux Brabancie misit ambassiatores cum deprecatoriis literis regine Francie [(780) 1Kb] , fultos maximis pecunie summis, ad Johannem XXII papam, pro constituendo in terra Brabantina opido Lovaniensi novam diocesem et episcopalem cathedram, sed nil consecutus est. Incid. [HOCS. II, 18.] Eodem anno Adulphus episcopus et capitulum Leodiense vendiderunt comiti Flandrie [(781) 1Kb] opidum Magliniam cum appendiciis attingentibus illud pro 100,000 regalium summa, ab ecclesia Leodiensi semper renovandum, jure feodali.

2. Anno eodem iterata discordia inter Adulphum episcopum et Johannem ducem Brabancie, prefatus episcopus cum Johanne rege Bohemie, auxiliante [Col. 0387B] sibi cum 14 comitibus, ad opidum nostrum Sancti Trudonis cum multitudine armatorum venit. Et inde mane cum prefatis principibus 2 feria post ascensum Domini (Mai. 14) Brabanciam impetit, et villas plures usque citra Jaceam spoliat et destruit, ipso duce intra claustrum Heilecinense, in confiniis Brabancie sito, cum aliquibus . . . . . . . . . . [576 1Kb] fossati per girum elevati. Circa horam vesperarum episcopo cum ceteris principibus ad opidum redeunte, quidam ex militibus regis Bohemie, deducens secum villicum de Jacea captivum, posuit illum in vinculis intra stabulum hujus monasterii juxta equos suos, quem mane facto extra curiam claustri nostri abductum, tradidit sculteto episcopi sibi custodiendum. Quod cum priori et conventui innotuit, continuo [Col. 0387C] ad episcopum accedunt, et abductum de loco nostre emunitatis cum instancia requirunt. Qui statim accito suo sculteto, prefatum captivum ad locum claustri hujus liberatum restituit et saisivit; et sic ille nostro conventui gratias agens, die sequenti ad sua liber repedavit. Incid. Eodem anno circa finem mensis Januarii repetita discordia inter Brabantinos et Leodienses, Conrardus de Marca, germanus Adulphi episcopi, cum Trudonensibus, quorum ductor exercitus Raso de Printaghe miles fuit, armata manu villam fortalicii Landen, quam dux muniverat, impugnat. Ubi habito duro conflictu Trudonenses munitiones transscendentes, rebellantes ibi in fugam vertunt, et occiso ante repagulum [Col. 0387D] animoso milite, domno Henrico dicto probo de Winde cum aliis, abductis captivis quasi 25 viris, villam spoliant et comburunt. Incid. Circa idem tempus postquam comes Flandrensis Johannem ducem Brabancie, pro eo quod contra se cum Maghiniensibus confederatus fuit, merito defidavit, prefatus dux famosum claustrum Haffligense tanquam [Col. 0388A] bellicum presidium muniverat, de quo ex ejus eminentis turris fastigio quidquid super forum opidi de Alost agebatur clare inspiciebatur. Propter quod Johannis ducis custodibus a presidio claustri recedentibus, Willelmi [(782) 1Kb] Flandrie comitis exercitus indignatus claustrum cum ecclesia combusserunt et destruxerunt. Tunc abbas et conventus habito consilio, plures ex conmonachis in suis prioratibus locantes, apud Bruxellum opidum deguerunt. Incid. [ID. II, 21.] Eodem anno castrum Rode trans Mosam comes Juliacensis deditum suscepit, si dux Brabancie infra 15 dies comitem ab obsidione non expugnaret. Quod cum non contigerat, castrum comiti traditur. Incid. Anno Domini 1335, mensis Maii die 5, confirmata est pax inter progenies de Awaus [Col. 0388B] et Warois, cum omnibus partium earum consanguineis et progeniosis. Que cum in invicem cruentis cedibus amplius quam 38 annis sevissent, tandem elaborantibus capitulo Leodiensi et tota patria, statutum est solempniter sub pena talionis perpetuo duratura et ex patria proscriptione, ne quis amodo ex prefatis progeniosis in alterutrum sublato quovis gwerrandi abusu insurgat. Quo statuti timore illi compulsi, ex una parte adversariorum sex et totidem ex altera honestiores viros elegerunt, qui de occisis ex utraque parte satisfactiones compensarunt, et mutua obligatione sanxerunt, ut potestas duodecim horum electorum ad puniendum pacis violatores perpetuo tempore permaneat, quorum quotiens aliquis obierit, alius ex sua progenie continuo [Col. 0388C] subrogetur. Incid. Eodem anno Johannes papa XXII obiit, et Benedictus ipso anno eligitur. Qui sequenti anno consecratur. Incid. Anno Domini 1336 Ludowico de Los absque prole defuncto, capitulum Leodiense per antiquitatis cartas ostendit, ipsum comitatum ad ecclesiam sancti Lamberti esse devolutum [HOCS. II, 22]. Contra quos Theodericus dominus de Heinsbergh, nepos ex prima sorore hujus Ludowici [(783) 1Kb] , asseruit comitatum ad se pertinere, cum foret nepos primogenitus, super quo longa dissentio exorta est. Incid. Eodem anno papa Benedictus scripsit Adulpho episcopo Leodiensi literas acerrimas reprehensiones continentes, quod propter suum ex sorore nepotem, ipsum Theodericum [(784) 1Kb] , ecclesie sue [Col. 0388D] jura necligere diceretur. Super quo comitatu in curia Romana diu litigatum est, sed tandem per legatum ad partes destinatum Theodericus in comitatu stabilitur anno Domini 1340 [577 1Kb] . Incid [ID. II, 23.] Anno sequenti Johannes dux Brabancie propter plures excessus, quos contra ecclesiam commiserat, excommunicatus Leodii maledicitur, et in ipsum Media vita [Col. 0389A] in ecclesia sancti Lamberti cantatur. Incid. Eodem anno rex Anglie [(785) 1Kb] venit in Brabanciam. Postea venit juxta Ludovicum ducem Bawarie, qui se pro imperatore tenuit, quem papa Johannes pridem excommunicavit. Circa idem tempus prefatus rex, tanquam vicarius imperatoris, sedit pro tribunali apud villam Herke intra domum bladorum, ubi dux Brabancie inter ceteros principes gladium evaginatum desuper verticem regis tenuit, tanquam marcio [(786) 1Kb] imperii.

3. Anno Domini 1340 Amelius abbas veterem aulam et ruinosam cum suis appendiciis apud novam curiam destruxit, et novam cum suis appendiciis eminentiorem per quadrum super lapideum murum a fundo vivarii productum restruxit. Cui capellam [Col. 0389B] lapideam, lapideo opere volutatam, altare quoque consecratum in honore . . . . . [578 1Kb] continentem, et in superiori fastidio caminatam habentem astruxit. Qui postea valde doluit, quod pretermissa necessariori structura intra claustrum, prefatam mansionem tam sumptuose foris edificavit. Anno eodem idem abbas cepit majorem et mediam turrim monasterii, quam suus predecessor abbas Adam olim lapsam a fundamentis usque ultra medium altitudinis produxerat, elevatis quadratis muris usque ad supremum perficere. Quam desuper erecta in altum cappa lignea, exsectis lapidibus contecta, spectabilem de longe reddidit; quam quasi infra biennium complevit. Anno sequenti exortis gravibus inter episcopatum Leodiensem et Johannem ducem Brabancie discordiis, opidani [Col. 0389C] nostri presumentes opidum hoc per ducem prefatum obsideri, ne fame periclitarentur, excogitabant, quomodo molendinum, quod appositis equorum jugis volvi solet, obtinere valerent, quod jactibus lapidum machinalium destrui non posset. Habitoque consilio considerabant, quod aptius tale opus nusquam collocari cernerent, nisi in atrio et loco nostre emunitatis, vulgariter appellato Vrythof, cum ibidem medium et centrum intra murorum ambitum fore ymaginati fuissent. Propter quod accedentes ad prefatum abbatem, optinuerunt quod optaverunt, obligantes se hoc modo, quod guerra transacta, si post monitionem ipsius abbatis aut alius post successoris infra duos menses molendinum cum domo suis expensis non deponerent, quod extunc totum id [Col. 0389D] opus libere ad possessionem monasterii esset devolutum. Et sic construxerunt cum gratia, super quo habemus literas.

4. Anno Domini 1340 cum opidum nostrum Sancti Trudonis gravibus pensionum debitis esset onera [Col. 0390A] tum, in tantum ut scabini dicerent, se non posse onera ipsius opidi Amelio sustentare, nisi domini sui temporales adhiberent consilium oportunum, idcirco domini Adulphus episcopus et Amelius abbas cum opidanis habito consilio, de consensu totius opidi elegerunt vel elegi consenserunt 12 honestos opidanos, qui redditus et tallias [(787) 1Kb] de toto opido levarent, et ad utilitatem ipsius opidi exclusis scabinis quoad id disponerent. Et quia ad tam gravia pensionum onera persolvenda firmiteta [579 1Kb] [(788) 1Kb] non sufficerent, concorditer ordinatum est, quod per singulos annos singuli opidani secundum qualitatem bonorum suorum talliarum impositiones solverent, scilicet ditiores 7 florenos et sic descendendo, usquedum pensiones diminuerentur. Et ut predicta majorem [Col. 0390B] efficaciam obtinerent, ad opidanorum instantiam prefati domni consenserunt, quod pascua communia ad spatium 18 annorum accensarentur [(789) 1Kb] . Propter quam gratiam opidani dederunt Leodiensi episcopo in prompta pecunia 1600 florenos, et ipsi abbati per patentes suas literas ad ejus monitionem promiserunt deliberare 1100 florenos. Incid. [HOCSEM. II, 27]. Anno Domini 1342, mensis Aprilis die 25, Benedictus XII papa ordinis Cistariensium obiit, cui Clemens VI, [580 1Kb] ordinis sancti Benedicti, natione Limovicensis, mensis Maii die 7 consecratus, succedit. Eodem anno, mensis Junii die 7, hora diei . . . . . [581 1Kb] Maglinia opidum famosum fere totum favillatur. Incid. Eodem anno Godefridus, unigenitus filius Theoderici domni de Heinsbergh, futuri comitis [Col. 0390C] de Los, in bellico conflictu contra paganos occubuit. Qui ex matre Adulphi episcopi Leodiensis nepos fuit.

5. Anno Domini 1344 cum per scabinorum et consiliariorum hujus opidi ineptum regimen ipsum opidum tam innumeris debitorum oneribus esset gravatum, quod nisi fidignorum [(790) 1Kb] precavisset sollertia, in desolationem penitus fuisset ruiturum, convocato per campanam bannalem populo, episcopus, abbate propter infirmitatem absente, intravit ortum nostrum dictum Vrythof, et de consensu opidanorum fecit scabinos ibidem presentes abduci captivos, partim ad sculteti sui mansionem mancipandos, et partim ad domum sculteti abbatis, ut habita matura deliberatione de excessibus suis corrigerentur. [Col. 0390D] Sed post aliquot menses [ID. II, 30] eodem anno, mensis Novembris die 3, ipse Adulphus episcopus, cum prefuisset Leodiensi ecclesie strennue anno prelationis sue 34, apud Cleermont castrum, quod ipse acquisierat, obiit. Post cujus obitum Engelbertus [Col. 0391A] prepositus Leodiensis, ejus ex fratre nepos, in episcopum eligitur. De eodem. Anno vero sequenti 1345 idem electus et Amelius abbas id quod precedenti anno per Adulphum episcopum de consciencia sui capituli inchoatum fuit de correctione scabinorum et consiliariorum cupientes perducere ad effectum, cum consensu totius universitatis opidi hujus prefatos scabinos et consiliarios propter eorum excessus in regimine opidi ab officio scabinatus et consulatus destituunt, corrigunt et pena pecunie puniunt. Qui scabini et consiliarii promittunt, nunquam se intromittere de regimine hujus opidi, nisi de consensu amborum domnorum et opidanorum; et sic a captivitate liberantur. Eodem anno Engelbertus electus per consensum Clementis pape VI fit Leodiensis [Col. 0391B] episcopus et consecratur. Incid. Eodem anno plaga epydimie, alias dicta lues inguinaria, postquam diversa gentilium regna transmarina pervolasset, tandem christianorum regna per Gallias, Alemaniam, Germaniam et per Angliam cum aliis diversis provinciis perlustrans, innumerabilem hominum multitudinem stravit, hoc modo accedens. Crescebant enim hominibus et maxime juvenibus in emunctuosis corporum locis ut plurimum glandule in modum nucis seu dactili, quas mox sequebatur febrium inestimabilis estus, sic ut infra triduum frequenter homines extinguerentur. Si vero aliquis triduum superegisset, habuit spem vite [(791) 1Kb] , et fuit hec plaga contagiosa, in tantum quod non solum tactus languidorum seu anelitus, quin etiam operimenta [Col. 0391C] et vestimenta illorum sanos inficiebant. Que a presenti anno interpolatim nunc in hac provincia nunc in illa duravit usque ad subsequentem annum Domini 1383. De hac plaga legitur in annalibus anno Domini 546, imperii Justiniani primi anno 18, quod sevit post obitum sancti Remigii Remensis ab Alimania usque in Franciam; item postea in partibus provinciarum Romanie anno Domini 563, imperii Justiniani prefati anno 36; item anno Domini 592, imperii Mauricii anno 9, in primo anno pontificatus sancti Gregorii pape, cui revelata fuit Dei clementia super peste inguinaria, quia vidit in cacumine castri eminentis angelum stantem, qui erectum nudum gladium demisit et in vaginam reclusit. Incid. Anno eodem Willelmus [(792) 1Kb] comes Hollandie [Col. 0391D] et Hanonie [ID. II, 31.] sub specie invadendi terram Frisonum, emit erga cives Ultrajectenses multitudinem victualium et sagittarum. Quibus adeptis, collecta armatorum manu valida, eosdem cives improvisos defidavit et civitatem eorum obsedit, sed illis viriliter repungnantibus, cum perciperet comes illos adhuc pro biennio habere victualia, post longam obsidionem pacis concordiam cum illis iniit. Incid. [Col. 0392A] Eodem anno prefatus comes contra consilium patrui sui, domni Johannis de Beamont, Frisiam intrat mensis Septembris die 26. Qui nimium festinus [582 1Kb] , vix cum tercia parte suorum, duabus aciebus nundum adhuc aggressis [583 1Kb] in ejus adjutorium, in campestri loco aggeribus vallato ad pedestre bellum procedit. Ubi Frisonibus paullatim occurrentibus et aggeres effodientibus, comes cum sua comitiva, profluencia aquarum invalescente, luto limoso infixus, absque omni rebellatione occiditur, et si qui terga dantes gladios Frisonum evitare temptarent, descenderunt in profundum aquarum quasi lapis. Unde versus:

M, C ter, quater, X quinque semel, Cosme quoque noctu,
Holla. Zelantque gemit, comitem quoque Frisia demit.
[Col. 0392B] Item solus versus:

Nox Cosme luxit Hollos quos Frisia flixit.
Incid. [Hocsem. II, 32.] Anno eodem [(793) 1Kb] abbas Sancti Nychasii Gandensis ex mandato summi pontificis cum literis apostolicis venit ad Leodium, et Theodericum dominum de Heinsbergh, qui pro comitatu de Los contra capitulum Leodii annis fere 10 litigavit, ab excommunicatione absolvit, et interdictum per totam terram Lossensem diu positum relaxavit.

6. Eodem anno Leodienses cum bonis villis totius patrie Leodiensis contra episcopum Engelbertum conspiraverant, et cum Flandrensibus mutuas colligationes et confederationes confraternitatis inierunt, prestandi alteri ab altero auxilium oportunum. Quapropter [Col. 0392C] episcopus videns se undique expulsum, mandat Trudonensibus, quod cum eis benigne agere omnino vult de eorum commissis contra se ipsum excessibus, si sibi tranquillum accessum et recessum in opido suo habere annuerint; sed illi nullatenus acquiescere volunt. Cum autem dominus abbas Amelius videret opidanos induratos contra episcopum, dispositis omnibus exivit ab opido, et ad curiam nostram in Dola procedens, abduxit [584 1Kb] secum plures scabinos, qui ibidem cum ipso diu steterunt; quos ipse honeste pavit. Post aliquot dies episcopus habito consilio deliberat capitaneos adversancium sibi Leodiensium apud Vothem proscribere, quod Leodienses minime fatuit. De eodem. Anno Domini 1346, in mense Julio, Karolus rex Romanorum cum [Col. 0392D] electoribus sacri imperii et multitudine principum et armatorum manu valida ad regalem sedem Aquisgrani, ut ibidem coronaretur [(794) 1Kb] in regem Alemanie, iter direxit. Cujus progressum Engelbertus Leodiensis episcopus proveniens, humilibus precibus optinuit, quod ipse rex cum ceteris sibi comitantibus ad locum appellatum Vothem processit, ubi scabini Leodiensium pro tribunalibus considentes, [Col. 0393A] proscripturi erant adversarios et injurias facientes prefato episcopo. Juxta quem locum cum tota civitas Leodiensis cum Hoyensi intra fossatum ad sui munitionem erectum conglobati ad resistendum scabinorum sententie fortiter armati starent, prefatus rex Karolus et ejus pater rex Bohemie cum ceterorum multitudine non dubitabant de optinendo triumphum, cum, ecce, ex irrupto dominus de Falkomont cum impetu in Leodienses irruit; cui in fronte stantes adversarii cum cederent, sponte conclusus in hostes occubuit. Post cujus ruinam Leodienses, qui prius erant quasi desperati, animosiores effecti, contra strenuos viros de exercitu comitum Montensis [(795) 1Kb] et Ghelrensis [(796) 1Kb] , ex alia parte aciei ipsos impungnantes, rebellant, et ceciderunt ibi de [Col. 0393B] Ghelrensibus et Montensibus famosi et nobiles viri numero 40. Quo facto, tota illa nobilissimorum dominorum congregatio nemine insequente terga vertens recessit, et Leodiensibus victoria potitis campum certaminis liberum reliquit. Huic bello Trudonenses non interfuerunt. Incid. [HOCS. II, 33, 34]. Eodem anno, mensis Augusti die 26, Philippus rex Francie infauste contra regem Anglie Eduardum apud Crissi congreditur. Nam cum ille in territorio haut [585 1Kb] procul ab Ambianis processit, habens secum tantummodo 3000 armatorum, invenit prefatum Francorum regem cum 150000 [586 1Kb] armatorum equestrium ad bella paratorum, commissoque prelio Franci mirabiliter non armis, sed de longinquo sagittis perfossi, prosternuntur; cessitque victoria [Col. 0393C] Anglorum regi. Ubi rege Francorum a suis custodientibus post tergum retracto, occubuerunt Johannes rex Bohemie, comites Alenconensis [(797) 1Kb] , Flandrensis et Blesensis cum multitudine nobilium et militum. Incid. Eodem anno Leodienses cum aliis villis patrie dominos progeniosos patrie, qui in auxilium episcopi Leodiensis apud Vothem convenerant, persecuntur et bona eorum destruunt. Qui mensis Septembris die 3, castrum Clermont [(798) 1Kb] obsident, et Dionantensibus eis auxiliantibus, obsidionis die 15, custodum corporibus salvis, castrum ipsum sibi deditum solo tenus destruunt. Incid. Anno ipso, mensis Septembris die 4, interdicto in favorem Leodiensis episcopi auctoritate apostolica publicato apud Leodium, ecclesie, major et secundarie, cum quibusdam [Col. 0393D] religiosis non absque timore suspendunt organa. Quo contra Leodienses appellant; quibus abbas Belli redditus, fratres Vallis scolarium, Predicatores, Carmelite et Crucesignati, ac plures seculares presbiteri taliter qualiter adherent. Incid. Eodem mense castrum Hamale obsidetur. Quod cum aliquamdiu magonalibus [(799) 1Kb] inpetissent, tandem custodibus vita salvis castrum destruitur. Circa idem tempus [Col. 0394A] nostri opidani non formidantes infringere promissum, quo se obligaverant de pace facta in nova curia observanda, erexerunt propria auctoritate communitatem in opido, jurisdictiones dominorum suorum plurium violantes. Quorum consiliarius et fautor fuit quidam sacerdos nomine Johannes, dictus de Merwile, vir literatus et ad multa habilis, sed ad malum sibi, quia omnem gratiam ei a Deo collatam non ad Deum, sed ad usitata flagicia convertebat. Qui eciam inter cetera que congessit cum toto opido in armis concitato armatus ad conflagrandum mansiones plurimorum hominum de terra Lossensi progrediebatur. Item. Circa idem tempus Mathias de Bernym, communitatis magister, cum quadam die slusa de prato Willonis, alias wilbant, ex causa [Col. 0394B] clave nostri monasterii claudi consueta declauderetur, idem magister, continuo extracta sera clavis nostri, intrusit aliam pro parte opidi. Circa idem tempus Brustemium a nostratibus conburitur, et villa Bautershoven a militaribus armigerisque ex Hasbania episcopo Leodiensi faventibus conflagratur, et 15 viri ex opidanis nostris, pro defensione incendii progressi longius, citra prefatam villam in campestribus occiduntur, quorum plures, licet frustra, animose rebellabant. Anno prenotato, mensis Octobris die 2, Trudonenses ad villam Aelst progressi, comburunt 7 honestorum virorum mansiones, pro eo quod contra Leodienses et Hoyenses in auxilium episcopi apud Vothem convenerant. Redeuntibus autem ad opidum cum ante atrium iter diverterent, [Col. 0394C] quidam intra atrium consistens importunis vocibus ipsos lacessivit; super quo indignati, post tergum ad atrium accedentes, occiso uno de illa villa ante introitum atrii, in ecclesiam irruperunt, et cum spoliis plures honestos viros, qui causa presidii illuc confugerant, captivos ad opidum secum deduxerunt et inprisionaverunt. Incid. Anno eodem, in mense Octobri circa festum Symonis et Jude [HOCSEM, II, 34.], facte sunt intra episcopum Engelbertum et suos ex una parte, et Leodienses et suos ex parte altera, treuge durature a festo omnium sanctorum presentis anni usque consimile festum anni sequentis, sub conditione tali, quod scabini Leodienses tribunale judicium, quod se protulisse dixerunt contra majores communitatis Leodiensium in die [Col. 0394D] belli apud Vothem habiti, omnino revocarent. Igitur die prefata Symonis et Jude (Oct. 28) scabini omnes uno excepto conveniunt, et procedunt ad locum campestrem juxta novas tabernas, ibique tribunaliter considentes, judicium abjudicationis et proscriptionis, quod asserebant se protulisse, revocaverunt, dicentes, quia ibidem aliqua erant pretermissa, que effectum cause respiciebant. Incid. Anno [Col. 0395A] Domini 1346 Ludovico duce Bawarie, qui se dixit imperatorem, a papa Johanne excommunicato mortuo, Karolus primogenitus Johannis Bohemie regis in regem Romanorum eligitur, quartus hujus nominis, quam electionem papa Clemens quartus [(800) 1Kb] approbavit. Incid. Anno Domini 1347, circa medium mensis Julii, Leodienses indignati adversus dominum Reinerum de Argenteal, impingentes in eum, quod precedenti mense quidam de terra Daelhem [(801) 1Kb] et Falkeburgh combusso Miremort [(802) 1Kb] ibidem occiderunt improvisos 120 viros Leodiensibus amicos, propter quod armata manu castrum Argenteal [(803) 1Kb] prefatum obsident. Videns igitur Engelbertus episcopus Leodienses treugas indictas anno precedenti violasse, nunc in militem sue partis accessit ducem [Col. 0395B] Brabancie Johannem, qui prestare illi auxilium oportunum contra Leodienses spospondit, promissa ei prius magna pecunie summa, hoc adjecto, quod fortalicia seu libertates, quas sui infra episcopatum Leodiensem expungnarent vel in dedicationem caperent, non sibi reservare, sed episcopo tradere libere deberet. Quod cum Leodienses non latuisset, instantius castrum diu impungnatum expungnant et evertunt. Incid. Anno eodem 1347 [cf. HOCSEM. II, 341], regni Karoli quarti 2, Leodienses, Hoyenses, Dyonantenses cum ceteris patrie villis, scientes quod episcopus ipse multos terrarum principes in auxilium suum concitasset, moventes exercitum, congregatis cunctis patrie viris tam popularibus quam militaribus, inter Tourins [(804) 1Kb] et Waleviam [Col. 0395C] [(805) 1Kb] villas castra metati sunt; Leodiensis vero episcopus non segnis [(806) 1Kb] , stipatus multitudine nobilium virorum, comitum Gelrie, Juliacensis [(807) 1Kb] , de Los, de Marca [(808) 1Kb] , de Monte, cum suis germanis et nobilibus ac militibus melioribus ex suis comitatibus adductis, insuper presentibus Rodulpho et Ludowico germanis comitis Namurci ac multis baronibus, cum suis subditis et militibus pro episcopo de patria expulsis, quorum omnium numerus estimatus est ad 100000 equitum et 600000 [587 1Kb] peditum, annumerato ducis Brabancie exercitu, qui nondum adhuc accessit. Quapropter in vigilia vigilie Marie Magdalene (Jul. 20) Leodienses et patrie ville, ordinata acie numero quasi 250000, tam animose in unum conglobati steterunt, quod episcopus cum sibi auxiliantibus deliberaverunt illo die non [Col. 0395D] congrediendum, missisque nunciis prefigitur Leodiensibus crastina dies ad bellandum. Quare sole occidente Leodienses et cetere ville pro requie nocturna habenda per diversas villas vicinas disperguntur. Sed Leodiensis episcopus pervigil consilio [Col. 0396A] Theoderici comitis de Los, ante lucis crepusculum cum suis ad arma concitatis, aggregato agmine campestrem bellandi statutum locum occupant (Jul. 21), Quo congnito, Leodienses cum tota patria successive procedentes, quia dispersi per villas pernoctaverant, ad locum certaminis condictum festinant. Episcopus ergo cum aspiceret adversarios per turmas successive accedere, nutu comitis ipse cum paucis de Hasbania et comes cum toto suo comitatu concrepantibus tubis in hostes irruunt. Commissumque est acerrimum bellum, rebellantibus Leodiensibus cum suis animosissime, sed quia in ipso congressu belli vix quarta pars exercitus Leodiensium aderat, victoria tandem cessit episcopo et comiti non absque ruina plurium suorum. Dantibus vero [Col. 0396B] terga Leodiensibus, circa horam primam diei supervenerunt comites Ghelrie, Juliacensis et alii comites et barones prefati, qui post inicium belli advenientes, Leodienses impetunt, et nunc millenos 12, et sub et supra absque numero, fortissime rebellantes non impune prosternunt. Novissime vero supervenit dux Brabancie cum filio suo Henrico, domino facto Magliniensium, ac universis militibus opidanis et villarum incolis tocius Brabancie. Qui per campestria peracto bello adventantes, misericordia moti letaliter lesos refocillarunt. De eodem. Cum autem Leodienses fuge consulentes, per turmas hinc inde ad sua redire moliti, rebellando evadere temptassent et per diversa compita prostrati essent, tandem tria ministeria officiatorum cum patentibus [Col. 0396C] vexillis procedentes, cum aspicerent episcopales eos insequi, ordinata acie quasi murus perstiterunt in unum conpacti. Quos episcopales cum Ghelrensibus in girum vallantes, prout de prerupta petra per celtes minucie preciduntur, sic nunc hos nunc illos lanceis et spatis ab acie illa eripientes, usque ad extremum sese defendentes omnes prostraverunt. In quo conflictu plures Ghelrenses, scilicet domini de Kulenborgh, de Batenborgh, Ro. de Erkle, Bertoldus de Oyen cum pluribus suorum occubuerunt. De eodem. Eodem die Hoyensibus post ruinam suorum a bello repedantibus ad propria, dum castro Musal appropiarent, balivus castrensis cum suis ad hoc electis fatigatos per fugam oppungnavit, occidit et captivavit. Tandem vero quandam turmam Hoyensium, [Col. 0396D] inter quos Walterus et Arnoldus de Hautepen milites cum 80 armigeris sue progeniei erant, episcopus insequitur post tergum, contra quos in frontem idem balivus cum suis obstitit. Sed illis sese defendendo usque ad portarum introitum perventis, pluribus ex suis prostratis episcopales ad sua recesserunt. [Col. 0397A] Fuit vero ex parte Leodiensium et ceterarum bonarum villarum interfectorum numerus 21000 virorum. Die vero sequenti (Jul. 22) episcopo et universis principibus, qui in ejus auxilium advenerant, in locum campestrem ex condicto congregatis, concorditer deliberatum est tam a duce Brabancie quam ceteris prefatis principibus, quod quascunque libertates vel opida intra episcopatum ad deditionem conpellerent, episcopo restituere omnino deberent. De eodem. Eodem die dux Brabancie, reclamante episcopo et totis viribus cum lacrimis renitente, fecit conburi turrim de Walevia et omnes Hasbanie villas citra Leodium de Hoyum usque ad comitatum Lossensem, in ultionem sui, contra jus belli, quia pretio conductus in adjutorium accessit episcopi. [Col. 0397B] De eodem. Cum autem Trudonenses essent parati ad proficiscendum in auxilium Leodiensium versus Tourins ad statutum belli diem, Leodienses mandaverunt eis, ut pro conservatione opidi sui ad locum certaminis non venirent, eo quod in confiniis Brabancie siti, ducis insultus repellere efficacius valerent. Quapropter in ipsa vigilia beate Marie Magdalene Trudonenses, ne forte inertie arguerentur, cum ea die sui confratres contra dominum Leodiensem bello confligerent, magistri cum communitate totius hujus opidi, dissuadentibus id opidanis peritioribus, armata manu opidum Lewense impugnare festinant. Provenientibusque eis usque ad munitiones illius opidi, improvisis Lewensibus repugnacula cum obicibus everterunt, quorum aliqui vix ullam resistentiam [Col. 0397C] Lewensium cernentes, usque intra exteriorem portam intraverunt; quidam vero ascendentes eminentis domus, stantis in suburbio ante portam, altum fastigium, sagittis lacesserunt Lewenses ipsos, ne possent deambulare inter illud hospitale et prefatam portam. Et nisi in illo suburbio magna copia rerum per convicinos villarum ibidem allata causa presidii fuisset, Trudonenses, si institissent fugientibus incolis, oppidum obtinuissent, sed multitudine spoliorum illecti, suburbio partim incendiato ad sua repedarunt, ex utraque tamen parte aliquibus sagittis sauciatis, et ex Lewensibus circiter 18 viris interfectis. Progressis igitur Trudonensibus usque villam que appellatur Bodenhoven, quidam comes ex partibus [Col. 0397D] Alemanie Theodericus nomine, dominus de Dune, tendens ad Caleisium [(809) 1Kb] opidum pro stipendio militaturus, intravit Lewis opidum. Qui cum videret quod ibi actum erat, suadet opidanis ipsis, ut suos inimicos insequantur. Qui jam reanimati, precedente comite illo cum 50 suorum armigerorum, procedunt extra fossata usque ad campestria. Quo conperto Trudonenses, exercitu suo post tergum reducto, in unum conpacti contra insectatores suos procedunt. Quorum multitudinem dum comes ille [Col. 0398A] videret, quia non valerent pauci repungnare multis, fecit omnes intra munitiones repedare, et cum ipse postremo sequeretur supervenientibus hostibus, equus ejus petulando procedens secum intra fossatum fortalicii corruit. Quod videntes ipsi Trudonenses, quidam eum captivum salvare laborant, sed alii supervenientes intra fossatum occidunt illum. Post hoc ulterius non processerunt, quia Lewenses fuge consulentes, post tergum pontes suos abjacerunt, sicque Trudonenses ad sua hora none redierunt, gaudentes supra modum de suo triumpho. Et cum opidum essent ingressi, campanis festive in turribus ecclesie concrepatis, monasterium nostrum plurimis eorum ingressis, sancto Trudoni, cujus feretrum in medio monasterii prefati per triduum ante capellam [Col. 0398B] ejus collocatum erat, magnas laudes referunt, manibus eorum sanguine adhuc humano fedatis. Ubi etiam quedam procax femina attulit telum a Lewensibus in nostros opidanos jaculatum, et fixit ad sancti Dei feretrum, putans de fermentato offerre laudem. Item. Et quia secundum Salomonem extrema gaudii sepe luctus occupat (Prov. XIV, 13), et Psalmista: Ad vesperem demorabitur fletus et ad matutinum leticia (Psal. XXIX, 6), eadem die, hora vesperarum venerunt honesti viri ad Sanctum Trudonem, asserentes Leodienses devictos et episcopum Leodiensem belli victoriam obtinuisse. Tunc per totum opidum factus est pavor et dolor vehemens, et poterant merito vociferari, dicentes illud Ysaie [(810) 1Kb] : Versus est in luctum chorus noster. De eodem. Eadem [Col. 0398C] die denunciatum est duci Brabancie, cum suo exercitu adhuc in campestribus remoranti, de violencia Trudonensium in Lewenses. Qui inardescenti animo recolens quanta inconmoda suis hominibus ex opido illo pluries essent illata, deliberavit cum suis secretariis in crastino opidum ipsum cum suo exercitu vallare et ad solum destruere. Quod intelligens dominus Reinerus de Scoenvorst, baro factus in bello illo, frater domni abbatis nostri Amelii, tunc extra monasterium residentis in curia nostra Dolensi propter insolencias opidanorum, significavit nostris commonachis, ut sibi providerent. Propter quod maximus timor totum conventum perculit pluribus claustrum exeuntibus, aliis remanentibus sanctum [Col. 0398D] Trudonem lacrimose inclamantibus [588 1Kb] , ut suam a dilapidatione ecclesiam preservare dignaretur. Item. Altera vero die (Jul. 22), que fuit solemnitas Marie Magdalene, episcopus cum principibus sibi auxiliantibus obsedit opidum Tongrense, comburens totum suburbium, repungnantibus tamen viriliter opidanis illis et extra portas suas contra incursantes se procedendo. Sub qua obsidione Leodienses cum aliis opidis patrie reconsiliantur domino suo episcopo Engelberto, spondentes sub certis terminis deliberare [Col. 0399A] eidem obsidibus datis 150 milia scutatorum veterum: duci vero Brabancie promiserunt servituros se 40 diebus sub suis expensis cum 600 pedestribus requisitis [589 1Kb] . De eodem. Cum hec agerentur, Trudonenses angustiati [590 1Kb] , ab adjutorio omni civitatis et opidanorum Leodiensium ac propriorum dominorum suorum omnino destituti ac desperati, adventum ducis Brabancie cum suo maximo exercitu trepidantes, suos secretarios miserunt ad ducem, et ut secum misericorditer agere dignaretur, ipsum recipere in suum superiorem advocatum, ac in processu belli cum totam Brabantiam educturus foret, eo modo quo opidum Dystense sibi in armis fuerit, sese servituros exhibuerunt, et ad promittendum eadem opidanos Trudonenses paratos fore asseruerunt. [Col. 0399B] Quapropter dux auditis illorum assertionibus [591 1Kb] , habito consilio animum efferatum paululum mitigavit. Tongrensibusque pacem a civitate et opidis Leodiensibus factam cum domno Leodiensi episcopo pro summa predicta ratificantibus, episcopus cum sibi auxiliantibus ab ipsa obsidione post triduum, in vigilia scilicet sancti Jacobi (Jul. 24), cessavit, et gratiarum actiones universis, qui sibi in tam victorioso triumpho auxilium oportunum prestiterant, exhibebat, sicque moto exercitu singuli ad sua redierunt. Dux vero Brabancie, intendens Trudonenses propter prefatas sponsiones obtinendas a dampnis preservare, precepit per totum exercitum Brabancie, ut nullus per opidum Sancti Trudonis iter arriperet. Quare contigit ut ille copiosus exercitus, [Col. 0399C] a toto districtu ipsius opidi a dextris et a sinistris declinans, nec in fructibus agrorum, que tunc maturabant ad messem, neque in aliquo quocunque cuiquam nocumentum inferebant. De eodem. Sequenti autem die (Jul 25), scilicet die beati Jacobi, prefatus dux cum suo exercitu ville appellate Heere [(811) 1Kb] appropians, missis nunciis adventum suum Trudonensibus designavit. Qui continuo habito consilio, preservationi sui opidi corporum et rerum suarum sollicite providentes, cum suorum multitudine humiliter et inermes exierunt obviam ipsi domno duci, eventum facti ex propriis demeritis formidantes. Quibus sic in planicie campestri, que sita est inter ipsum opidum et appendicium ville Brustemiensis, quod vocatur Bruxkem, congregatis, supervenit [Col. 0399D] prefatus dux cum sua multitudine armatorum, ipsos circoncingens in modum corone. Cui illi sic angariati, exstractis capuciis et genibus prostrati, humiliter sese voluntati et pietati ipsius ducis obtulerunt, recongnoscentes eumdem suum superiorem advocatum, insuper ad [592 1Kb] campane totius opidi ictum, ut supradictum est, secundum omnem modum opidi Dystensis sposponderunt. Quorum humilitati [Col. 0400A] et sponsioni prefatus dux benigne condescendens, eosdem quasi morti destinatos, illesos ad ipsum opidum redire permisit, et cum omni suorum comitiva ab hujus opidi districtu sinistrorsum declinans versus Brabanciam, paucos ex suis intra ipsum opidum Sancti Trudonis in propriis expensis tantum pernoctaturos transmisit. Qui signa et vexilla ipsius ducis Brabancie per hospicia famosa, circa forum sita, cunctis spectanda explicata palam usque ad alterius diei mane exposuerunt. O quot boni opidani sub alis volantis aquile ab irruentibus ferarum dentibus totiens obumbrati et erepti, tunc ungulatum leonem in propatulo expositum cum quanto cordis dolore, averso vultu obliquatisque oculis inspexerunt! Considera, lector, prestitum beati Trudonis, [Col. 0400B] inclamati per lacrimosa suspiria hujus loci monachorum, defensionis subsidium; qui non solum monasterium servorum suorum, quod in suo proprio allodio edificaverat, in tanto periculo ab omni jactura eripuit, sed etiam opidanos hos, sub dominio sue paterne jurisdictionis constitutos; ab ira indignationis magni principis ducis Brabancie et hominum sue patrie, quos isti graviter multociens offenderant, mirabiliter et inestimabiliter salvavit. De eodem. Credendum insuper verisimiliter estimo, prefatum ducem Brabancie propter favorem et subsidium, quos erga hanc abbatiam sepe exercuit, per ipsum sanctum Domini Trudonem a depopulatione loci hujus salubriter preservatum fore. Nam cum tempore imperii Henrici primi Otto dux Lotharingie, de [Col. 0400C] cujus propagine iste Johannes dux Brabancie processit, opidum hoc intrasset, et per suos ipso presente bona monasterii hujus manu sacrilega depredari fecisset, statim ut portam claustri exiit, sanctus Trudo, sicut dux ille ex probabili signo fassus fuit, eundem inter scapulos gravi ictu percussit. Qui pre nimio langore vix usque Trajectum profectus, tercia die spiritum exalavit et filiam unicam reliquit [(812) 1Kb] . Preterea post aliquot temporis quidam vir magne devotionis et literature venit in hoc opido. Qui cum audisset quod dux Brabancie et tota sua patria, quamvis permaxime Trudonenses tunc et diu exosos haberent, tamen, dum de bello ubi Leodienses succubuerunt redierant, ad pacem illos sine devastatione susceperant: statim quesivit, an alicujus sancti [Col. 0400D] Dei corpus in hoc loco obtineretur. Cui cum responderetur quia fundatoris hujus monasterii corpus cum duorum aliorum sanctorum corporibus integraliter hic requiescit: Indubitanter, inquit, presumite, quod illorum patrocinio salvatus est locus iste. Is fuit frater Johannes de Liemcule ordinis sancti Francisci, qui post aliquot temporis constanter contra flagellatorum hereticam pravitatem publice [Col. 0401A] predicans, tanquam exul ad conventum fratrum Sancti Trudonis secreto languidus venit, et feliciter in Christo obdormivit.

7. Anno eodem, mensis Septembris die 9, in crastino scilicet nativitatis beate Marie, que fuit die dominica, dux Brabancie venit ad opidum Sancti Trudonis, non ut Trudonenses formidabant, ad murorum eversionem, sed ad obtinendum sibi ipsius opidi dominium in presidium contra Leodiensem patriam. Quapropter ipse dux contra promissum quod episcopo spondebat injusto modo procedens, cum comitiva magna militum et opidanorum monasterium nostrum intravit, et in signum dominii campanam bannalem pulsavit. Et procedens inde usque ad medium fori, compulit opidanos fidelitatem [Col. 0401B] sibi prestare, et advocans scabinos dominorum episcopi et abbatis, qui tunc pro parte erant presentes, contra illorum fidelitatem, qua prefatis dominis erant astricti, constituit eos de manu sua scabinos bis septenos, et ex aliis opidanis consules duodenos. Die vero sequenti publice ad prestandum judicium cum scabinis quos constituit et sub advocato positis in foro tribulantibus presedit, privilegia eciam et cartas hujus opidi precepit sibi afferri, quas ubi sibi contrarias intellexit, forfice quem manu tenuit cassavit. Senescalcus Brabancie specialiter secretarius ducis, cum pro tunc apud nos foret satis familiaris, proposuit nobis secrete, si dominium jurisdictionis quam in ipso opido obtinemus, vendere aut in alias possessiones commutare [Col. 0401C] eligeremus, dominus suus dux omnino ad nostrum optatum esset satisfacturus. Cui cum responsum fuisset quod patrimonium sancti Trudonis monasterio nostro divino instinctu collatum nullo modo alienare vellemus, cessavit ab hac instancia. Incid. Eodem mense dux prefatus misit ad opidum Sancti Trudonis villicum de Thenismonte, ad cujus mandatum opidani mansionem domni Franconis dicti Probi, militis, solo tenus destruxerunt, quia contra fidelitatem dominorum suorum episcopi et abbatis scabinus ex parte ducis fieri recusavit. Post aliquot menses quidam predives opidanus, Herbordus dictus Scat, compulsus pridem ad scabinatum tunc cum dux ipse scabinos statuit, cupiens suis veris dominis quorum vassallus fuit reconsiliari, exivit ab [Col. 0401D] opido, et dum sepe requisitus redire nollet, mansio ejus in platea Brustemiensi presente villico prefato solo tenus destruitur. Eodem fere die domus plebani de novis domibus, ad quam habet conventus noster Sancti Trudonis ad pytanciam 6 florenos annuatim, debuit, ut elaboravit villicus ille, Thenismontem adjudicari ad fiscum ducis, pro eo quod ille sacerdos opidum relinquens episcopo adhesit. Sed per instanciam precum per priorem ex parte conventus, villicus, informatus ab opidanis in hoc nobis faventibus, [Col. 0402A] cessavit a ceptis. De eodem. Interea anno ipso circa mensis Decembris Nonas episcopus Leodiensis, videns quia dux ipse cotidie in usurpando dominium jurisdictionis opidi Sancti Trudonis procederet, fecit villicos de Thenismonte majorem et inferiorem, et ex opidanis nostri opidi Sancti Trudonis 35 personas ad duellum appellari. Quo comperto, prefatus dux mandavit illis seriose ne formidarent de hac appellatione, quia vellet omnes de hujusmodi preservare indemnes. Ex qua adhortatione prefati 35 nil formidantes, neclectis dietis quindenarum et aliis in talibus fieri consuetis, per sentenciam majorum proscriptione plectendi pronunciantur. Item. Post aliquot autem dies episcopus videns quod Trudonenses dominio ducis nuper [Col. 0402B] summissi, maledictionem proscriptionis imperialis pacis non formidantes, dominis suis reconsiliari minime curarent, in tribunalibus solemniter, ut moris est presentibus septem archydyaconibus, collocatus proscripsit, et excommunicatos pronunciavit ex prefatis 35 opidanis Sancti Trudonis quatuor personas, secundum jus pacis duelli ab imperatoribus Leodiensibus episcopis concessum. Quibus quatuor sic graviter mulctatis, ceteri tam ex scabinis et consulibus quam alterius status opidanis ceperunt formidare, ne pari pena plecterentur. Quapropter congressi in lobio [(813) 1Kb] suo in presencia villici Montistenensis et aliorum opidanorum duci faventium, quod honoribus privari nollent, palam dixerunt. De eodem. Episcopus vero, qui ex industria [Col. 0402C] proscriptis quatuor opidanis Trudonensibus, noluit contra reliquos per rigorem juris duellandi procedere, [593 1Kb] scripsit plures secretas literas ad singulares personas, si vellent resipiscere, ipse assecuraret eos de prosecutione proscriptionis. Qui eciam ad singula ministeria misit literas publicas, ut a male ceptis resilirent, quia universos ad pacem reciperet. Quapropter in dominica Letare Iherusalem, que fuit mensis Marcii die 30 [594 1Kb] (1348), congregato toto populo intra conventum fratrum Minorum, dissensio inter fautores ducis ex una parte et alios, qui reconsiliari veris dominis suis cupiebant, oritur. Quorum unus cum diceret: Locus hujus refectorii nobis nimis artus est! continuo ad forum proceditur. Ubi dum capitanei, fautores [Col. 0402D] ducis, displosis vexillis primo ad forum congressi stetissent, partem ducis defensuri, supervenerunt, qui erant partis adverse, quorum auxilium in tantum accrevit, quod ducis fautores, metu mortis conpulsi, cum illis reconsiliari propriis dominis se obtulerunt. Interim cum hec agerentur, quidam opidani disploso pannificum vexillo accesserunt ad mansionem illius presbiteri supramemorati, malorum horum omnium capitanei. Qui cum audiret illorum strepitum et ad fores inpetuosum inpulsum, [Col. 0403A] manus eorum effugere nitens, transscenso posteriori orti sui muro cucurrit intra domum cujusdam tinctoris, occultans se retro grandem cuppam. Quem quidam illorum insequentes, scrutando sub lectis et lectos perfodientes tandem invenerunt, perfossumque gladiis et punctivis cultris occiderunt. Quem, ut dicebatur, quedam matrona adhuc respirantem in sinu suo colligens, ut ad Christi passionem se converteret et de Dei misericordia confidenter presumeret, adortat, qui continuo signa conpunctionis nutu ostendens exspiravit. Hiis igitur sic patratis, et universis opidi hujus incolis suis veris dominis reconsiliari affectantibus, episcopus animarum ipsorum cupiens providere saluti, misit ad curatos totius opidi, conferens illis auctoritatem absolvendi [Col. 0403B] opidanos de vinculo excommunicationis et excessibus suis, interdictumque quod diu duraverat revocavit. Tunc facta est in hoc opido maxima gratiarum actio, accedente populo per penitentiam in ipso pascali proximo tempore (Apr. 20) ad eucharistie perceptionem. De eodem. Non multis vero post diebus, cum prefatus episcopus Leodiensis Enghelbertus nuper misisset ambassiatores suos ad summum pontificem Clementem quartum [(814) 1Kb] , deponens contra Johannem ducem Brabancie querimoniam, quod medietatem opidi Sancti Trudonis ad ecclesiam sancti Lamberti pertinentis usurpasset, prefatus pontifex continuo scripsit literas plumbo clausas ad prelatos et principes ac opida, prout sequitur in hec verba: Clemens episcopus servus [Col. 0403C] servorum Dei dilecto filio abbati de Grandi Prato [(815) 1Kb] Cisterciensis ordinis, Leodiensis diocesis, salutem. Ut dilectum filium, nobilem virum Johannem ducem Brabancie, sollicites pro restitutione opidi Sancti Trudonis, quod idem dux dicitur occupasse in Leodiensi dyocesi, ad quam pertinet, facienda, per alias nostras literas, quarum tibi formam mittimus interclusam presentibus, mandamus. Dilectum quoque filium, nobilem virum Henricum [(816) 1Kb] ducem Limburgie, natum dicti ducis Brabancie, ac universos ac singulos nobiles et milites, nec non et Bruxellensem et Lovaniensem, Camerescensem et Leodiensem dyocesim, ac aliarum bonarum villarum Brabancie consilia, ut apud ejusdem ducem super hoc dent operam efficacem, per diversas alias nostras literas exhortamur. [Col. 0403D] Quocirca discretioni tue per apostolica scripta mandamus, quatinus literas ipsas eisdem ducibus, nobilibus, militibus et consiliis ex parte nostra presentans, des operam erga illos, quod nostris annuant liberaliter precibus in hac parte. Datum Avinione 4. Nonas Aprilis, pontificatus nostri anno 6.

Epistole Johanni duci Brabancie misse tenor talis est. Item. Clemens etc. Johanni duci Brabancie etc. [Col. 0404A] Perduxit nuper ad nostri apostolatus auditum relatio fidigna, quod, licet opidum Sancti Trudonis, Leodiensis dyocesis, ad ecclesiam Leodiensem---quibusdam juribus ad dilectum filium abbatem Sancti Trudonis, ordinis sancti Benedicti, ejusdem dyocesis, et ad advocatum opidi prefati spectantibus duntaxat exceptis---pertineat pleno jure, idque cum notorium sit in illis partibus, minime lateat [595 1Kb] te, tu tamen ipsum opidum occupasti et detines occupatum, non curans illud ecclesie prefate restituere, quamquam pro parte illius fueris super hoc requisitus. Cum autem, fili, honorem tuum deceat ut hec, si vera sint, prudenter et provide studeas revocare, ne jurium ipsius ecclesie, que pro reverentia Dei defensare deberes, notari valeas, quod absit! impungnator, nobilitatem [Col. 0404B] tuam attente rogamus, quatenus quid in hac parte equitati conveniat, quidve justicie debeatur, attendens, predictum opidum pro nostra et apostolice sedis reverentia, et tui eciam honoris obtentu, sic prompte ac liberaliter ecclesie memorate restituas, et in premissis aliis sic te geras, quod de te ipsa merito contentetur ecclesia, et nos devotionem tuam dignis gratiarum actibus prosequamur. Datum Avinione 4. Non. Aprilis, pontificatus nostri anno 6.

Epistola Clementis sexti pape ad opidanos Sancti Trudonis missa: Clemens servus servorum Dei dilectis filiis consilio et opidanis opidi Sancti Trudonis, Leodiensis dyocesis, salutem et apostolicam benedictionem. Miranter audivimus quod vos, qua [(817) 1Kb] [Col. 0404C] ecclesie Leodiensi tanquam domine et magistre [596 1Kb] tenemini, devotionis obliti, ab obedientia et fidelitate ipsius ecclesie recessistis, dilecti filii nobilis viri Johannis ducis Brabancie vos dominio voluntarie submittentes. Cum autem hec, si vera sint, gravis culpe vos arguant, et nota macule gravioris aspergant, universitatem vestram rogamus, requirimus et hortamur attente, paterno vobis consilio suadentes, quatinus premissa in examen considerationis debite adducentes, ad ipsius ecclesie devotionem redeatis et fidem, sicque per debite satisfactionis opera vos reconsiliare studeatis eidem, quod ipsa erga vos velut devotos filios et subditos favoribus gratie consuetis exuberet, et nos devotionem vestram debitis gratiarum actibus prosequamur. Datum Avinione 4. Nonas Aprilis, pontificatus [Col. 0404D] nostri anno 6. Item. Quapropter anno eodem transmissis bullis ad partes celeri nuntio, prefatus abbas Grandis Prati mandatum apostolicum exsecuturus [597 1Kb] , venit ad nos pernoctandi causa, et die sequenti porrexit rectoribus et scabinis opidi hujus Sancti Trudonis epistolas ad eos per Clementem papam directas, prout pridem ipsi duci et ejus filio Heinrico cum opidis Brabancie tradidit, et sic [Col. 0405A] absque indignatione ad sua rediit. Paschalibus vero diebus peractis, ipso anno [(818) 1Kb] mensis Aprilis die 16. data sunt opido nova privilegia, et ad instanciam opidanorum 12 consules, qui secundum privilegia antiqua perpetui fuerunt, de dominorum episcopi et abbatis consensu de anno ad annum amodo constituuntur [598 1Kb] , quatinus gubernatio regiminis totius opidi pluribus de cetero innotescat. Incid. Anno Domini 1349, in mense Julio, Karolus in Romanorum regem electus vice altera cum multitudine valida principum et armatorum ad sedem regalem Aquisgrani festinat, quod Leodiensis episcopus Engelbertus intelligens, cum electorum armatorum copia secum comitatur; cui Aquenses, ex mandato pape Clementis quarti ut creditur, 24. [Col. 0405B] die prefati mensis portas aperiunt, ubi accepta corona . . . . . [599 1Kb] cum sua regia consorte [(819) 1Kb] pacifice ad sua repedat. Incid. Eodem anno Alpinos montes transiens, apud Mediolanum coronam [599 1Kb] recipit, et ulterius procedens, absque effusione sanguinis Rome per cardinalem ad hoc destinatum imperialem recepit [(820) 1Kb] . Item unde supra. Eodem anno, mensis Julii die 24, Karolus hujus nominis quartus anno 4. suorum regni Romani, ac 3. Bohemie regni, confirmavit privilegia pacis de nova curia et privilegia nuper opidanis nostris reconsiliatis cum dominis suis concessa. Incid. Eodem anno, circa nativitatem sancti Johannis, intraverunt Hasbanie terminos ex partibus inferioris Alimanie egressi viri flagellatores, qui corpore usque [Col. 0405C] ad umbilicum nudato, capite caputiis et pilleis operto, pedibus nudis, vestes lineas rugatas ab umbilico deorsum usque ad talos portensas deferebant, et flagellis corrigiatis, in extremitatibus nodos aculeatos habentibus, propria dorsa percutientes, sanguinem eliciebant, asserentes quod per talem corporis afflictionem morbum epydimie forent evasuri. Qui bini et bini processionaliter incedentes, cantilenas lamentabiles proferebant. Quibus partim finitis genua flectentes, in terram projectis impetuose corporibus, bracia in modum crucis extendentes supini jacebant. Post hoc erectis corporibus geniculantes, sacerdotibus eis comitantibus et preconantibus confessionem generalem dixerunt, [Col. 0405D] et continuo surgentes cantando leticie ficta ceremonia, sindone penitenciali ut ita dicam exuta, consueta indumenta resumebant. Hujusmodi flagellationis operam bis in die per 30 continuos dies [Col. 0406A] peregerunt et frequencius in ecclesiis, ubi si divina officia horarum canonicarum aut sermocinatione stationum persolverentur, illi dicebant suos actus preferendos. Ad istius igitur hereticam penitentiam multitudo hominum nobilium, militarium et plebeiorum, primo ex devotione magna in tantum confluxit, quod non solum in episcopatu nostre dyocesis Leodiensis, sed eciam in diversis dyocesibus cum laicis religiosi viri tam monachorum quam ut plurimum mendicantium et secularium sacerdotum de suis sedibus exirent, et sacramenta ecclesiastica ministrarent eisdem. Processu vero temporis cum ipsorum presumpta religio, quam excogitabant quidam apostate religionis hospitati occulte in domo unius mulieris trans Renum, a litteratis [Col. 0406B] viris plena superstitionibus et heresibus diligenter considerata esset inventa, et in destructionem sancte ecclesie et tocius cleri progressiva, prout postea conparuit, per censuram ecclesiasticam hec superstitio cessavit. Incid. Anno eodem Judei per totam Alemaniam comburuntur, eo quod fama laboravit ipsos intoxicare puteos et aquarum fluenta in destructionem totius christianitatis, et quod muneribus pauperes christianos corrumperent ad similia perpetrandum. Quorum bona villici circumquaque collegerunt ad opus suorum dominorum. Inter quos villicus civitatis Coloniensis occiditur a Judeis, qui ibidem stratam cum multis domibus hereditarie possidentes, nolentesque ad baptismum convolare, igne immisso sese cum uxoribus et liberis intra [Col. 0406C] domos proprias comburunt. De qua Judeorum persecutione aliqui opinantur quod illi mendaciter criminati sunt.

8. Anno Domini 1350 domnus Amelius de Sconouwen, abbas hujus loci, per annos fere 15 in lecto paraliticus decubans, jura tamen hujus monasterii strennue preservans, emit 12 modios siliginis hereditarie, de quibus contulit pro suo anniversario 6 modios ad pytanciam mensis, et 6 reliquos ad pytanciam refectorii pro comedentibus secundis feriis in refectorio, et acquisivit plures libros huic monasterio, et ampliavit bona nostra apud novam curiam. Qui anno prelationis ejus 21. mensis Februarii die 20. obiit; cujus corpus honorifice sepultum [Col. 0406D] est in medio stallati chori nostri, post sepulcrum Christiani abbatis, et grandi lapide sculpto coopertum.



INCIPIUNT GESTA ROBERTI ABBATIS HUJUS LOCI.
[Col. 0405]

[Col. 0405D] 1. Anno Domini eodem 1350, Clementis pape sexti anno 10. [(821) 1Kb] et Karoli quarti in regno 6, in [Col. 0406D] imperio vero anno 3, mensis Februarii die 24, que fuit 5. feria, et in die beati Mathie apostoli, Robertus [Col. 0407A] de Craenewic per viam scrutinii mixti in abbatem hujus loci eligitur, vir laudabilis vite et religionis zelator. Cujus consecratio retardata est hoc modo. Clemens apostolicus reservavit sibi omnes prelaturas et dignitates, quod inauditum fuit retroactis temporibus. Propter quod nunciis ad curiam Romanam destinatis pro electionis confirmatione, seu potius pro provisionis obtentu, causa hec ad consistorium deducta est et diu examinata, quia ambassiatores archiepiscopi Coloniensis Willelmi ad obtinendum hanc abbaciam ad opus fratris archiepiscopi prefati, alterius cenobii monachi, instanter insudabant. Sed tandem de consensu cardinalium papa eidem electo de ipsa providit abbatia bullis porrectis, mensis Junii die 3 (1351). Nunciis [Col. 0407B] igitur nostris, cunctis patratis, prospere reversis, prefatus electus a nova curia, ubi a tempore electionis residebat, ad monasterium cum honesta comitiva circa horam diei septimam deducitur. Et quia omnibus modus recipiendi abbatem non constat, ideo congruit nunc hunc describere.

2. De modo recipiendi abbatem vel episcopum. Primo igitur cum electi adventus appropiare [600 1Kb] denunciatur priori et conventui, statim omnes albis induti, precedentibus scolaribus et sacerdotibus ac fratribus minoribus, processionaliter veniunt obviam ei, et dum fuerit processum usque citra chorum capelle clericorum, ubi fruges solent vendi, stationem faciunt, adventum ipsius prestolantes. Qui ad [Col. 0407C] prefatam capellam perveniens, viso conventu ab equo descendit. Ad quem prior et unus de senioribus cum maturitate accedentes, unus ad dexteram et alter ad sinistram reverenter ipsum ad manus recipiunt, et precedente processione ad monasterium deducitur, cantore incipiente responsorium [601 1Kb] Honor virtus cum suo versu, interim priorissa Sancte Katerine de Milen et ejus conventu stationem cum maturitate facientibus in loco emunitatis nostre, sito inter porticum monasterii et conum [(822) 1Kb] platee. Cum autem processum fuerit usque ad capellam sancti Trudonis, incepto ymno Te Deum laudamus, electus, si episcopus presens non est, super tapete scampno superstrato [602 1Kb] solus ad orationem procumbit, ymnoque expleto surgit. Tunc sequitur [Col. 0407D] responsorium Deum time cum versu et repetitione; sequitur versiculus Salvum fac servum tuum. Mitte ei auxilium desuper, collecta Pretende Domine f. t. Quibus expletis, statim deducitur ad altare sancti Trudonis, et facta ibi oratione, congregatis ad hoc scabinis et opidanis, continuo prestat fidelitatis juramentum, ponens manum dexteram super crucem tabule altaris insculptam et verba unius ex circonstantibus scabinis eloquentis per singula replicat in hunc modum jurando: Van desen daghe voert ende [Col. 0408A] desen dagh algader, sal ich houd ende ghetruwe siin sinte Marien, sente Lambrecht, den bysschop van Ludike, der capittelen van Sente Lambrechs, den goede Sentruode, den convente van Sentruoden, den greve van Laen als voecht, der stat van Sentruoden; letteren, brieve ende privilegien, die die heren verleent hebben, houden der stat van Sentruoden, vriheyt helpen houden von missen doen, en doen doen als een abt van Sentruoden, den armen gheliic den riken, ende den riken geliic den armen. Dat ensal ich laten om vrinschap, nocht om maesschap, noch om engheenre hande zaken, die mer mich doen mach. Zo mich God helpe ende die heyleghen. Quo pacto deducitur ad majus altare, et facta oratione a scabinis deducitur [Col. 0408B] ad campanam bannalem, quam ipse pulsat in signum temporalis dominii.

3. De modo consecrandi abbatem. Expleto modo recipiendi solemniter electum hujus monasterii abbatem novum vel episcopum Leodiensem novum, videndum est de abbatis novi consecrationis offitio. Ubi primo sciendum, si ipse electus et ab ecclesia Leodiensi confirmatus post presentationem foras, ante suum introitum ad monasterium, consecratus sit, completo modo recipiendi supradicto, si placet, potest missam sollemniter celebrare vel ad prandium accedere; si vero nondum sit consecratus, tunc episcopo consecrationem hanc peracturo ad missale officium parato, electus consecrandus in medio superioris chori, ex opposito majoris altaris, inter [Col. 0408C] duos consecratos abbates in sedili medius ponitur, et dicto offertorio, episcopus officio consecrationis completo, anulum illi tradit. Quem ad chorum psallentium deducens, in stallo abbatis mitratum cum baculo sistit, et cantato ymno Te Deum laudamus, iterato ante majus altare inter prefatos ambos abbates ipsum collocat. Qui continuo juramentum abbatibus ordinis nostri prestari consuetum facit in hunc modum . . . . . [603 1Kb] . Prestito autem juramento, episcopus, sumpto sacramento calicis, amministrat ipsi consecrato sanctam eucharistiam, expletoque missarum officio, abbas abbacie domum intrat [604 1Kb] , et prout velit [605 1Kb] , pransores invitat. Prefatus igitur Robertus die prefato consecratus est a Theoderico suffraganeo Leodiensis episcopi Engelberti, assistentibus [Col. 0408D] abbatibus Sancti Laurencii et Sancti Jacobi. De eodem. Sequenti vero sexta feria proxima idem abbas Robertus hora capitulari venit ad capitulum, et presentibus priore et toto conventu, hec tria more solito se promisit servaturum: primo, quod distracta et alienata revocare deberet, et jura monasterii conservare; secundo, quod bonas et antiquas rationabiles et approbatas monasterii hujus consuetudines observaret; tercio, quod bona pytancie nostre ad usus alios non converteret. Post hec posita ei [Col. 0409A] regula beati Benedicti in sinu suo per priorem, prior et totus conventus per singulos ad domnum abbatem prius genibus flexis accesserunt, et utrisque manibus super ipsam regulam, quam supra sinum suum tenuit, positis, eidem per singulos obedientiam promiserunt sub tali forma: Domine, promitto vobis obedientiam secundum regulam beati Benedicti, pacis osculo ipsi ore ad os continuo prestito. Quo completo obedienciarii seu officiati per singulos claves officiorum suorum super mattam capituli deposuerunt ad ipsius abbatis dispositionem, qui singulis continuo sua officia recommisit exsequenda. Incid. Anno Domini 1352 Clemens papa sextus obiit. Cui Innocentius sextus successit.

4. Anno Domini 1353 Robertus abbas, accedens [Col. 0409B] ad Willelmum [(823) 1Kb] comitem Hollandie in opido et monasterio de Middelborgh, gratanter ab eodem ad prandium susceptus est, et relevato feudo ab ipso persolutaque pro relevatione una marcha argenti, qua tenetur nostrum monasterium de advocatia super bonis et hominibus nostris in Alburgh et in adjacentibus villis, ad suum monasterium rediit. De eodem. Eodem anno prefatus comes mendaciter informatus per quendam Godefridum de Dumella, surreptorem possessionum virorum honestorum sue fidei commissarum per eosdem, prenosticationibus et superstitionibus tam principes quam honestos homines pellicientem, elaboravit effective omnia bona nostra tam in Hoesden quam in Hollandia sita sibi usurpata tenere, pro eo quod eidem Godefrido [Col. 0409C] decima de Bardewyc per sententiam vassallorum nostrorum amplius quam 50 sibi adjudicata, et domno Johanni de Boechout adjudicata in aula abbatis, ad ipsum comitem appellasset. Sed quia sevissima est injusticia ferens arma secundum philosophum, et durum est contra stimulum calcitrare, ut dicit Lucas in Actis apostolorum (cap. IX, 5), prefatus abbas comparato favore domni de Iselsteine, comitis consiliarii et ejus sigilli custodis, pacem cum comite inivit, et redemit bona nostra injuste abjudicata pro 1700 [606 1Kb] scutatis Brugensibus, solvendis comiti infra mensem, et 300 pro mediatoribus solvendis ad diem post spacium temporis condicti. Quibus sic peractis, Robertus abbas obtinuit literas [Col. 0409D] quitantiarias, nomine ipsius comitis scriptas et sigillatas, et sic ad possessionem bonorum nostrorum per comitis vassallos nobis adjudicatorum restitutus est. Omnibus ergo computatis tam pro literis restitutionis quam aliis pluribus incidentalibus, cum 500 florenis domno Florentio de Versele traditis, idem abbas occasione dicte appellationis sustinuit infra 4 annos dampna usque ad 4000 florenorum. Incid. Circa hec tempora domnus Arnoldus de Rummiens, nepos Ludovici comitis de Los ex legittima sorore, [Col. 0410A] cum duxisset in uxorem relictam predivitis militis cujusdam, maximi usurarii, comitis Flandrie Ludowici materteram, cepit fundare castrum in villa propria Rumiens [(824) 1Kb] . Qui licet alias non parceret expensis, cum protunc foret . . . . . [607 1Kb] . Brabancie, gravissime angariavit una cum subditis sibi popularibus populos rurales per Brabanciam, compellens illos ut longo tempore lapides, calcem et quelibet alia pro structura ipsius castri necessaria, gratis sub ipsorum laboribus et expensis advectarent. Sicque post annos ferme 9 completo eleganter castro, et postea positis in ipso omnibus ad rebellandum opportunis, referebatur a multis quod nocturno tempore, dormientibus custodibus, fenestre hujus castri audiebantur horribili sono concuti, et turres [Col. 0410B] cum sua ingenti aula videbantur repleri [608 1Kb] coruscantibus flammis per fenestras sese spargentibus, que poterant pronosticare congrue hujus castri subversionem, prout infra patebit, secuturam.

5. Anno Domini 1355 cum domnus Reinerus de Scoenvorst baro, frater Amelii pie memorie, predecessoris Roberti hujus loci abbatis, bona nostra de Halchtre et Dola, que a creatione Roberti prefati in abbatem injuste detinuit, restituere libere voluisset, post multos tractatus idem baro allegationibus suis veritati contrariis [609 1Kb] tandem ipsum abbatem compulit, quod dominium prefate ville et curiam cum redditibus 4 annis obtinere deberet tantummodo, quibus peractis, abbas eidem 1000 florenos solvere deberet. Sed anno sequenti (1356) guerra crescente [Col. 0410C] inter eundem et domnum Waleramnum de Borne, occasione terre de Valkenburgh, timens prefatus Reinerus baro bona de Halchtre predicta ab adversario suo favillari, prioribus conditionibus annullatis, exactis 1000 florenis et 120 scutatis ab ipso abbate, villam et curiam cum redditibus eidem libere restituit. Nosce hic, lector, quod prefatus domnus Reinerus, vivente fratre suo Amelio abbate prefato, seriose instabat ut sepedicta villa de Halchtre cum curia et bonis ibidem, quam ad placitum fratris sui Amelii abbatis cum dominio temporali super populum illum occupaverat, a conventu nostro sibi quoad viveret sub annuo pactu accensaretur. Super quo deliberatione habita, prior cum [Col. 0410D] senioribus considerantes hujus viri et suorum animositatem et potentiam, congregato toto conventu rem propositam retuterunt, finaliterque de omnium consensu responsum est illi quod nulli monasterii bona vellent ad vitam tradere. Super quo responso ille in tantum indignatus est, ut profiteretur amodo conventui se in nullo subsidiari. Sed revera quod optime consulti erant claret, quia, licet nil juris in predictis bonis habuit, fuit tamen abbatia nostra tam in redemptione ville prenotate quam in aliis [Col. 0411A] expensis ex hujusmodi causa emergentibus 2150 florenos et amplius dampnificata. Preterea sciendum quod idem domnus de Schoenvorst---qui de permissione fratris sui abbatis Amelii pridem maxima emolumenta tam de bonis monasterii quam [610 1Kb] de opidanorum et scabinorum pecuniarum penis illis inflictis perceperat, et qui homines nostros apud Halchter graviter angariabat et cruciabat in tantum, quod in mediis campestribus locis insudantes, voce lacrimabili clamabant: Vindica, Domine, sanguinem precii nostri laboris, quod ebibit violenta exactio Reineri de Schoenvorst---immemor tamen horum omnium, in lecto egritudinis positus, diviciarum plenus nullam restitutionem nobis fecit. Caveant ergo omnes hujus monasterii salvationem [Col. 0411B] diligentes, ut grangias aut alias possessiones nunquam ad vitam cuiquam potenti seculari accensent, plus tamen precaveatur, ne fratribus aut propinquis abbatum talia concedantur, quia de talium manibus dampnosius quam ab alienis hujusmodi recuperantur, prout superius in gestis Ade abbatis comprobatur. De eodem. Eodem anno (1355) Robertus abbas occasione Gerardi de Steinvorde ipsum defidantis, et postea condignam emendam eidem Roberto ex compulsione exsolventis, sustinuit dampna usque ad 300 florenos.

6. Anno prenotato (1355) quidam mercatores fecerunt arestari et vinculis mancipari quendam ex eorum famulis, qui mercimonia ipsorum sue fidei commendata ad opidum nostrum Sancti Trudonis [Col. 0411C] detulit, et ad se ea pertinere asseruit. Sed illis pluribus rationibus contrarium ostendentibus, is ad suspendium veritus condempnari, aliquorum, ut dicebatur, scabinorum oculos muneribus excecavit, quorum astu sententialiter definitum est non fore furtum, licet bona suorum dominorum ille ad loca sibi non jussa attulisset, sicque a vinculis est deliberatus. Qui cum [611 1Kb] post aliquot temporis ad paupertatem, ut talibus evenire assolet, devenisset, apud Leodium coram episcopo Enghelberto querimoniam contra scabinos deposuit, quod minus juste ab eo munera accepissent. Quo percepto, ut dicebatur, scabini illi fecerunt prefatum famulum sub spe pacis ad opidum prefatum redire. Cujus adventum plures assisini scabinorum, ut postea patebit, [Col. 0411D] cognoscentes, ipsum apud curiam Beginarum, ubi juxta avam sue uxoris clam ad cenandum venit, in noctis crepusculo latrocinaliter occiderunt. De quo facto rei illi tunc evaserunt, quia balivus episcopi et horum assisinorum amici et consanguinei quidam scabini impediverunt nostrum scultetum, quod nequibat testes producere contra diffamatos illos. Item. Anno Domini 1356 quidam juvenis nocte [Col. 0412A] quadam ante tempus campane per cymiterium sancte Marie transiens, a quibusdam adversarium domini sui insidiantibus, innocens et bone indolis reputatus, pro insidiato adversario clam occiditur. Et cum rumor ille [612 1Kb] sero de tali crimine in populo cresceret, unus reorum stans super cymiterii ingressum, unum servorum nostrorum cum aliis opidanis ad spectaculum accurrentem in faciem cum ferrea chyrotheca percussit, quem percussus optime novit. Propter quod cum violatum esset cymiterium, per biennium defunctorum corpora in nostro orto appellato Vriithof sunt de consensu conventus sepulta. Item. Talia et plura alia homicidia, furta, rapine et violentie in opido sunt diu perpetrata, ex quibus gravis tumultuatio inter opidanos surrexit contra [Col. 0412B] aliquos ex primoribus et scabinis prefatis, quibus imputabant quod quisque eorum mutua vicissitudine defenderet suum et dissimularet delictum, ne criminosi punirentur. Incid. Anno supradicto 1355 (Dec. 5) Johannes dux Brabancie obiit, et ducatum Brabancie filie sue Johanne reliquit, quam pridem matrimonio copulavit cum Wincelao duce Lutsenburgie [(825) 1Kb] . Incid. Anno Domini 1356 Ludowicus comes Flandrie, qui ex filia [(826) 1Kb] prefati ducis Brabancie secunda natu adhuc superstite prolem legitimam habuit, cernens nullam portionem sibi ad presens assignatam esse ad et in ducatu prefato, collecta multitudine armatorum opidum Andwerpie obsedit et in deditionem accepit. Incid. Eodem anno post festum Johannis Enghelbertus episcopus [(827) 1Kb] per marisscalcum [(828) 1Kb] [Col. 0412C] et balivum [(829) 1Kb] Hasbanie expugnavit opidum Landen. Die vero sequenti mulititudo Brabantinorum supervenit, et paucis Leodiensibus illis prevalens, pluribus captivatis, ceteros terga dare conpulit. Sed cum paucis redeunte balivo prefato, qui ad conburendum vicinas villas operam dabat, Leodienses per ipsum reanimati, iterato opidum impetunt, contra quos Brabantinorum exercitus extra portas aggressus est. Sed commisso prelio victoria cessit Leodiensibus, ex Brabantinis plurimis occisis, et Leodiensibus qui captivi erant a vinculis ereptis. Incid. Eodem anno Wincelaus novus dux Brabancie, ut efficatius comiti predicto obsisteret, famosum claustrum sancti Petri Haffligensis intravit, et expulso abbate et toto conventu officinisque eversis, monasterium [Col. 0412D] cum dormitorio refectorioque et ambitu elevato fossato circumvallans, sacrilegium perpetrare non formidans, fortalicium castri ad impetendum Flandriam exinde positis ibidem armatorum custodiis effecit. Contra quem comes ipse campestri bello congressus victoriam obtinuit, et illum terga dare conpulit. Propter quod custodibus castri lacrimandi fuga lapsis, Flandrenses continuo id ipsum occupantes, [Col. 0413A] cum armatis custodibus munierunt. Post paucos dies comes prefatus intravit opida Brabancie Bruxellam, Lovanium cum aliis libertatibus, ibi accepta ab illis fidelitate, suos ibidem balivos constituit. Post cujus recessum Brabantini postposita fidelitate quam comiti probabant, mittentes pro duce et duxissa sese illis obtulerunt. Sed post duos menses concordia pacis intervenit, conditione tali, quod Wincelaus, quousque duxissa vixerit, ducatum obtineat, duntaxat exceptis opidis Maglinia et Andwerpia comiti addictis, secundum arbitrium Willelmi comitis Hollandie [(830) 1Kb] . Post aliquot temporis facta concordia pacis secundum arbitrium Willelmi comitis, prefati milites Flandrenses occupantes fortalicium proh dolor! ex Haffligensi monasterio immutatum, [Col. 0413B] precaventes ne dux Brabancie in posterum inibi positis militaribus Flandriam infestaret, continuo suppodiantes ima fundamenta lignis, apposito igne abscesserunt. Cumque vi ardoris suppodia deficerent monasterii, cum fortissima turri refectorii ambitus et pulcerrime capelle beate Marie parietibus eversis, omnis illa structura corruit excepto dormitorio. Quod cum cuidam sagaci illius monasterii monacho innotuit, celeriter suppodiari jussit, et postea novis fundamentis positis, sumptuosum hoc dormitorium est preservatum. Incid. Anno eodem Johannes rex Francie cum maximo suorum exercitu insequens regis Anglie filium [(831) 1Kb] principem Gualie, qui cum parvo electorum Anglicorum cuneo nuper intra Franciam pervenit, in medio regni sui juxta Pictavis [Col. 0413C] [(832) 1Kb] in prelio vincitur; et dare dextras dedignans, sed fortissime repugnans, tandem a militibus principis compressus et in terram prostratus, elevatur, et cum Philippo filio et multis Francie principibus dextras dantibus in Angliam navigio deducitur, et ibidem post plures menses moritur [(833) 1Kb] .

7. Anno Domini 1357 antiqui scabini et consules nuper destituti tempore Amelii abbatis ab obligatione, qua se obligaverant de non attemptando amodo officia fidelitatis in regimine hujus opidi, nisi de consensu dominorum et opidanorum, nunc ab illa obligatione quitantur mediante obligatione fidelitatis nostro monasterio prestanda, sub juramento suo tactis evangeliis. Item. Anno sequenti (1358) Engelbertus episcopus [Col. 0413D] Leodiensis modernos scabinos hujus opidi, coram eo diffamatos de multis excessibus et de latrocinio apud curiam sancte Agnetis facto, tanquam conscios intendens corrigere et destituere, venit ad monasterium nostrum, requirens consensum abbatis Roberti. Qui animadvertens quanta gravamina occasione destitutionis scabinorum antiquorum monasterio suo obvenerant, sic consensit, quod non per violenciam, sed per sententiam et legem hujus opidi procederetur. Propter quod ipse Leodiensis episcopus prima die [Col. 0414A] Marcii per campane bannalis pulsum convocavit populum, et post plures tractatus, scabinis de objectis sibi sese excusantibus ibidem in presentia omnium, prefatus episcopus, qui ad illorum corporum detentionem huc accesserat, erubuit et eos liberos abire promisit. Item. Post hec quidam perpetravit homicidium juxta molendinum monasterii de Milen. Contra quem reum scabini Sancti Trudonis post testium depositiones per juris ordinem sententiam protulerunt, a qua sententia priorissa consilio et auxilio episcopi suffulta, ad scabinos Aquensis sedis apellavit. Processu vero temporis, quia homicidium illud infra libertatem nostre jurisdictionis contigit, scabini prefati sunt sub expensis monasterii nostri primo et secundo ducti et reducti pro recipienda [Col. 0414B] doctrina et sententia a scabinis Aquensis sedis, ad quorum judicium sententia principalis, quam tulerant scabini Sancti Trudonis, mansit in suo robore non revocata; sed questio ejus compositione interveniente sopita est. Ex hujus litis occasione monasterium nostrum sustinuit dampna expensarum ultra 1600 florenos, et de quodam facto 400 florenos. Item. Eadem ebdomada qua scabini Sancti Trudonis ad Aquensem sedem sunt adducti, episcopus Leodiensis post plures tractatus, cum videret se prefatos scabinos in presentia scabinorum Aquensium non posse, prout putavit, corrigere et destituere, compositione pacifica interveniente, mediantibus 600 florenis per ipsos scabinos deliberandos, et inter episcopum et abbatem atque advocatum partiendos [Col. 0414C] ab impetitione illorum cessatur.

8. Anno eodem, in mense Aprili, Robertus abbas ex certis causis transiens per comitatum Namurcensem, divertit iter ad monasterium sancti Gerardi Broniensis. Quod cum perciperet abbas ejusdem loci, misit celeriter equestres nuncios honestos, invitantes eum ad prandium domini sui, et eidem intimantes quod totus conventus processionaliter obviam sibi venire paratus esset, si sue paternitati gratum foret. Quo id fieri recusante et ad hospitium ipsi monasterio vicinum declitante, paululum repausatione facta, ad missam signa pulsantur. Qui cum ad ipsum claustrum ad audiendum officium missale intraret, prefati monasterii abbas et conventus simul congregati, cum omni humanitatis salutatione reverenter [Col. 0414D] ipsum ad chorum psallentium deducentes, ad stallum sedis abbatis statuerunt. Qui cum ad hospicium suum extra monasterium misse officio peracto iter caperet, nequaquam exire de claustro permittitur, sed ad domum abbatis deducitur, et convocato conventu ibidem ad prandendum, eidem cum omni sua comitiva jocundum et lautum convivium ab abbate illius loci honestissime exhibetur. Ibi inter cetera dulcia colloquia abbas asseruit, [Col. 0415A] quod cuilibet abbati Sancti Trudonis ibidem noviter advenienti tenetur abbas prefati monasterii cum toto suo conventu obviam [613 1Kb] extra claustrum monasterii ipsius solenniter cum reliquiis et crucibus procedere, et ad ipsum monasterium honeste inducere, et oratione ibi facta, devote ad aulam abbatis deducere, et prandio peracto, ad ejus presenciam omnes officiati tam abbatis quam conventus officinarum [614 1Kb] suarum claves teneantur deponere et eidem tradere; et si forte quisquam ex domnis commonachis fuerit ibidem carceri mancipatus, vel in aliqua penitentia regulari detentus aut positus, ipse abbas Sancti Trudonis poterit illum aut illos libere absolutos facere. Quibus per ordinem sic enarratis, valefacto mutue ad peragendum ceptum [Col. 0415B] iter processit. Item. Anno Domini 1359, Nonas Maii, circa horam diei 11. cecidit turris hujus monasterii tercia, que versus meridiem respiciebat, ubi vix dimidia hora precedenti plures scabini et mansionarii, cum diu de inheredationibus intra porticum ipsius monasterii tractassent, discesserant illesi. Et puer quidam triennis cum juxta turris hujus parietem ludens sederet, a fratre suo vix sexenni vocatus abducitur, post cujus discessum continuo ruina turris subsequitur, Item. Anno revoluto abbas Robertus timens de majoris turris ruina, accito famoso lapicidarum magistro, fecit murum parietis majoris turris versus monasterium stantem conspissari, et arcum qui subter erat amplius artiorem construi. Ubi dum opifices ultra medium altitudinis parietis structuram [Col. 0415C] produxissent, quadem die hora misse dum ponderosos lapides, quos de turris pariete excusserant, ad continuandum novum opus veteri in nimia quantitate super apodiatas crates cumulassent, continuo apodiamina cum cratibus concussa ruerunt, et duos operarios in summo constitutos deorsum precipitaverunt. Quorum unus ruptus ab intra quarta die obiit, alter vero licet. Jesus, convaluit. Incid. Eodem tempore quidam mercenarius ad operandum super tabulatum in ecclesia beate Marie conscendit. Qui dum incaute super celaturam, que de tenuissimis asserribus fuit, calcaret, desuper cecidit super pulpitum in choro inferiori, quod fractum dissiliit, et ille in pavimento proruens, crepuit et exspiravit. Incid. Anno Domini 1360 [Col. 0415D] Theodoricus comes de Los et dominus de Heinsberg 12. Kalendas februarii obiit [(834) 1Kb] . Cujus corpus cum delatum esset ad claustrum de Herkenrode, non recipitur ad sepeliendum [(835) 1Kb] ; et sic devectum ad conventum Augustiniensium in Hasselt inhumatur. Incid. Post hujus obitum episcopus Leodiensis producens literas referentes quod condam comes quidam sponte fecit ipsum comitatum feodum Sancto Lamberto, et ad ejusdem sancti ecclesiam debere [Col. 0416A] devolvi, si comitem quemlibet contingeret absque prole decedere. Propter quod placuit majoribus ecclesie et civitatis Leodiensis, exceptis nobilibus milicie patrie, quod ipse episcopus comitatum, quia ad ecclesiam foret devolutum, attemptaret. Et sic non obstante quod domnus de Dalenbruech, nepos ex fratre [(836) 1Kb] comiti, cui etiam comes ipse comitatum legaverat, et domnus Arnoldus de Rummeins, comitis consobrinus, per majores patrie sententialiter petebant definire cui ipsorum alteri comitatus cedere deberet, prefatus episcopus conpulit incolas de Los, de Herka, de Hasselt et aliarum villarum, quod ipsum in comitem reciperent et eidem fidelitatem prestarent.

9. Anno Domini 1361, imperii Caroli quarti anno [Col. 0416B] 13. et episcopatus Engelberti episcopi Leodiensis anno 18. cum Godefridus de Dalenbroech custodes armatos in castro de Stockem [(837) 1Kb] ad ipsum obtinendum posuisset, episcopus et tota patria Leodiensis cum maximo exercitu castrum obsedit mense Junio. De eodem. Mense eodem opidani Sancti Trudonis ceperunt laborare pro obtinenda sibi communitate, maxime instigantibus eos hiis qui dudum de scabinatu et consulatu destituti erant, cum sibi faventibus, ponderantes, quod per assisinos scabinorum novorum multi excessus et violencie graves fierent. Quod cum Robertus abbas intellexit, congregato in orto nostro Vrythof toto opido, accessit ad eos cum toto suo conventu, et facto silentio, accito notario, fecit publice in Theutonica lingua privilegia [Col. 0416C] de non elevanda communitate et de pena imperatoris contra transgressores privilegiorum inflicta per ordinem exponi subjungens se paratum semper esse ad corrigendum, si quid ostendere possent infra jurisdictionem suam incorrectum. Illis vero respondentibus quod ipsi suo domino nil imputarent, sed insolenciis scabinorum, tunc prefatus abbas cernens quod singula officia ministerialium consentirent de communitate elevanda, monuit universos sub testimonio astantium, ut a ceptis desisterent, alioquin contra eos ad penas expressas procederet. Die ergo eadem principales communitatis promotores festinanter venientes ad coopidanos suos, qui in obsidione castri predicti remanserant, assumptis [Col. 0416D] secum magistris communitatis Leodiensis, Hoyensis et aliarum villarum, mediantibus 4000 florenorum et amplius obcecant oculos domini Leodiensis, quod contra debitum promissum concedit eis erectionem communitatis, in quantum in ipso est, mensis Junii die 27. Qui acceptis sigillatis literis ad opidum redeunt, et constitutis duobus magistris et 12 consulibus, paucis diebus transactis, opidi regimen ad placitum suum usurpant, contra amborum dominorum [Col. 0417A] jurisdictionem et oppidi libertatem. Persistente autem episcopo cum tota patria in obsidione, custodes compulsi sunt salvis corporibus tradere castrum mensis. . . . die. . . [615 1Kb] [(838) 1Kb] . Cum autem magistri prefati proponerent requirere domni abbatis consensum de erecta communitate, ipse convocato prius toto conventu in loco capitulari, omnium requirens consilium et finalem consensum, invenit omnes in hoc concordes, quod communitati nullo modo assentirent, sed in resistendo sibi totius viribus assisterent. Post paucos dies cum dominus abbas ad novam curiam divertisset, magistri communitatis cum suis fautoribus venerunt ad eum, instantes ut elevate communitati consentiret. Quibus respondit: Communitati nullatenus consentio, sed ad [Col. 0417B] corrigendum excessus, si quos proposueritis, in quantum teneor paratum me offero. Exhinc ipse abbas metuens ne violenter niterentur eum ibidem residentem compellere ad consentiendum communitati et eorum voluntati, prout condam tempore abbatis Ade, ut supra narratur, temptatum fuerat licet frustra, de consilio amicorum Leodium petiit, et ibi veniens circa festum Dyonisii subsequens, 3 annis, mensibus 3 minus, ibidem commoratus est. Qui ubi diligenter episcopum, capitulum Leodiense et civitatem et villas patrie sepe requisisset, ut Trudonenses, qui contra prestitum juramentum communitatem acceperant in prejudicium sui monasterii, ab illicite usurpatis resilire procurarent, nullum finale responsum obtinuit, capitulum tamen Leodiense semper [Col. 0417C] pro sua parte fuit.

10. Eodem anno (1361) post festum penthecosten (Mai. 16) cum Robertus abbas ad inustanciam honestorum virorum testamentum domni Johannis de Halbeke militis de bonis feodalibus, sicut comes de Los et domnus de Lummene pridem fecerunt, ratificaret et confirmaret, secundum sentenciam vassallorum suorum ad opus filiorum naturalium prefati domni Johannis, quibus certam pecunie summam assignavit ad prefata bona: Henricus de Halbeke, nepos ex fratre hujus domni Johannis, cum sibi adherentibus ex Ghelria et Julia armigeris, injuste ex occasione hujusmodi legati defidavit Robertum abbatem, suos et monasterii bona, per litteras ante solis occasum ad nostrum monasterium [Col. 0417D] transmissas. Et in crastino proxime seqenti in solis crepusculo villam nostram Halchtre et curiam ibidem de Dola spoliavit et combussit, homines nostros captivos abducens. Qui cum per suos satellites nocturnos incendiarios similiter domno de Heere, exsecutori dicti domni Johannis, dampna intulisset, elaborante illo per 12 pacis Hasbanie conservatores proscribitur, et sui satellites [Col. 0418A] incendiarii apud Heere capti tres rotantur. Item. Eodem anno cum superior mansio nostra apud Dolam cum fortalitio bene vallato adhuc ab incendio salva permansisset, abbas ex suorum consilio fecit straminea ipsius mansionis tecta deponi, ne ab adversariis possent comburi. Ecce aliud infortunium, quia cum famuli abbatis straminibus tecture ignem supponerent, ut latronibus combustionum materia auferretur, continuo venti impetus vim flamme reflexit ad edificia nondum detecta, et omnia cum ipso fortalicio incineravit. Item. Eodem anno in die Bartholomei apostoli (Aug. 24) idem Henricus mansionem de Dola tunc straminibus detectam combussit per suos in crepusculo. Item. Postea in medio noctis vigilie conceptionis sancte Marie [Col. 0418B] (Dec. 7) ab eodem orreum trecensuarii [(839) 1Kb] nostri apud Engelbamd, segetibus et feni plenum, comburitur, et eadem nocte molendinum nostrum apud Merwile incendiatur, sed ignis sine magno dampno extinguitur. Item. Anno post hunc quarto (1362) in Marcio idem maledictus cum suorum 18 complicibus occidit presbiterum de Halchtere ante cymiterium, et septem viros atrociter vulneravit, et captivos quinque abduxit. Item. Prenotato anno, mensis Aprilis die 8, in crepusculo diei captus est unus ex incendiariis nefandi Henrici per forestarium nove curie juxta pontem de Merwile, progrediens ad comburendum orreum unius coloni nostri. Qui cum traderetur forestario opidi nostri, sponte fassus est se incendiasse [616 1Kb] nuper illud orreum prefatum [Col. 0418C] apud Engelbamd, et jam, si captus non fuisset, in ipsa nocte plura commisisset incendia. In cujus pera invenerunt lignos ex sulfure et stuppa compositos, quibus in domorum tectis aut segetibus orreorum intrusis, vel eadem hora aut die sequenti aut subsequenti flamma efferbuit, secundum adinventionem nequitie talium. Qui cum plures consortes sui flagicii accusasset, sexto die sequenti (Apr. 14) ante molendinum de Mervile, quod nuperrima nocte incendiaverat, post equos ligatus, ad locum condempnatorum trahitur et rotatur. Item. Eodem anno, mense Junii die 3, Henricus de Halbeke cum suis complicibus ecclesiam et 8 mansiones in villa de Halchtre combussit. Propter quod ad sonitum campane viris de Houthalen [(840) 1Kb] et de aliis villis ad [Col. 0418D] villam Halchtre concurrentibus, ereptis predis predones terga dare compulerunt. Ibi ex parte Henrici tres armigeri cum 20 equis occisi sunt et plures vulnerati, ex parte altera unus de Halchtre et duo de Houthalen occubuerunt. Postea Robertus abbas constituit duos mamburnos, per quos multi complices prefati . . . . . [617 1Kb] domino de Rumeins, pro certa summa pecunie traditis illi cartis et literis de comitatu ipse [Col. 0419A] mentionem facientibus. Et cum Karolus imperator paulo post Aquisgrani circa festum omnium sanctorum advenisset, ipse domnus de Rummiens ad ejus presentiam comparens, prefatum comitatum dicitur ab eodem relevasse et investitus fuisse, et anno sequenti sententiam pro eodem et suis heredibus apud Pragam latum fuisse, antequam episcopus et idem domnus de Rummiens processu temporis ad presentiam imperatoris citati comparuissent.

11. Anno Domini 1363 duo assisini diffamati de nefando latrocinio super curiam sancte Agnetis patrato capiuntur et diu imprisionantur, quorum unus per sentenciam scabinorum Sancti Trudonis decapitatur [618 1Kb] , alter per scultetum de Montenaken detentus, et per scabinos de Veerte abjudicatus, apud [Col. 0419B] Bruistemium rotatur. Item. Eodem anno ex quatuor scabinis diffamatis de prefato flagitio tanquam consciis tres apud Leodium causa presidii commorantes et ibidem egrotantes, moriuntur, de quorum decessu repentino, licet multi nutu divini examinis ipsos mulctatos fuisse dixissent, quis scit? Quorum quartus post aliquot temporis, scilicet anno Domini 1372 circa festum omnium sanctorum, per idoneos testes in presentia scabinorum Sancti Trudonis, in loco judiciali criminatur de eodem facto. Qui per campanam bannalem appellatus et per consuetas quindenas citatus, cum non compareret, ab honore et proprio jure proscribitur. Item. Anno prenotato (1363) inchoatus est lapideus murus, qui circuit curiam monasterii, et completa est pars illa que a [Col. 0419C] porta nostra extenditur usque ad molendinum nostrum. Incid. Ipso anno Enghelbertus episcopus relevavit tanquam comes Lossensis a duce Brabancie Wincelao feudum de advocatia Sancti Trudonis, et feuda de castro Durachii et de Kaelmont. Item. Eodem anno duo ex quinque assisinis, reis de crimine super curiam sancte Agnetis prefatam patrato, naturalis mortis exicio preventi, talionem pro suis demeritis evaserunt. Item. Anno sequenti (1364) flagicii prefati particeps quintus, asserens se interfuisse huic flagitio et adductum sed manus non apposuisse, Maii mensis die 21, sero vivus sepelitur. Incid. Anno Domini 1364, in mense Maio, Enghelbertus Leodiensis episcopus per Clementem quintum [(841) 1Kb] papam ad sedem Coloniensem [(842) 1Kb] , [Col. 0419D] et Johannes de Erkle episcopus Trajectensis ad sedem Leodiensem sunt translati. Incid. Eodem anno Arnoldus de Rummiens mensis Maji die 8, collecto magno exercitu per Henricum, ad duellum Leodii sunt appellati et contumaces effecti. Ex quibus Johannes de Puteo miles cum duobus fratribus [Col. 0420A] suis pro emenda fecit homagium domno abbati, et tandem Henricus ille dyabolicus obligavit se stare ordinationi duorum honestorum militum.

12. Anno eodem, in vigilia purificationis (Febr. 1), cum Johannes de Trudonica, nepos Roberti abbatis, officium sui scabinatus resignasset, scabini quadragesimo die ad eligendum convenerunt. Et cum aliqui metu aut precio, ut dixerunt, inducti scultetum episcopi eligerent et alii dissentirent, magistri communitatis concitantes populum ad arma, accensis laternis et facibus in medio fori, quia tenebre incumbebant, accesserunt ad lobium, et in metus compulerunt scabinos ad eligendum scultetum prefatum. Propter quod Robertus abbas contra hanc electionem appellavit scabinos ad caput sedis [Col. 0420B] Aquensis. Qui per scabinos prefate sedis de ferenda sententia anno sequenti edocti, statuto die in omnium presentia pronunciaverunt electionem illam nullius esse momenti, tanquam per metum et alias non rite celebratam, eundemque a scabinatu, gravibus articulis contra eum productis, amoverunt, condempnantes eum ad refusionem expensarum pro ductu et reductu factarum ascendentium ad summam 347 florenorum. Fuit eciam abbas Robertus prosequendo hujusmodi negocium expendens 300 florenos. Item. Post aliquot temporis prefatus condam scultetus de gravibus excessibus criminatus apud domnum Johannem episcopum, inprisonatus apud Musal, exactis ab ipso 2400 florenis, a prisone liberatur. Qui si, postquam ad fidelitatem scabinatus [Col. 0420C] fuit admissus, domno abbati veniam de tali usurpatione scabinatus postulasset, et de cetero contra monasterium se adversari non debere promisisset, totum delictum abbas ad hoc informatus illi indulsisset, et scabinus permansisset, et de gravibus prefatis dampnis indempnis exstitisset. Sed ipse usus consilio quorumdam scabinorum, humiliare se dedignans, omnia hec perpessus est. Incid. Anno Domini 1362 Innocentius papa VI obiit, cui, cardinalibus ex suo gremio eligere discordantibus, succedit Urbanus [619 1Kb] V, qui fuit abbas Massiliensis, ordinis Benedictini. Eodem anno magistri communi tatis erexerunt peronem lapideum super forum, superposita cruce et aquila deaurata. Incid. Eodem anno domnus Godefridus de Dalenbruch, videns se [Col. 0420D] non posse resistere episcopo Leodiensi, qui per totum comitatum tanquam comes receptus erat, vendidit omne jus [(843) 1Kb] quod habuit ad comitatum de Los, suo consanguineo [(844) 1Kb] . . . . [620 1Kb] auxilium principum sibi faventium, aggressus est ante opidum Herke cum explosis vexillis armature comitatus de [Col. 0421A] Los. Quem incole fuge consulentes pre timore post paululum receperunt et fidelitatem ei fecerunt, die vero sequenti post recessum exercitus incole illi iterato sese Leodiensibus obtulerunt. In crastina vero die, que fuit vigilia penthecostes (Mai. 11), fama rei pervolante, Leodienses et Hoienses cum tota patria indignatione permoti, usque super Jecoram fluvium armata manu procedentes, propter Enghelberti episcopi absentiam, Johannem domnum de Rupeforti in mamburnum sibi elegerunt. In die penthecostes, que fuit mensis Maji die 12, Trudonenses circa horam vesperarum armata manu obviam patrie Leodiensi exeuntes, intraverunt grangiam Theutonicorum dominorum apud Obhere. Ibi pernoctantes, effregerunt violenter clausuras diversas, [Col. 0421B] bona eorum dissipando et rapta ad opidum transmittendo et segetes agrorum immaturas sponte conculcando. Sequenti autem die quarto (Mai. 16) totius patrie equestres accedentes ad castrum Rummiens, villam cum appendiciis combusserunt, et sequenti die (Mai. 17) ad villam Hamale declinantes, castrum ipsum combusserunt.

13. Eodem anno in octava penthecostes, que fuit mensis Maii die 19, opidani nostri Trudonenses, videntes quod Robertus abbas ab anno precedenti traxisset eos coram officiali Leodiensi, in causam litis, occasione communitatis contra voluntatem ipsius per eosdem elevate, super quo quamvis coram tota patria nuper querimoniam deposuissent, sed non profecissent: nunc adhortantes sese magistri communitatis, [Col. 0421C] adductis secum ex singulis officiis duobus opidanis, accedunt ad civitatem Leodiensem, ad provocandum communitatem Leodinensem contra ipsum abbatem. Ubi tertia feria sequente (Mai 22) in capitulo Leodiensi prefato abbate cum amicis suis comparente, Trudonenses datis muneribus majorem partem ex ministerialibus officiatorum Leodiensium sibi adherentium obtinuerunt, proponentes domno abbati optionem, quod vel sigillaret communitatem, vel a civitate aut patria expelleretur, tribus diebus ad deliberandum eidem oblatis. Die vero sequenti (Mai 23), que fuit vigilia sacramenti, cum magistri Leodienses sibi intimassent quod sigillaret communitatem vel recederet, mane facto [Col. 0421D] in die sacramenti (Mai 24) a civitate recessit cum rebus et familia. Quod dum nostro conventui ante processionem denunciatum est, in anxietate positi, fecimus clenodia monasterii et abbatie infra processionis illius solemnitatis egressum et regressum festine ad mansionem nostram apud Lewis quadrigari. Necessaria eciam corporum indumenta reservantes, misimus per singulos nostra jocalia et utensilia extra conventum secrete intra et extra opidum apud amicos secretos tutanda. Elapsis igitur diebus paucis, ille exul devotus Robertus abbas, [Col. 0422A] rebus et bonis suis a Leodio ad opidum Lewis prefatum deductis, venit ante cenam ad novam curiam. Qui die sequenti que fuit dominica a secretariis amicis accepta premonitione ut precaveret, ne a capitaneis communitatis violentia opprimeretur, continue Lewis se transtulit et ibidem moratus est. Post hoc mensis Junii die 9. quidam garrulus et precipuus adversarius monasterii de ministerio serdonum [(845) 1Kb] concitavit cum complicibus suis apud conventum fratrum Minorum communitatem contra scultetum nostrum et unum ex scabinis, impingens illis quod ipsorum instinctu ipse Robertus abbas a curia nova discessisset. Iterumque facto prandio, procax ille cum suis et parva communitate procuravit invitis magistris scultetum [Col. 0422B] ipsum ad decennium debanniri; qui diu extra opidum detentus est. Item. Anno eodem in crastino sancti Jacobi Minoris (Jun. 22.) Johannes de Erkle, prefatus pridem episcopus Trajectenis, auctoritate apostolica Leodiensis episcopus constitutus, receptis ab imperatore Karolo regalibus cum expressione comitatus de Los, venit ad episcopale fortalicium Francemont [(846) 1Kb] , et post aliquot dies intravit civitatem Leodiensem, ubi pacifice est receptus, et dictus est hujus nominis Johannes quintus. Item. Circa idem tempus opidani Sancti Trudonis multociens cum pecunarum promissione requirebant nunc de novo Johannem creatum episcopum, quod, prout predecessor ejus Enghelbertus, communitatem eis concederet et sigillaret. Qui noluit, sed eis proposuit, [Col. 0422C] si vellent in ipsum consentire, totis viribus laboraret inter abbatem et ipsos omnimodam pacem procurare. Propter quod prefati opidani in vigilia sancti Egidii (Aug. 31) apud Leodium in presentia magistrorum totius patrie gravem querimoniam contra ipsum episcopum deposuerunt, quibus omnes illi magistri pro sigillanda communitate adheserunt. Sed assignata iterato die alia, que erat in crastino nativitatis beate Marie (Sept. 8), prefatus Leodiensis episcopus consentire noluit. Quocirca cum in processu litis procurator opidi ab interlocutorio ad delegatum scilicet abbatem Sancti Jacobi appellasset, et ipsi opidani Sancti Trudonis pendente appellatione domnum abbatem ad procedendum in causa coram [Col. 0422D] eodem delegato citari fecissent: ipse abbas Robertus causam ad sedem apostolicam remitti postulavit, pretendens quod apud Leodium secure nequiret litigare. Quare ipse delegatus partibus coram eo comparentibus, causam ad sedem apostolicam remisit, assignans post terminum duorum mensium se presentandos sedi apostolice. Infra quod tempus de consensu ambarum partium prorogatum est tempus ad comparendum in curia Romana usque ad primam diem mensis Marcii sub spe pacis. Anno sequenti (1365) ad instanciam Trudonensium communitas capitulum [Col. 0423A] Leodiense et Robertum abbatem vocaverunt ad consentiendum communitati, sed non prevaluerunt. Item. Anno eodem Robertus abbas ab opido Lewis exiens, mensis Maii die 3. iter dirigit ad Romanam curiam, cumque causa litis contra erectionem communitatis opidanorum nostrorum relata esset in consistorio, commissa est auditori sacri palacii. Postea ipse abbas circa festum Dyonisii ad partes rediit, dimisso ibidem uno fideli sollicitatore. Qui cum in reditu Trajecti venisset, Leodienses magistri requirebant novum episcopum Johannem, ut ipsum abbatem ab appellatione duelli, qua sex opidanos Trudonenses per mamburnum impetebat, et a lite contra opidum Sancti Trudonis cessare faceret. Qui in nullo illis consensit, quare prefatus abbas a [Col. 0423B] Trajecto ad urbem Coloniam se transtulit. Item. Circa idem tempus opidani Sancti Trudonis egressi ad castrum de Rummiens invadendum, progressi ad ipsius antecastrale vestibulum, ubi sumptuosa edificia propugnaculorum et murorum cum circonfluenciis aquarum fortaliciis vallata minacem aspectum protendebant, animoso impetu transvadendo usque ad portam et muros, non formidantes balistarum et tonitrualium bustarum jacula, accesserunt, irrumpentesque violenter omnem structuram, ipsam usque ad castri crepidinem combusserunt. Et, ut ferebatur, si institissent castrum expungnantes, obtinuissent, quia custodes castri, vix octo exceptis, ibant jocatum omnes ad sponsalia quedam in vicina villa celebranda. Combustis igitur [Col. 0423C] hiis omnibus, Trudonenses ad sua redierunt. Post pauculum custodes, dum ad castrum redirent, invenerunt quinque juvenes Trudonenses in cerasis cerasa legentes, quos impetentes occiderunt. Item. Anno Domini 1365, mensis Augusti die 11, obsessum est castrum de Rummiens per Johannem episcopum cum tota patria et milicia. Ubi inter ceteras magonales seu machinas projecit machina opidanorum Sancti Trudonis tam ponderosos lapides, ut obsessi ad illius machine jactum precipue formidarent, quia castri structura exinde concutiebatur. Preterea cum in vigilia Dionisii episcopus fecisset machinam quandam quam vocant aprum aptare ad unam turrium castri, statim ex continuatis impulsibus horribilibus parietibus ruptis, turris illa corruit. In [Col. 0423D] crastino vero prefati Dionisii ad aliam turrim impulsum est cum secundo apro tam impetuose, quod structura parietum castri rumpebatur. Tunc custodes ad planiciem in summitate castri ordinatam accedentes, acerrime rebellabant, sulfureos globos super apri machinam projicientes cum ardentibus tingnis et cum tonitrualibus globis plumbeis, plures ex oppungnantibus mutilantes et occidenttes. Qui tandem vim passi, ad castri deditionem sunt compulsi, salvis corporibus tantum, quorum numerus fuit 124 [(847) 1Kb] , [Col. 0424A] sex mortuis exceptis. Quibus deductis ad prisonem castri de Musal, abjectis turribus et parietibus ceterisque combustis, locus castrensis ille proscriptus et abjudicatus est a sui restructione ad centum annos. Sub hac obsidione licet plures ecclesiastici viriet femine gravia dampna suarum rerum perpessi sunt, et maxime domini et fratres Theutonici, nostri tamen monasterii bona tam in nova curia quam alibi remanserunt intacta, presidiante nobis in propria persona domno Godefrido de Harduemont.

14. Anno Domini 1366 [621 1Kb] , mensis Februarii die 22 Johannes V. Leodiensis episcopus venit cum paucis suorum, insciis nobis et opidanis, circa horam summe misse, et intravit per portam curie nostre ad monasterium tanquam episcopus in suo jocondo [Col. 0424B] introitu [(848) 1Kb] , sed absque omni solemnitate. Qui congregatis scabinis cum opidanis fidelitatis juramentum, prout solent episcopi Leodienses, super altare beati Trudonis prestitit, ad pulsandum bannalem campanam accessit, qua diu pulsata congregatum populum adhortatur ut resipiscant a regimine communitatis, quam attemptaverant. Quo audito capitanei communitatis quasi semimortui omnino obstupuerunt. Qui si animose dixisset: Accedant ad me opidi salutem et amicitiam meam optantes! Ego dabo vobis regimen quo merito gaudere debeatis, major pars accessisset ad eum; sed quia dixit: Accedant singuli ad sua ministeria responsum mihi daturi! statim [622 1Kb] animequiores effecti, mutuo se adhortantes, responderunt: Attemptatam de [Col. 0424C] consensu episcopi Enghelberti communitatem nolumus postponere, sed patrie Leodiensis ordinationi volumus acquiescere. Quapropter tertia feria sequenti, quae fuit dies sancti Mathie (Febr. 24), ad informationem magistrorum Leodiensium, Hojensium, 13 persone ex nostris opidanis sunt electi, qui pacem cum domnis firmare possent. Sed in mense Martio, cum tractaretur Leodii de pace, magistri patrie Leodiensis minati nunt nuntios domni abbatis consilium prebentes eidem et omnes ipsi adherentes a patria et terra comitis de Los eosdem expellere, nisi consentiret ipse communitati. Sed die sequenti illis magistris et juratis 13 offerentibus in scriptis puncta regiminis pro se ordinata, responsum est abbatem nequaquam hiis velle assentire. Quare [Col. 0424D] post hec circa inicium mensis Maii, elaborantibus decano Sancti Lamberti theologo et juris peritis pluribus super novo regimine opidi hujus concepto [623 1Kb] , moderatius annotantur, et prefato abbati Colonie residenti, quia de pacis concordia tractaretur, significatur. Qui cum crederet per surreptionem informatus [624 1Kb] , ipsam pacis formam potiorem fore in sui favorem, quam postea comparuit, a Colonia continuo ad sancti Servacii Trajectum rediit. Leodiensium nitebatur compellere episcopum capi.

[Col. 0425A] 15. Anno ipso 1366 cum sic Robertus abbas fuisset Trajecti, mensis Maii die 11, cepit febricitare, et jam ingravescente languore mensis ejusdem die 18, circa horam vesperarum communicatus et inunctus, cum magna devotione et lacrimarum profusione emisit spiritum. Cujus corpus post noctis crepusculum in falcato curru depositum, cum deferretur ad nostrum monasterium, auriga deviante currus corruit in loco campestri ante noctis medium; et confracto curru libitina exsilivit dissoluta. Per omnia benedictus Deus, qui viventem pridem multiplicibus tribulationibus, tam in dampnis rerum temporalium a tirannis principibus illatis et aliis infortuniis accedentibus, quam corporeis languoribus tunc in anima cum corpore flagellavit, et nunc corporis truncum [Col. 0425B] emortuum, spiritu ad eternitatem salvato, tali concussione elidi permisit. Comparato ergo alio curru in villa que vocatur Heerderen [(849) 1Kb] , funus devectum est usque ad opidi introitum, et observante ibi conventu cum sacerdotibus et clericis, circumstante multitudine populi, funus ipsum de curru depositum processionaliter ad monasterium deportatur, et ante capellam sancti Trudonis collocatum honeste, cantata missa, corpus defunctum ante introitum cripte, prout vivens ordinaverat, sepelitur, presentibus ibidem episcopo Leodiensi cum decano Sancti Lamberti et aliis suis concanonicis, qui, ut electioni celebrande interessent, convenerunt. Item. Iste abbas Robertus infra annos 16 quibus prefuit, sustinuit diversimode gravissima dampna, que ultra [Col. 0425C] summam 20,000 florenorum ascenderunt. Qui tamen acquisivit monasterio nostro mansionem de Borchgat cum fortalicio suo ac terris adjacentibus; item bona de Myrhope, in quantum erant censualia. Attamen ultra solutionem debitorum, quibus monasterium fuit [Col. 0426A] obligatum, reliquit tam in debitis quam promptis mille modios siliginis et amplius. In cujus anniversario habet conventus pro pytancia in refectorio de paternis ejus bonis quatuor modios spelte annuatim. Et scias, lector, quod duo ex pricipibus et duo alii ex plebeiis, ex quorum tirannide et injuriosa impugnatione prefatus Robertus abbas tanta dampna sustinuit, diu prius quam ipse obiit tam per gravia summi principis et vesanie flagella, quam per terrenorum principum inflicta gravamina, et quantum ad unum ipsorum, per miseriarum extrema patenter perculsi sunt, ut merito beato Trudoni imputanda sit prefatorum injuriantium afflictio in hac vita, qui priscis temporibus erant totiens invasores rerum hujus monasterii; in corporibus et rebus muletavit [Col. 0426B] misericorditer, ut salvarentur in anima. Item. Anno igitur Domini eodem 1366, regni Karoli quarti anno 21, imperii vero anno 18, Urbani [625 1Kb] pape quinti anno 5, et episcopatus Johannis V Leodiensis episcopi anno 3, sepulto Roberto abbate hujus loci, eodem die circa horam diei 11, indicto capitulo decanus Sancti Lamberti brevem collationem fecit de modo rite eligendi abbatem. Qua finita episcopus et decanus cum aliis exiverunt capitulum. Ibi in secreto capituli invocata Spiritus sancti gratia, Zazeus sacrista unanimiter ab omnibus est electus in abbatem. Tunc accitus episcopus, electo inter priorem et unum ex senioribus ad chorum cum ymno Te Deum laudamus deducto, comitatur, cujus electionem populo in monasterio congresso tanquam ordinarius [Col. 0426C] pronunciavit, quem quinta feria sequenti Leodii presentatum confirmavit. Hiis peractis, exequie defuncti abbatis facte sunt solemniter et honeste, mensis Junii die 16, abbate Helino Sancti Jacobi missam celebrante.


Explicit secundus liber quarte et ultime partis de gestis abbatum hujus monasterii S. Trudonis.
[Col. 0425]

[Col. 0425C] Ne [626 1Kb] ea que fiunt tempore labantur tempore, dum tempus edax est, res conscribere pro futuris memoria dignas oportet. Anno mundi 6668 secundum communem chronographorum usum, et secundum Hebreos et translationem beati Jheronimi anno 5421, [Col. 0425D] anno siquidem a nativate Christi 1469, 7 die Martii, feria 3 post Oculi, hora quidem 9, Paulo papa secundo pontificante, imperatore Romanorum Frederico sui nominis tertio imperante, primate omnium regum, Ludovico sui nominis undecimo [627 1Kb] Francorum rege, Edwardo sui nominis quarto Anglorum rege cum Henrico sui nominis sexto, rege nunc temporis incarcerato, Henrico [(850) 1Kb] Castelle et Legionis [Col. 0426C] rege, Alfonso [(851) 1Kb] Portugalie rege, Jacobo sui nominis tertio Scotorum rege, Johanne [(852) 1Kb] Aragonum et Navarre rege, Fernando [(853) 1Kb] naturali Sicilie rege, Renato Andegavensi duce Sicilie etiam Aragonum titulo utente, Ludovico de Sabaudia cum [Col. 0426D] Jacobo naturali Cipri regnum tenente, Christiano [(854) 1Kb] Danorum, Nortwegie et Suedie rege, Casimiro [(855) 1Kb] Polonie rege, Mathia, bellicoso milite, Hungarie, Dalmatie, Croatie regnum optinente, Georgio alienigena non regni herede, Bohemie regnum occupante, regnantibus, Karolo Dei gratia Burgundie, Lotharingie, Brabantie, Limburgie, Luthzenburgi duce, Flandrie etc. comite principante, presentibus [Col. 0427A] illustris progeniei, reverendo patre in Christo dompno Ludovico de Borbonio, Dei gratia episcopo Leodiensi, duce Bullonensi, comite Lossensi, ac Guidone de Brimeu, domno de Humbercourt, preside ac tutore dicti domni ducis Burgundie auctoritate in patria Leodiensi et comitatu Lossensi, Arnoldus de Beringhen, resignatione domni Henrici de Coninxhem quondam abbatis et confirmatione apostolica, divina providentia abbas, villam Sancti Trudonis de Sancto Trudone solemniter intravit, ab omni clero et senatu populoque cum jocunditate magna receptus, a venerando domno Johanne Liberiensi episcopo, domni Leodiensis suffraganeo, presentibus venerabilibus domnis Gerardo Floreffiensi et Sigero Hilisihemensi abbatibus, sacerdotalibus vestibus indutis, [Col. 0427B] consecratur a decessu sancti Trudonis gloriosissimi confessoris anno 780. Cujus domini Arnoldi abbatis consecrationi interfuerunt reverendus in Christo Leodiensis episcopus et domnus preses et tutor supradicti, necnon et multi alii milites, nobiles, similiter doctores, licenciati, magistri atque alii viri docti et experti. Hunc ergo novum abbatem in tranquilla pace et salute longevum sancti Trudonis sanctorumque et sanctarum meritis Deus conservare dignetur, qui est benedictus in secula. Amen.

Dum juga montis aper; fluvios dum piscis amabit,
Dumque thimo pascentur apes et rore cicade,
In freta dum fluvii current, dum montibus umbre
Lustrabunt, convexa polus dum sidera pascet,
Semper honos nomenque suum laudesque manebunt [(856) 1Kb] ;
[Col. 0427C] ArnoLdVs [628 1Kb] de BerIngh Con VentVs pater abbas
II VIVs, nVnC sIt eI paX, leX [629 1Kb] , greX et deCVs oMne.
Hii versus Christi dant annos [(857) 1Kb] , insuper hujus
Ortum cenobii, mutato nomine quando
Sarchinium cepit nomen Trudonis habere,
M simul L demptis, reliquis numeris duplicatis [(858) 1Kb] ,
Presule Lamberto passo, cui sanctus Hubertus
Ultimus et primus Trajectensis Leodinus
Successit presul, cui successit Floribertus
Translata cathedra, meruit quam Legia sacra
Martello Karolo Francorum sceptra regente,
Omnes vocales D conjuncte Leodini
Presulis eximii donant annos Ludovici [(859) 1Kb] ,
[Col. 0427D] VoX dat episcopios Ludovici presulis annos.
Annos abbatis per coma columque notamus,
In verbis cuncte signantur cathegorie.
[Col. 0428A] Hec ducis invicti cecini cronographus Hugo.
In propriis jaceo, meus est Christus Deus heres,
   Cur caveat templum quis violare meum.
Villa meum que nomen habet Trudonea fertur
   Annectens comitis et ducis arva simul.
Gaudet messe mea non juste falx aliena,
   Cenobii primus attamen humus eram.
Non mea Lamberti sancti bona sunt nec Huberti
   Mettis et imperii, sed bona parta Deo.
Non omnes possunt omni esse in tempore primi,
   Res stabilis nulla est, nec violenta diu.
Dure cervicis mea gens me nosce patronum,
   Dic genibus flexis: Trudo patrone, roga!
Qui michi conjuncti sunt intercedere norunt
   Cum prece dulci ymno jugiter ante Deum.
[Col. 0428B] Si precepta tui studeas servare patroni,
   Deficient hostes aere, aqua, igne, solo.
Hostibus ergo tuis inimicus ero, sed amici
   Leticie fructus cum pietate dabo.
Parcite sic cupidi sanctorum tangere fructus,
   Ut sint pro vobis judicis ante diem.
Res est magna Dei sanctos offendere summi,
   Ex improviso nam venit ira malis.

Georgius [630 1Kb] cognomento Sarens, natione Mechliniensis, vir pius imprimis et mansuetus, ex abbate Boneffiensi postea celeberrimi hujus monasterii divi Trudonis declaratus abbas, ipso natali Virginis matris in Septembri a. sal. 1493 amictum monasticum [Col. 0428C] apud Boneffiam induit aetatis sue anno 16. Natus est ipso die sancto Vito sacro 15 Junii, die dominico a feriis sacramenti, intra primam et secundam pomeridianam a. 1477

Ego [631 1Kb] Adelardus secundus (an. 1055-1082), sola Dei gratia hujus loci abbas, post me futuris abhatibus et fratribus partem et sotietatem cum sanctis omnibus. Audiens in quibusdam locis diligentiorem curam esse pro pauperibus quam fuisset hactenus apud nos, statuimus pro communi nostra salute secundum consuetudinem illorum illam meliorare, et, ut inviolabiliter conservaretur, litteris manus nostrae confirmare [632 1Kb] . Dabatur tribus pauperibus cotidie ad mandatum panis unus et offae de reliquiis fratrum [Col. 0428D] cum stopo [(860) 1Kb] uno cervisiae, ad portam autem tres siliginei panes, preter haec dimidius modius de cambagio [(861) 1Kb] supervenientibus pauperibus. Adjecimus [Col. 0429A] postea 7 panes, tres quidem puerorum ad mandatum, quatuor vero siligineos aliis pauperibus, et dimidium modium cervisiae de gruta. Visum est etiam dominis [633 1Kb] predecessoribus nostris abbatibus mihi etiam aliquid commemorationis impendere, et fecimus hiis duntaxat quos vel videre vel nosse potuimus. In anniversario domni abbatis Adelardi primi dabuntur 4 solidi fratribus, 12 vero denarii in cervisiam pauperibus. Item in anniversario abbatis domni Guntramni habebunt fratres 4 solidos, pauperes vero in cervisiam 12 denarios et dimidium panis modium, in meo autem 8 solidi dabuntur in servitium fratrum, duo autem in cervisiam ad usus pauperum cum uno modio panis. Hoc ita constituimus, ut quoad vixero in anniversario benedictionis [Col. 0429B] nostrae detur, post discessum vero nostrum in anniversario defunctionis nostrae. Libra haec denariorum solvetur de allodio Herken, quod emimus a comite G. de Musal, panis vero de Villario. Quoniam vero anniversaria fratrum nostrorum defunctorum nimis desidiose agimus, judicavimus bonum esse, si negligentias totius anni semel in anno redimeremus, primo scilicet die post missam omnium sanctorum, in quo illis vigilia et missa et commendatio animae propulsantibus signis celebraretur, eo etiam die fratribus caritas trium solidorum detur [634 1Kb] .

Hee [635 1Kb] sunt copie cartarum de jure grute seu scruti totius opidi ad nostrum monasterium pertinentis, ratione cujus habemus omni septimana de [Col. 0429C] singulis cambis seu braxinis, quotiens braxant, unum pecarium cervisie. Quarum hec est prima, de qua narratur in prima parte hujus compilationis de gestis abbatum, libro 1, capitulo 22, cujus tenor talis est: In nomine sanctae et individuae Trinitatis, notum sit omnibus tam presentibus quam futuris, qualiter domnus Theodericus Mediomatrice sedis episcopus, etc. [(862) 1Kb] .

Item de eodem. Sequitur secunda, de qua narratur in tercia parte compilationis libro 1, capitulo 3, cujus tenor talis est: (1140) In nomine sanctae et individuae Trinitatis, Stephanus Dei gratia sanctae Metensis ecclesiae episcopus, notum sit omnibus tam presentibus quam futuris, qualiter domnus Thedericus Mediomatricae sedis episcopus in coenobio sancti Trudonis per [Col. 0429D] aliquod tempus commoratus, et ibi in egritudinem incidens et ad extrema perveniens, cum consilio amicorum suorum donavit eidem ecclesiae et fratribus inibi Deo servientibus scrutum ejusdem opidi, quod ad servitium suum et antecessorum suorum pertinebat. Hoc autem ad remedium animae suae et aliorum antecessorum suorum fecit, quatinus memoria illorum ibidem, non sicut ante, sed perfectius et stabilius permaneret. Quod domnus Adelbero successor ejus et [Col. 0430A] cognatione et ordine in loco supradicto constitutus advertens, simulque causam et necessitatem, pro qua predicti fratres hoc ab eodem domino suo episcopo expostulabant, considerans, scilicet ut eorum potus, qui eatenus vilior habebatur, postea quodammodo melioraretur, decrevit manuscripti auctoritate notare suoque sigillo signare, domno abbate secundo Adelardo loci illius ceterisque fratribus hoc idem postulantibus, quatinus hoc nullus successorum suorum infringere auderet, et quod ipse ad remedium animae suae predicto sancto sibique famulantibus contulit, ille quoque causa animae suae et successorum suorum firmavit. Hoc ego quoque Stephanus ejusdem sanctae Metensis ecclesiae episcopus pro remedio animae suae et praedecessorum meorum in id ipsum renovavi et [Col. 0430B] confirmavi, quatinus ratum et inconvulsum permaneat nec ulli amplius hoc infringere liceat. Et quia hoc de antecessorum nostrorum et nostro fuit servitio, statuimus et manu propria firmamus, ut censum, qui de prefato scruto ecclesiae sancti Trudonis jure debetur de omnibus tabernis quae vel infra villam Sancti Trudonis vel extra villam sitae sunt, quae ad ipsam villam pertinent, nulli contradicere aut retinere liceat. Haec renovatio et confirmatio facta est puplice, petente domno Folcardo abbate et fratribus ejus anno incarnati verbi 1140, ind. 3, Romae papa Innocentio, rege Conrado, sub testibus ydoneis qui subnotati sunt. Theodericus primicerius, Albero et Walnerus capellani, Henricus comes de Salmis, Gerardus de Rottei, Walterus, Otto mariscalcus, Gerardus, Ricardus. [Col. 0430C] Ego Albero secundus nomine, Dei gratia Leodiensis episcopus, petente domno Stephano Metensi episcopo, auctoritatis nostrae banno haec confirmavi et subscribendo roboravi, et quia fratrum prebenda est, quam nulli distrahere vel quoquo modo imminuere licet. Si quis contra niti voluerit, vel aliquid ex hiis sibi retinuerit aut vendicaverit, juxta sanctorum patrum decreta sit danti et accipienti et possidenti anathema, donec satisfecerit et ecclesiae bona restituerit.

Item de eodem. Sequitur tercia, cujus tenor est talis: Stephanus Dei gratia Metensis episcopus fidelibus suis in villa Sancti Trudonis manentibus gratiam Dei et suam, si obedierint. Res ecclesiae votae sunt fidelium sustentationes pie viventium, quas si quis tulerit vel detraxerit, juxta patrum veridicam sententiam [Col. 0430D] cum Juda proditore eternae dampnationi subjacebit. Monemus ut ab hujusmodi caveatis, ne similem dampnationis poenam incurratis. Notificamus autem vobis, quod causa fratrum ecclesiae sancti Trudonis, ad consilium fidelium nostrorum relata et diligentius investigata, veritati manus dedimus et justiciae satisfecimus. Elemosinam itaque quam eis priorum nostrorum contulit munificentia, censum scilicet grutae juxta manuscripti [(863) 1Kb] , quod eis de ea nostra renovavit [Col. 0431A] veritas, et petitione nostra venerabilis fratris nostri Leodiensis episcopi Alberonis reverenda firmavit auctoritas, firmum et insolubile judicamus, contra illud venientes anathemati et eternae dampnationi, nisi resipuerint, subjacere decrevimus. Hominibus nostris precipimus per fidem nobis debitam, ut ecclesiae jus suum recognoscant, quod si neglexerint, nos ecclesiae non deerimus, sed causam ejus pro officii nostri debito fideliter manutenebimus.

Sequitur quarta in qua determinatur de jure malae grutae, quantum ex ipsa ad grutarium pertineat, et de 6 cambis sive braxinis dominicalibus, que libere sunt et non solvunt censum cambarum, id est pecarium cervisie, unde etiam fit mensio in tercia parte prefate compilationis libro 1. capitulo 3, [Col. 0431B] cujus tenor talis est: (1139) In nomine sanctae et individuae Trinitatis, notum sit tam presentibus quam futuris, qualiter ego Folcardus, gratia Dei abbas Sancti Trudonis, pro dirimenda lite et contentione, quae tempore antecessoris mei, domni Rodulfi abbatis, persepe graviter mota fuit de gruta hujus villae, Renero et uxori ejus Engeltrudi et heredibus ipsorum pro veritate et justicia eorum, quae omnibus hodie nota est, bannum et confirmationem impressione sigilli mei de eadem gruta facio, quam primum idem Renerus et uxor ejus Engeltrudis ab hiis qui ipsam grutam hereditatem suam esse perhibebant, scilicet Renero et Roberto et Hugone et filiis eorum in presentia domni Rodulphi abbatis in vadio pro 100 marcis acceperat, quibus et postea de suo tantum addidit quod ipsam grutam et omne jus hereditatis, [Col. 0432A] quod in ea videbantur habere, omnes effestucaverunt, et Renerus et uxor ejus Engeltrudis ad usus suos et filiorum suorum de manu Rodulfi abbatis coram fratribus, scabinis et paribus ecclesiae hereditario jure eam suscepit. Haec ut rata et inconvulsa permaneant, sicut ab antecessore meo facta sunt, sic et a nobis in id ipsum coram capitulo et scabinis et paribus ecclesiae legittime et hereditario jure ipsi Renero et uxori ejus Engeltrudi et heredibus ipsorum renovata sunt. Anno dominice incarnationis 1139. ind. 2. epacta 18. Romae papa Innocentio, rege Conrado, Metis presidente Stephano, Leodii Alberone secundo, prelationis nostrae anno 1.

Debet autem grutarius ecclesiae in anno 5 libras piperis, in natale Domini, in pascha, in pentecosten, [Col. 0432B] in festo sancti Remigii et sancti Trudonis; in hiis quinque solempnitatibus cum solvit piper, accipit a cellerario duos panes seniorum duorum puerorum et duas portiones piscis, quales habent fratres, et sextarium vini. Dat etiam in anniversario Theoderici Metensis episcopi, scilicet 2. Kal. Maii, qui grutam ipsam fratribus dedit, 5 solidos, et item Idus Novembris in anniversario Adelberonis Metensis episcopi, qui grutam ipsam fratribus confirmavit, solidos 5, et hiis diebus habet prebendam sicut quilibet fratrum. Dominicalibus cambis dat grutam gratis, et de cambis ville hujus censum grute duas partes habet ecclesia, terciam grutarius. Huic confirmationi interfuerunt fratres, prior Egebertus, Balduinus, Henricus, Fulbertus, Elioldus, Conradus



DE JURE SOLVENDI CENSUM MALE GRUTE.
[Col. 0431]

[Col. 0431C] Sciendum quod census male grute, quem cum cambato pie memorie domnus Theodericus hujus nominis secundus Mentensium episcopus nostre ecclesie perpetuo jure ad suam prius ecclesiam pertinente solemniter contulerat, sequestratus fuit ante plures annos a censu cambati, qui vulgariter appellatur panthgiis et ad hereditariam possessionem quorundam opidanorum devolutus. Verum per quem modum aut quali aliarum hereditatum commutatione immutata fuerit prefate carte de mala gruta traditio, ita quod hujusmodi heredes nostre ecclesie preposito tantummodo solvant 15 solidos Lovanienses, in archivis cartarum nostri monasterii declaratum non reperitur.

Preterea sciendum quod hereditas de jure prefate male grute, per successum temporis ad quosdam de magnatibus opidi devoluta, in tres partes divisa est. [Col. 0431D] Cujus una pars ab olim devoluta ad domnam Gertrudem dictam Pondernuel militissam, per eandem collata est circa annum Domini 1352 ad instituendum duo beneficia, quorum unum situm est in nostro monasterio ad altare beate Marie et sancte Anne, et aliud ad altare omnium sanctorum in ecclesia sancti sepulcri. Relique vero due partes sic divise sunt, quod heredes Eustachii condam dicti [Col. 0432C] Greve et pueri de Palude habent unam partem; terciam autem partem obtinent heredes domni Albertini condam militis et ejus fratruelis Ade de Sancta Katharina, scabini hujus opidi. Redditus vero hujus grute qui certi sunt capiuntur ad et supra domos, scilicet braxenam, que sita est in angulo ex opposito aule domini nostri abbatis, que appellatur domus grute, et ad reliquas contiguas mansiones usque ad conum super rivum, et consequenter a cono ipso ad reliquas mansiones citra rivum constructas, usque ad vicum pervium ibidem positum; que mansiones nullum alium censum fundi solvunt nostro proposito preterquam censum supradictum. Insuper habent prefati heredes de jure ipsius grute de qualibet cervisia, que braxatur infra districtum opidi, denarium Leodiensem cum dimidio, qui faciunt quartam partem unius grossi veteris, quociens [Col. 0432D] braxant, exceptis 5 cambis id est braxenis, que dicuntur dominicales et libere sunt ab hac solutione de una cervisia; si vero pluries braxant in hebdomada una, tunc de reliqua solvunt ut alie. Hujusmodi vero braxene sunt tres, quarum una sita est in platea Plancstrate ex opposito cymiterii nostri majoris dicti Vriethof, secunda sita est inter ecclesiam beate Marie et mansionem Theutonicorum [Col. 0433A] dominorum, altrinsecus pluribus domibus interpositis; tercia vero sita est in novis domibus supra conum vici versus ecclesiam. Item sunt adhuc due alie, quarum una vocatur braxena sancti Spiritus, et alia que sita in platea salis ultra rivum mansioni supra conum stanti contigua, in quibus quotiens braxatur nullam pecuniam solvunt. Item est adhuc una que est sexta, sita in opposito domus de Everbodio, [Col. 0434A] in qua quotiens braxatur, datur braxatori a grute heredibus pecunia illa gratis. Ad hanc braxenam habent prefati heredes, quotiens braxant, 18 quartas cervisie inter se dividendas. Insuper sciendum quod hee 6 braxene dominicales, quotiens braxant, libere sunt a censu pecarii cervisie, quem habemus ad reliquas braxenas infra libertatem opidi.




[Col. 0433]
RODULFI EPISTOLAE.


(Vide supra col. 94.)




[Col. 0433]
VITA LIETBERI EPISCOPI CAMERACENSIS.


(Vide Patrologiae tom. CXLVI, col. 1450.)




[Col. 0433]
ACTA TRANSLATIONIS S. GEREONIS UNIUS MILITIS LEGIONIS THEBAEORUM.
(PERTZ, Monum. Germ. hist., Script. t. X, p. 330.)

[Col. 0433B] Rodulfus, Dei gratia id quod est, omnibus sanctorum martyrum memoriam pie amplectentibus martyrum consortium. Anno ab incarnatione Domini 1121, turbatis jam ante per aliquod annos ecclesia et regno, sub imperatore Heynrico, cujus pater Heinricus Leodii obiit, multi episcoporum et abbatum et de omni ordine et gradu clerici et monachi expulsi a suis sedibus hac illacque ferebantur propter communionem imperatoris, quam vitabant, quia excommunicaverat eum domnus papa Calixtus secundus, secutus in eum sententias predecessorum suorum Gelasii et Paschalis. Hac tempestate, eademque de causa, eoque maxime quia Frederici Leodiensis episcopi electioni et consecrationi faveram, expulsus sum et ego de coenobio beati Trudonis [Col. 0433C] Idus Aprilis, quarta feria dominicae resurrectionis, cum in eo indignus presedissem 12 jam annos et 2 menses et, ut puto, 14 dies. Susceptusque sum eodem anno misericorditer a domno archiepiscopo Coloniense Frederico, ejusdem ecclesiae studio et fratrum electione positus sum abbas in coenobio beati Pantaleonis extra muros civitatis, 8. Idus Septembris, cum jam vacasset a 4. Kalendas Januarii. Nec multis post subsequentibus diebus, petente quodam Dei servo et predicatore magno Norberto unum de corporibus martyrum Thebeorum, qui jacent in monasterio sancti Gereonis, [Col. 0434B] apertum est unius eorum sepulchrum in eodem monasterio, juxta medium pylarium ad meridianam plagam, presentibus tota nocte ad vigilias et ad fodiendum religiosis clericis et monachis atque abbatibus cum omni obsequio et reverentia atque devotione; inter quos et ego peccator mandatus affui. Elevato igitur superiore lapide de sarcophago post 800 et aliquot plures annos martyrii Thebeorum, inventum est in eo corpus magnum, per scapulas amplum, per pectus et brachia thorosum, indutum clamide militari coloris purpurei, quae ampla utrimque vestis dependebat usque subter genua ejus quasi tribus digitis, genus pallae non ignobilis. Super eam aliam habebat vestem non breviorem, ignotam quidem nobis nomine, sed cognitam filo serico et colore [Col. 0434C] nobilioris purpurae; subtus ad carnem nichilominus vestis serica albi maxime coloris, sed tamen subrubea. Corpus totum intactum adhuc videbatur a mento, quod tantum de capite supererat, usque ad pedes, indissoluta adhuc superficie vestium, caligarum atque calceorum. Nam ut conicere verius potuimus, sic casu pertransierat inter caput et mentum persecutoris gladius. Pars tantum illa ubi ventris mollities fuerat, aliquantulum modeste tamen subsederat, quam vestis subsecuta indissoluta permanserat. Tali suppressione pectus et ossa femorum videbantur magis turgere. Supra pectus illius [Col. 0435A] signum dominicae crucis inventum est de aurifrigio factum, sicut considerari potuit, submicantibus adhuc in eo auri metalli scintillulis. Aurifrigii longitudo pene unius pedis extiterat, latitudo vix unius digiti. A genu ejus usque ad pedes ejus tibiae ex directo et integro decenter compositae, habentes adhuc caligas integras de palla, rotundis floribus ad modum oculorum caude pavonis circumquaque distinctas. In ipsis subtularibus juncti sicut prima die et a talo sursum erecti pedes adhuc continebantur, et, quantum ad superficiem vestis, nichil de toto corpore videri poterat, quod adhuc corruptum sive commotum adhuc fuisset. Sub vestibus tamen, sicut postea exitus probavit, ipsa caro jam prorsus in cinerem resoluta fuerat cum ossibus, exceptis paucis [Col. 0435B] de majoribus, sed favillae superextantis incommota integritas carnis quoque integritatem oculis admirantium figurabat. O, quam gloriosum erat videre magnanimi militis Christi venustam formam magnificeque vestitam et quasi viventis adhuc viribus plenam, cujus caput, si sub simili incorruptione corporis adesset, dormire eum potius quam mortuum crederes! Ad caput ejus cespis erat gramineus locatus, a capite usque ad cingulum ab utraque parte laterum inter corpus ejus et sarcophagum. Qui cespis, immo qui cespites, nam plures fuerant, sanguinei toti adhuc erant, sicut perfusi in terra fuerant fluente sanguine martyris, quando percussus in terram cecidit.

Sed et in aliorum trium martyrum sarcophagis [Col. 0435C] hac occasione apertis eadem magnalia Dei vidimus. Pili herbarum in ipsis adhuc cespitibus, rigebantur, sicci tamen, sed concreto sanguine integri tenebantur. Testes mihi sunt ipsi martyres, quia propria sed indigna manu tenui, oculis propriis aspexi, et aliis videre porrexi, ipsi quoque domno episcopo assidenti multumque pre gaudio et devotione lacrimanti. O quantum studium, quantus amor Christi, quanta devotio fidelium tunc temporibus christianorum, qui in tanta persecutione nec ipsos sanguineos cespites tollere neglexerunt! Quid moror? Ista nocturnis horis acta sunt, sub magno quidem religiosorum virorum fletu et cantu. Mane facto, cum res tam gloriosa et desiderabilis audita fuisset a civibus et ostensa pluribus illorum, nam apertum sarcophagum palla tantum [Col. 0435D] tegebat, tota statim civitas infremuit, se malle mori quam tanto thesauro, tanto patrono privari. Erant etiam inter eos qui corpus inventum ipsum esse sanctum Gereonem dicebant, propter habitus venustatem et corporis formositatem. Unde major et major fiebat tumultus in populo, contradicebaturque ab omnibus domno Norberto. Vix tandem sedatus est tumultus, preposito Sanctae Mariae de Gradibus Theoderico pulpitum ascendente et populum mitigante, et quod rei hujus consilium esset differendum promittente, usque ad presentiam domni archyepiscopi. Tunc nichilominus ad satisfaciendum populo decretum est a majoribus, ut sepulchrum lupide superposito clauderetur, considerata prius [Col. 0436A] diligenter integritate corporis a fidelibus, ne quid furto de eo tolleretur. Haec acta sunt 3. Ydus Octobris, anno supradicto dominicae incarnationis. Interea nocte et die usque ad 8. Kalendas Decembris cum magna devotione et multo lumine sepulchrum custodiebatur, die circumsedentibus cum psalmodia electis ad hoc ejusdem ecclesiae aliquibus clericis, nocte vigilantibus nichilominus cum psalmodia quibusdam aliis, interdumque juvantibus eos fratribus de Sanctis Apostolis. Igitur post aliquot ita interlapsos dies, 8, ut diximus, Kalendas Decembris vocatus affuit domnus archyepiscopus, abbates, prepositi et omnes congregationes civitatis, populus vero innumerabilis. Magna reverentia magnisque laudibus secundo apertum est sepulchrum, et integrum [Col. 0436B] representatum corpus sanctum; tamen ex magni lapidis concussione caro quae sub vestibus in favillam versa erat, per plurima loca subsederat, sicut etiam in talibus solet contingere, infuso post tot tempora occultis corporibus novo aere. Ponuntur duo abbates induti vestibus albis et stolis, unus ad caput, alter ad pedes. Quorum unus ego peccator ad caput ejus sedi, quamvis, ut superius dixi, de capite nichil preter mentum haberetur, sicut percussoris illud absentaverat gladius. Applicuerunt se etiam alii duo presbiteri clerici sancto levando corpori, nichilominus et ipsi induti vestibus albis et stolis. Qui sacras manus pie apponentes primum vestes collegerunt, non integras, quia vetustas non patiebatur, sed per grandes et minores partes, sicut poterant diligentius. [Col. 0436C] Circa scapulas vero et supra totum pectus et usque ad cingulum multus inveniebatur sanguis superglobatus, sicut absciso capite ex collo et venarum meatibus sparsim potuit emanare. Collectae igitur sunt diligenter omnes ejus vestes, sed istae diligentius crasso sanguine sed sicco graves, et per se in scriniolo uno decenter ad hoc parato positae reverenter. Cum quibus et balteus ejus militaris de nigro corio inventus et repositus est, pene unius ulnae longitudinis, adhuc integras habens partes. A sinistro latere juxta latus ejus et balteum, inventum est nodus ferreus ad modum ovi, rubigine prope consumptus, quem capulum gladii ejus fuisse credidimus, sed de gladio frustum nullum invenimus. Diligentius tamen postea quidam attendentes, in [Col. 0436D] ipsis partibus reliquiarum, quas inde exoraverant, particulas ferri michi protestati sunt se invenisse. Subtulares, magnis partibus integris, eodem scriniolo reconditi sunt, caligae prorsus in cinerem resolutae. At ubi susceptis vestibus ad carnem et ossa colligenda ventum est, vix de ipsis ossibus, et hoc de magnis, aliquid solidum apparuit quod prorsus in cinerem aut in parvas particulas vetustas non redegit. Mira res et valde gloriosa. Testor ipsos sanctos martyres, testor et ipsam multitudinem religiosorum, qui diutius hoc viderunt, totus cinis carnis et ossuum quasi calx noviter fusa candebat per totum sarcophagum. O quotiens ibi cantatum cum multis lacrimis fuit »et in sanguine agni laverunt [Col. 0437A] stolas suas!« o quotiens ibi repetitum »laverunt stolas suas, et candidas eas fecerunt in sanguine agni!« Tandem collectus est cinis et cespis simul sanguineus, et ipse in pulvere, sed terrei atque subrubri coloris propter sanguinem, resolutus, susceptusque in munda palla et preciosa, in alio scrinio majore reconditus est. Tunc elevatis utrisque scriniis, multa oblata sunt ad fabricandum feretrum sancto martyri. Domnus archyepiscopus obtulit scutellam argenteam, deinde singuli quique prout devotionem habebant. Acta est etiam processio magna die illa circa claustrum et circa monasterium, pulsantibus signis et cantantibus clericis et monachis laicisque theutonice in concrepationibus suis. Qua processione finita et sanctis reliquiis in loculis suis [Col. 0437B] super altare in medio monasterii collocatis, missa de ejusdem sanctae legionis martyribus incepta est, et jubente domno archyepiscopo a me peccatore cantata. Ante canonem vero, finito evangelio, domnus archyepiscopus sermonem fecit ad populum de his quae tunc pre oculis habebantur et manibus, et quae ad salutem animarum pertinebant, de sanctis Thebeis martyribus. Finita missa, dimissus est populus cum leticia magna. Ex hujus sancti martyris reliquiis cura et devotio fratris nostri Echeberti postea partes aliquas nostro interventu impetravit a preposito ejusdem monasterii Herimanno, cujus studio et devotione revelatum corpus translatum fuit. Reliquiae autem hae sunt: De veste illa subtiliori quam ad carnem suam indutam habuit, de balteo [Col. 0437C] ejus militari qui circa lumbos ejus inventus est nigri corii, de ferro, ut videbatur, ejus gladii, confuso cum sanguine et cineribus vestium et corporis illius, ubi quasi in media vagina ferrum adhuc patenter sublucere videtur; de sanguine ejus cum pulvere carnis et ossuum et vestium ejus. Nam purus cinis carnis ossuumque ejus cum adhuc per se jaceret, simillimus erat calcis novae aut farinae candidae, postquam vero collectae sunt partes vestium quae [Col. 0438A] integre colligi potuerunt, et ossa quae penitus resoluta non fuerunt, cetera omnia in uno pulvere collecta sunt, hoc est, pulvis sanguinei cespitis, pulvis ossuum, pulvis carnis, pulvis vestium; quae omnia simul confusa album quoque prius illum confuderunt. Haec ideo tam diligenter exprimimus, quia pulverem carnis et ossuum colorem calcis noviter fusae habere diximus, ut, cum alius color in isto pulvere inventus fuerit, nemo tamen dubitet quin de vera carne et ossibus ejus sit, immo simul quoque de sanguineis cespitibus atque de ejus simul vestibus. Has scilicet reliquias cum michi frater Echebertus allatas representasset, recognovi eas sicut in sepulchro videram, et ex earum presentium occasione ordinem inventionis, sicut hic legitur, aggressus [Col. 0438B] sum fideliter describere secundum quod vidi et manibus propriis licet indignus tractavi. Itaque prius eas vobis per eundem fratrem misi transferendas in ecclesiam beatae Mariae in Dunc, quatenus ex hoc nostro scripto et ex earum presenti contemplatione nulli modo vel in posterum dubium sit quod ex corpore martyris de sancta legione Thebeorum martyrum sumptae sint. Hortamur ergo et rogamus atque precipimus ut fratres nostri qui morantur in Dunc diem festum martyrii eorum in die sancti Gereonis cum duodecim lectionibus amodo agant et diem adventus istarum ad eos reliquiarum.

Haec ego peccator Rodulfus, fratres mei et filii karissimi qui estis in coenobio sancti Trudonis in Hasbania, scripsi vobis de coenobio beati Pantaleonis [Col. 0438C] juxta Coloniam. Ceteras reliquias quae subnotatae sunt supradictus frater suo studio collegit; earum aliam ego certitudinem non habeo nisi quod a Dei ancilla apud nos inclusa et a fidelibus Christi eas accepit: de sanctis virginibus, de sanctis Mauris, de pilleo sancti Thomae apostoli et ejus cingulo, de cera ab igne dominica liquefacta, de sancto Pancratio, de sepulchro Domini. Datum 18 Kalendas Octobri




ANNO DOMINI MCXXXVIII
LEO MARSICANUS CASINENSIS MONACHUS POSTMODUM CARDINALIS EPISCOPUS OSTIENSIS ET PETRUS DIACONUS MONACHUS CASINENSIS.




[Col. 0439]
LEONIS MARSICANI ET PETRI DIACONI CHRONICA MONASTERII CASINENSIS
(Edidit W. WATTEMBACH in Monumentis Germaniae clarissimi Pertzii, Script. t. VII, p. 551)
(G)*





PROLEGOMENA.



I. LEONIS GESTA, NATALES, SCRIPTA.---SUBSIDIA EDITIONIS.

Casinensis coenobii, quod nostri imperatores prae caeteris pia cum veneratione coluerunt, cujus labantibus rebus plus semel strenue sucurrerunt, monumenta litteris consignata, quae in tertio hujus collectionis volumine plurimis mendis purgata prodierunt [(1) 1Kb] , longo jam intervallo sequitur Chronicon a Leone et Petro conscriptum. Jacentia enim post Saracenorum irruptionem litterarum studia non ante medium saeculum XI in beati Benedicti plantatione ad novum vigorem sunt resuscitata: quod ne pluribus mihi sit persequendum, docta et ingeniosa De litterarum studiis apud Italos primis medii aevi saeculis dissertatione [(2) 1Kb] cavit V. cl. Wilh. Giesebrecht. Multa ibi invenies de eximio illo virorum coetu, qui florentissimis sub Desiderio abbate coenobii rebus litterarum quoque artiumque liberalium studiis Casinum reddiderunt celeberrimum, primamque inter eos, quae hucusque latuerat, Leonis nostri mentionem. Multa semper cum Marsorum comitibus Casinensibus fuerat conjunctio, quorum stirpe progeniti tunc inter eos conversabantur [Col. 0441] Oderisius, Theodinus, Transmundus. Leonem autem, cognomine ut ipse ait [(2*) 1Kb] Marsicanum, cum eis vel consanguinitate vel affinitate fuisse conjunctum, admodum probabilis est Giesebrechtii conjectura [(3) 1Kb] . Alfanum audiamus, Salernitanorum archiepiscopum, qui, Theodinum [(4) 1Kb] exhortatus ut socios in paradisum, postquam ipse praemia virtutum acceperit, adducat, postremo addit:

Ut sit in hoc horto sed et ipse Leunculus opto.
Et ad Pandulfum Marsorum episcopum, patruum Theodini, postquam aliorum ejus propinquorum meminit:

Integra sit pueri bonitas tibi grata Leonis,
   Nec tibi displiceat: hunc, ut ameris, ama;
Dilige [(5) 1Kb] quo semper te diligat, atque libenter
   Obsequium possit solvere saepe tibi.
Mente satis miti devotus in ordine vivit,
   In quo perficitur Cunctipotentis opus

Quibus locis nostrum designari Leonem, certum quidem non est, at quam maxime verisimile. Certe cum superius carmen scriberetur ad Theodinum jam cardinalem diaconum, fratribus Casinensibus eum ascriptum fuisse constat. Ipse autem quam amanter de Theodino, quam leniter de Transmundo loquatur videsis in Chr. Cas. III, 17, 24, 25. Fratrem habuit Joannem monachum Casinensem, cujus Petrus diaconus meminit in sermone de Octava sancti Benedicti, c. 3. Avunculum suum ipse commemoravit Joannem Soranum episcopum [(6) 1Kb] , monachum Casinensem [(7) 1Kb] : fortasse non diversum a praeposito illo Casinensi cujus inter Theodini amicos l. l. meminit Alfanus [(8) 1Kb] . Episcopus est consecratus a Gregorio VII, primo pontificatus ejus anno [(9) 1Kb] .

Leo igitur Marsicanus vixdum 14 annos egressus in Casinensi monasterio a Desiderio abbate [(10) 1Kb] est susceptus, instructus, enutritus ac provectus [(11) 1Kb] . Magistro in conversione usus est Aldemario, quem olim fuisse dicit [(12) 1Kb] »Capuanae civitatis prudentissimum ac nobilem clericum et Richardi principis notarium.« Eo siquidem munere fungens 23 Aug. 1059 subscripsit litteris principis [(13) 1Kb] ; anno 1063 vel 1064 abbas in Sardiniam missus, post reditum ab Alexandro II S. Laurentii abbas cardinalis est constitutus. Unde efficitur, Leonem novitium fuisse intra annos D. I. 1060 et 1064 [(14) 1Kb] . Quod si II, 16, legimus, eum cum puerulus esset, vidisse presbyterum quemdam plus centum annos natum, qui excaecationem Mansonis abbatis Joanni Sorano episcopo confiteri solitus fuerit, non possumus quin Joannem tunc nondum episcopum fuisse statuamus [(15) 1Kb] . Ut ut hoc fuit, bonae indolis puer a Desiderio inter familiares mox receptus est et arcta cum eo necessitudine conjunctus, universis fere ejus usque ad obitum negotiis interfuit [(16) 1Kb] ; cujus erga se merita grato semper animo recolens, in summa ejus memoriam habuit veneratione. Quo factum est ut Oderisius, qui illi successit, Vitae Desiderii scribendae officium ei injungeret, quod Alfanum [(17) 1Kb] olim ut susciperet frustra rogaverat [(18) 1Kb] . Sed Leo per totum illum annum otium ad scribendum minime nactus est, cum plurimis semper distineretur negotiis. Nam cum Petro teste [(19) 1Kb] »sanctitate et monasticis disciplinis ad plenum esset imbutus, et in divinis Scripturis apprime eruditus,« mature ut videtur se convertit ad rerum gestarum historiam atque vetera monumenta cognoscenda, et bibliothecarius monasterii [(20) 1Kb] factus, non solum in causis hujus loci gerendis, verum etiam in apostolicae sedis negotiis saepe fuit adhibitus. Continuas autem Casinensibus pro possessionibus monasterii lites fuisse orandas, ex ipso hoc Chronico discimus, quae per quantum temporis singulae duraverint, quanta iis facessiverint negotia, ex uno estimare licet exemplo. Leo enim ipse scripsit relationem de causa Sanctae Sophiae in Benevento [(21) 1Kb] , quam ex Petri regesto edidit Gattula Hist. Cas. p. 54. Ejus igitur loci dominium coenobio suo vindicaturus, [Col. 0443] cum »primo apud Romam in synodo venerabilis papae Gregorii [(22) 1Kb] , et postmodum apud Melphim (1089, sept. 18) et Trojam [(23) 1Kb] (1093, Mart. 11), et iterum Romam in synodo rev. papae Urbani cum super diversis ac plurimis aliis [(24) 1Kb] tum super hoc praecipuo negotio solemnem proclamacionem fecisset, et nichil ex his usque ad hanc diem justiciae recipere potuisset, contigit ut quadam die ex imperio domni abbatis Oderisii ad ipsius apostolici curiam pergeret qui tunc temporis (apud) Beneventum morabatur.« Ibi exorta altercatione cum Madelmo abbate Sanctae Sophiae, papa »ad proximum synodum apud Barum habendam eos cum muniminibus« adesse jussit, ibi tandem ad finem causam perducturus. »Venitque tempus concilii ferme post mensem« (1098, Oct. 1); sed ne tun quidem sententia prolata, papa Beneventum post dies aliquot reversus, iterum partes audivit, nec tamen sententiam protulit. »Post dies aliquot, pergit Leo, simul cum illo nobis in servitium ejus pergentibus, et super hoc eodem negotio rursus iterumque apostolicam sententiam repetentibus, scripsit Anzoni (Beneventanorum domino) a Ceperano epistolam,« qua eum vice sua Casinensibus justitiam facere juberet. Ea data est III Non. Novembris. »Sequenti anno papa defunctus est; Anso post biennium perdidit Beneventum; negotium eapropter remansit infectum [(25) 1Kb] .« Similibus eum causis gerendis occupatum fuisse existimes, cum abbatem Capua redeuntem »pro officio suo« comitaretur [(26) 1Kb] : cui de mandato sibi Desiderii Vitam scribendi munere sciscitanti, se nondum opus agressum esse respondit. »Et quando, inquit, huic tuo parere imperio potui? quando tanto fere hoc anno tum in servitio domni apostolici ex jussionne tua per Maritimam atque Campaniam, tum quoque in tuimet ipsius negotiis occupatus, vix per octo dies continuos in monasterio constiti.« Accepta excusatione Oderisius jam universam ei coenobii historiam scribendam demandavit et summa cum diligentia Leo mox totum te ad magnum et multo gravius hoc opus convertit: otio ut apparet sibi concesso, ut post annum illum 1098 scribendi initium fecisse videatur. Sed coeptum opus non absolvit, neque ultra annum 1075 produxit: quanquam ne tum quidem calamum deposuisse videtur, cum ad dignitatem episcopi Ostiensis [(27) 1Kb] et S. R. E. cardinalis a Paschali II esset evectus [(28) 1Kb] . Quod quo tempore factum sit ignoramus. Anno 1101, Mart. 31, Odo decessor ejus inter vivos fuit [(29) 1Kb] ; Leo autem nomen suum praeceptis papae subscripsit post Crescentium Sabinensem, Petrum Portuensem episcopum: Cononem Praenestinum praecedit; unde nescio an concludere liceat, eum post illos, sed ante Cononem fuisse ordinatum. Quorum Petrus quidem Mauricios qui a. 1100 Hierosolyma petierat, a. 1102 jam successerat [(30) 1Kb] , Cono autem mense Maio 1107 in concilio Trecensi familiaris papae effectus, mox Romam petiit: ubi episcopus ordinatus et Hierosolyma est directus Nam a. 1107 [(31) 1Kb] Praenestinus episcopus ibi fuisse traditur, Cono a. 1111.

Anno Domini 1111, Febr. 12, Leo Romae fuit, cum Heinricus V rex Urbem intraret, et capto eum caeteris cardinalibus papa, ipse cum Joanne Tusculano episcopo habitu plebeio indutus evasit [(32) 1Kb] , et Joannem quin in animando ad resistendum populo adjuverit, non est quod dubitemus. Sed cum neque captus fuisset, neque conventioni isti a papa extortae subscripsisset, tamen coronationi regis, ne omnia denuo turbarentur, deesse non potuit, et cum vice Albanensis episcopi primam orationem dixisset, deinde proprio fungens officio Heinricum ad confessionem apostolorum perductum, unxit inter scapulas et in brachio dextro [(33) 1Kb] , Quod quam malo animo fecerit, aestimare licet ex eo quod III Non. Jul. Paschalis a Tarracina »Joanni Tusculanensi et Leoni Velletrensi [(34) 1Kb] episcopis et cardinalibus in unum congregatis« scribendum duxit. Ubi quod Velletrensem appellat Leonem, ideo factum esse arbitror, ne vel juniori episcopo seniorem, vel Ostiensi, primae post Romanam Ecclesiae, Tusculanensem videretur postponere. Scribit autem: »Id quod in personam nostram, imo in Patrem vestrum praeter ipsius Ecclesiae judicium atque praesentiam vos egistis, etsi vobis ex zelo Dei visum est, non tamen ut mihi videtur canonico tramite incepistis. Non enim charitas sed aemulatio id dictasse perspicitur.« Quos deinde ita adhortatur: »Vos autem pro Ecclesia in Ecclesia [Col. 0445] agite, ut illum Ecclesiae Dei zelum, quem habetis et habere ostenditis, ipsa experiatur Ecclesia.« Hac igitur summi pontificis admonitione Leo noster ab amicorum consortio videtur esse revocatus [(35) 1Kb] : qui potius operam papae praestandam esse putavit contra socios hostibus acerbiores, litterisque a Paschali acceptis Casinum venit et Brunum Signiensem episcopum ut abbatiae renuntiaret coegit [(36) 1Kb] . Quo negotio mense Augusto vel Septembri ejusdem anni peracto, Romam rediit, ubi in Pallariae monasterio Casinensibus subjecto hospitabatur [(37) 1Kb] . 1112, Jan. 24, in ecclesiae Sancti Laurentii in Lucina altari craticulam hujus martyris solemniter deposuit, Kalendis Febr. altare principale dedicavit [(38) 1Kb] . Deinde XV Kal. Apriles in concilio Lateranensi primarias partes egit, et quod per vim et inordinate geri papa noluerat, jam consentiente eo fecit. Nam chartam illam qua extortum a papa privilegium de investituris ecclesiarum condemnatum est, a Gerardo Engolismensi, Leone Ostiensi, Gregorio Terracinensi, Galone Legionensi episcopis, Roberto tit. S. Eusebii et Gregorio tit. Apostolorum presb. cardinalibus »communi aliorum consilio dictam [(39) 1Kb] « fuisse legimus [(40) 1Kb] ; id est, ut opinor, verbis conceptam. Vides Leonem socium strenuorum Ecclesiae propugnatorum, separatum tamen a Joanne et Bruno, qui ea die ne adfuerunt quidem concilio [(41) 1Kb] .---Post haec Leo anno 1113, Febr. 11 et 13, Beneventi praesens fuit, cum lis quaedam Casinensium cum Terrae majoris abbate dijudicaretur, sed a sententia dicenda, utpote monachus Casinensis, abstinuit [(42) 1Kb] . 1114, Febr. 25, Lateranis privilegio Ecclesiae Marsicanae subscripsit [(43) 1Kb] ; Jul. 5, ibidem, alteri, quod canonici Sanctae Mariae in Portu Ravennae acceperunt [(44) 1Kb] . Obiit ante annum 1118, quo Lambertum episcopum Ostiensem fuisse constat [(45) 1Kb] , die XI Kal. Junias [(46) 1Kb] .

Scripta Leonis opera enumerantur a Petro diacono libro De viris illustribus Casinensibus, c. 30, his verbis: Fecit sermones de Pascha. De nativitate. Historiam peregrinorum. Historiam Casinensis archisterii divisam in libros 4. Vitam sancti Mennatis, et alia quamplurima, quae in nostram non venere notitiam. Ex his alia periisse videntur, Vita autem sancti Mennatis inedita remansit, cum prologum et epilogum cum initio translationis Gattula e cod. 413 ediderit, Hist. Cas. p. 188, 911. Scripserat eam jubente Oderisio I abbate, rogatu Roberti comitis filii Rainulfi, qui »nuper« sancti ossa Caiatiam transtulerat, a. D. 1094. Sermonem quoque festo translationis die II Kal. Apr. habendum Joan. Mabillon e cod. Cas. eruit et Leoni ascripsit, editum in Martenii et Durandi Coll. ampl. VI, 879-984, cui inserta est accurata translationis historia, simplici sed nitido stylo scripta, et qui Leoni nostro optime conveniat.---Chronico autem Casinensi prolusisse videtur narratione quam De consecratione ecclesiarum a Desiderio et Oderisio in Monte Casino aedificatarum scripsit. Eam Leoni tribuendam esse jam Cam. Peregrinius probavit [(47) 1Kb] , neque, ut mihi quidem videtur, cuiquam dubium esse potest. Auctor enim, qui post a. 1094 sub Oderisio abbate scripsit [(48) 1Kb] , sed jam majoris ecclesiae consecrationem a. 1071 praesens vidit [(49) 1Kb] , aperte profitetur se Gesta Desiderii scribenda sibi proposuisse, cum post brevem ecclesiae descriptionem dicat: »Quantitatem autem ipsius ecclesiae, et qualitatem, seu ornamenta, quoniam non fuit mei propositi ex integro in hoc sermone describere, et alio loco cum reliquis operibus praedicti domni abbatis latius Deo volente, comite vita pandentur, id tantum quanta gloria quantaque frequentia sit consecrata, pro posse narrabo.« Et ultima verba: »Quorum omnium nomina cum reliquarum ecclesiarum pignoribus pariter suis in locis Domino juvante scribemus;«---ea, inquam, faciunt ut credam cum jam tum de Chronico scribendo cogitavisse. Quo ad ea tempora usque perducto, multa ex hoc opusculo eisdem plerumque verbis,---nam scribendi genus in utroque plane idem est,---inseruit: sequentibus Petrus diaconus usus est. Exstat in cod. Casinensi 47, unde descriptum edidit Ant. Caracciolus in Chronologis antiquis quatuor, Neap. 1626, 4o, cum quibus iterum prodiit in L. A. Muratorii SS. Rerum Ital. vol. V, p. 76. Nos partem posteriorem Leonis Chronico adjunximus.

[Col. 0447] Cod. autographus Monacensis. [Figure: [Codex autographus Monacensis] 108Kb]

[Col. 0449] Restat ut de Chronico Casinensis coenobii accuratius dicamus; quod quo melius fieri possit, primo loco proponenda esse videtur codicum manuscriptorum descriptio. Exstant igitur praeter codices editionis Ambrosianae, de quibus mox dicendum erit [(50) 1Kb] .

1) Cod. reg. Monacensis, inter Benedictoburanos 123, mbr., in 4. Continet Cantica canticorum, Librum Sapientiae, Ecclesiasticum, sermones diversos, postremo foliis, ut nunc numerantur, 85-189, Chronicon Leonis, quod cum illis recentiore tempore colligatum est per hominem imperitum, qui non pauca marginibus foliorum inscripta resecuit. Priora illa in Germania exarata sunt, Chronicon autem manu Beneventana admodum pulchra et constanti [(51) 1Kb] cujus specimina dedimus. Quaterniones 14, quorum tamen 5 et 14 duerniones sunt, secundus folio inserto auctus est, manu non valde antiqua in ultimis foliis signati sunt. Membrana fortis, satis alba; decem priorum quaternionum rescripta, ita ut lineae cum Leonis verbis non conveniant, et antiquioris scripturae vestigia inter versus appareant. Ea saec. XI esse videtur, charactere Romano. Ultima 4 folia ejusdem membranae sunt, lineis jam signatae, sed litterarum vestigia non apparent. In caeteris paginis, quibus paulo crassior est membrana, lineae vicenae binae stylo ductae sunt, quas in utroque margine binae de summo ad imum currentes finiunt. In imo margine folii 1 manu saec. XV scriptum est: Benedictn peirn et in fine libri: Iste liber attinet huic monasterio Benedicten Peiren. Sed ad Burenses ex alio pervenit monasterio; est enim Casinensis et quidem ipsum Leonis autographum; quod ex toto ejus habitu patet. Nam continet primum, ut ita dicam, operis nucleum, brevem satis narrationem, diversis scriptorum manibus exaratam, quam deinde sua manu Leo et correxit et innumeris additionibus auxit; magna saepe folii parte erasa et minutioribus litteris rescripta. Primo scribae 6 priores dedit quaterniones, qui primum librum continent, et secundi in tribus ultimi folii partibus initium: quod Leo cum jam aliquot locis correxisset et auxisset, totum expunxit. Nam iterum scriptum exstat initio quat. 7, alterius scribae manu, quem deinde f. 154 verbis Quae omnia (II, 43.) tertius excepit. At ultima 4 folia sua Leo manu scripsit, litteris minutioribus, margine fere nullo. Folia quoque 120, 121, erasis quae ibi scripta erant omnibus, ipse denuo scripsit. Nonnunquam etiam cum margines foliorum ad additiones inscribendas non sufficerent, schedulas assuisse videtur, quae postea perierunt, cum signa in textu posita non semper habeant quae sibi respondeant, ut I, 45. II, 7, et II, 9, quo loco in nullo codice quidquam insertum legitur. ---Nos quae in hoc codice ab initio scripta fuerunt I. signavimus; quae auctoris manus addidit, etsi non eodem omnia tempore, 1b; interdum 1c quae alio tempore superinduxit. Finitur narratio II, 92, electione Friderici abbatis, in media pagina, ita ut nihil periisse appareat. Eorum autem quae in marginibus foliorum scripta bibliopegi nobis eripuit stultitia, nonnulla servata sunt in apographo, quod jam s. XII in monasterio Burensi factum est, scil.

1*) Cod. reg. Monac. inter Benedictobur. n. 146, in 8o min. Codicem enim autographum jam circa a. 1137 Burum delatum esse existimo per abbatem Engelscalcum, qui Innocentium II frequentasse et Lotharium imp. secutus esse dicitur [(52) 1Kb] ; Burenses autem illum, cum lectu esset difficilior, descripserunt in membrana alba, crassa, lacunis vitiosa, littera Romana, cujus specimen adjicimus; satis accurate, sed eorum quae in margine scripta sunt nonnullis omissis, iis praecipue quae pallidiore atramento scripta erant. Sed quae recepta sunt ostendunt codicem tunc adhuc integrum fuisse et illaesum. Hoc autem apographum jam mature male habitum est. Is enim qui c. a. 1250 judicem librorum Burensis ecclesiae scripsit, nostros hoc modo designavit: Liber de situ Montis Cassini. Item XVI coternuli de Monte Cassino (Pez Thes. III, 3. p. 622, 623). Scil. 16 est ultimus quaternionum qui supersunt, sed in medio c. II, 4, desinit. Praeterea autem quat. 1, 2, 15, desiderantur: quae omnia manus s. XV diligentissime supplevit, annexis et insertis foliis et foliolis chartaceis, et laesa menbranae folia ubique agglutinatis laciniis sarsit. Desumpsit haec ex cod. 1, jam tunc ita ut nunc est truncato; quare nullius ea sunt utilitatis ad editionem nostram.

2) Cod. Casinensis mbr. 851, nunc 450, saec. XIII, litteris Langobardicis exaratus, continet Leonis chronicon cum continuatione Petri diaconi. et Chron. anonymi Casinensis 1128-1212; eadem omnia manu scripta. Primam ejus paginam nitide pictam Historia Casinensis Ludovici Tosti lapidi inscriptam [Col. 0453] exhibet 1, 347. Ex hoc codice diligentissime expressa est editio Angeli de Nuce [(53) 1Kb] , restituta tantum suis locis diphthongo pro simplici e; signavit eum A, addiditque varias lectiones codicis B, i. e.

[Col. 0451] Cod. reguis Nonacensis olim Benedictoburanus n. 146 [Figure: [Codex Nonacensis] 105Kb]

3) Cod. Casinensis 202, mbr., saec. XII, litteris Latinis, solius Leonis qui subsistit in fine cap. 34, l. III, post verba apostolorum principis Petri. Cujus in lectionis varietate adnotanda cum Angeli fide standum esset, quem tamen nonnulla praetermisisse appareret, eas lectiones quae ex ejus silentio codd. 2 et 3 communes essent, ed. signavi.

4) Cod. regius Stuttgard., chart., saec. XV, Leonis Chronicon ad eumdem cum 3 terminum deducit, additis verbis fundata est ubi nulla rubrica facta partem c. 45 l. I adsuit post quam scripsit Deo gracias; deinde rubricator haec addit: Scripta est hec Cronica per me fratrem Andream ysengrin de lantsperg juxta fluvium lici, dyocesis Augustensis monachum professum et presbiterum in monasterio Blawburgensi dyocesis Constansiensis non longe post annum sue professionis videlicet circa Annum domini Millesimum quadringentesimum septuagesimum septimum, plus vel minus, quam professionem fecit venerabili patri, patri Udalrico Kundig abbati hujus monasterii blawburgensis. Nomen monasterii corruptum utroque loco eraso g purgatum est. Sed remanent alia ejusmodi menda in primis capitum litteris admissa, nec desunt in ipsis Leonis verbis ut fr. Andreas quae scripsit intellexisse non videatur: exemplari ut apparet usus litteris Langobardicis scripto, cum non semel pro t ponat at vel it, pro ejus que vel qui, pro k lc. Quin integros versus omisit et dimidias diversarum vocum partes composuit e. g. I, 35. Quo fit ut consulto quidquam mutavisse minime sit credendus, et cum levioribus scribendi vitiis abundet, caeterum exemplar suum accurate expressisse videatur [(54) 1Kb] .

Quatuor igitur hi codices ita inter se sunt diversi, ut operis formam nobis exhibeant tribus vicibus plurimis in locis mutatam et plane aliam: de quo profecto quid sentiendum esset, incertum maneret, nisi cod. 1 auctoris autographus optatam nobis praeberet criticae normam, et totam Leonis scribendi rationem ante oculos poneret. Siquidem primam ibi habemus et adhuc tantum inchoatam operis speciem. Quod tamen et hic diligenter scriptum est, et litteris majoribus rubricisque distinctum, sed ita ut pro absoluto nondum haberi possit. Adhuc enim pauca tantum continet eorum quae in prologo auctor se daturum esse pollicitus erat, privilegiorum et aliorum documentorum de singulis monasterii possessionibus. Itaque nactus nitidum coepti operis exemplar, primo quae scriptorum negligentia vitiata erant correxit [(55) 1Kb] , deinde in suis ipse verbis plurima mutavit, quo melius oratio procederet, tum in rebus correxit minus vera et nova addidit: praecipue autem documentis archivi Casinensis perlustratis, ubicunque in marginibus foliorum spatium suppetebat, summas eorum ascripsit, quas deinde signis positis suis quasque locis assignavit [(56) 1Kb] , multa dum scriberet ipse statim corrigens, alia addens, quae si omnia adnotare voluissem, nullus variarum lectionum modus esset. Sufficere videbatur ad cognoscendam ejus scribendi rationem specimen in tabula adjectum cum quaecunque alicujus momenti esse viderentur, religiose indicavissem; eorum tantum quae ipse dum scriberet statim eodem calamo correxit, leviora omittens. Sed cum ita omnia Leo addendo et corrigendo implevisset, ut novo exemplari opus esset, librum ita correctum et auctum describendum curavit, quo facto similiter in expoliendo eo et ampliando perrexit, et continuationem usque ad a. 1075 adjecit, »deinceps reliqua descripturus [(57) 1Kb] .« Ejusmodi codicem nactus Petrus diaconus, qui continuandi operis curam susceperat, nonnulla de suo addidit, cum miracula aliqua e Desiderii Dialogis petita, tum nonnulla de gentilium suorum, comitum Tusculanensium, rebus quae nos in imam paginam rejecimus. Caetera autem quae ipse in verbis Leonis mutavisse arguitur ab Angelo de Nuce, in priore operis parte paucis locis exceptis jam in ipso Leonis autographo invenimus, ut etiam in sequentibus fidem ejus in hoc criminari non liceat. Solum cap. III, 34, liberius tractavit, quippe [Col. 0455] quod ab auctore nondum satis elaboratum esset. Nonnulla vero menda scribae codicis nostri aliquantum posteriori attribuenda sunt, quanquam et hic satis diligenter opera sua functus est [(58) 1Kb] . Leo vero ipse calamum nondum deposuit, sed eodem modo pergens novam Chronici editionem paravit, quam cod. 3. praebet, immunis a Petri additionibus, sed scribae negligentia saepe vitiatus. In ea editione verba plurimis locis mutata sunt, ordo etiam capitum non semel inversus, sed in rebus pauca vel mutata vel addita; II, 56, integrum caput resecuit. Ejus generis codicem in usus suos verterunt auctor Chronici Casinensis quod sub Anastasii nomine fertur, editum in cl. Murat. SS. II, 351, et auctor Chron. Vulturnensis. Etiam Petrus diac. de octava S. Bened. Leonis c. I, 20, e cod. 3 mutuatus est.

Sed Leoni nondum satis placebant quae scripserat, et cum nova quae adderet non haberet [(59) 1Kb] , in verbis denuo plurima perpolivit, itaque novissimam paravit editionem, qualem praebet cod. 4. Is enim iis quidem locis, quibus 2. et 3. discrepant, fere semper cum 3. facit, at in aliis iisque plurimis orationem exhibet magna cum diligentia rursus emendatam. Qui cum admodum recens sit, dubium esse poterat an non alius quispiam hanc Leoni operam navasset. Verum totus orationis color Leonis est, et quae mutavit eumdem prorsus stylum sapiunt, quo inde a principio usus est: scilicet praecipue cavens ne idem verbum intra breve spatium bis occurrat, praeterea eleganti et numeroso sermoni studens, adeo ut vel ipsos Caroli ad Paulum versus mutare ausus sit. Omnem autem eximit dubitationem, quod eamdem hanc Chronici editionem jam paucis post Leonem annis vulgatam fuisse apparet. Nimirum ipse Petrus diaconus cum multa scriberet, ea saepius usus est quam sua editione et in sermone de oct. S. Bened. Chronici Cas. II, 69, 75; De Justis Cas. II, 1, 2, 30, 57, 59, 63; III, 8, ex hujus generis codice mutuatus est. Accedit quod suppositae Zachariae [(60) 1Kb] et Benedicto VIII [(61) 1Kb] bullae, quae jam in regesto Petri exstant, et integra fere Leonis capita continent, eumdem cum cod. Stuttg. textum exhibent [(62) 1Kb] . Quas ex Leone sumptas, non vero ab hoc exscriptas esse, inde apparet quod in codd. nostris verba diversis vicibus mutata esse videmus, cum ille in fontibus adhibendis plane contrario modo procedat, dum prima vice ipsa eorum verba ponit, deinde suae ea orationi similia efficit. At fieri potuit ut vel ipse Petrus vel aliquis coaevus correctoris officium susciperet; sed tum vix poterat non accidere, ut non uno saltem ex tot qui mutati sunt locis diversam a Leonis ingenio scribendi indolem deprehenderemus, neque profecto ulla causa apparet, quae quemquam praeter auctorem inducere potuerit, ut eum sibi laborem sumeret.

Post Petrum manum operi admovit Ambrosius Traversarius, celeberrimus Camaldulensium ordinis generalis, qui Florentiae obiit a. D. 1439, Oct. 21. Is Chronicon Casinense emendandum et abbreviandum suscepit [(63) 1Kb] , rogatus a Ludovico Barbaro abbate S. Justinae; cujus codicem conservatum in coenobio S. Michaelis Muriani Venetiis [(64) 1Kb] pro genuino Leonis opere edidit Laurentius Vincentinus monachus, Venet. 1513, 4o. Quam editionem repetiit Jac. du Breul, Paris. 1603, fol., cum Aimoino De gestis Francorum.

Qui eos secutus est Matth. Lauretus Hispanus, monachus Casinensis, Neap. 1616, 4o, codice quidem usus est Casinensi, sed ipse diasceuastae opera functus plurima pro libitu mutavit vel amputavit, neque ulla fide dignus est. De quibus editionibus cum fuse egerit cl. Gattula, Hist. Casin., p. 879 sqq., hic quae diximus sufficere videntur. Specimen autem utriusque editionis invenies III, 49.

Genuinum Leonis et Petri opus primus edidit Angelus de Nuce abbas Casinensis, Paris. 1668, fol., accurate et diligenter, et commentarium addidit amplissimum, sed qui non multa nobis utilia praestet, praesertim post insigne Erasmi Gattulae opus, Historiam dico Casinensem, Venet. 1733, fol., cui volumen Accessionum addidit 1734.---Angeli editionem, cum additionibus ad notas quas Romae 1670, fol., dederat, iterum excudi jussit L. A. Muratori in SS. RR. Itt. IV, Mediol., 1723, fol.

Oderisius abbas Leoni mandaverat ut, a beato Benedicto sumpto principio, abbatum seriem et gesta casusque monasterii enarraret, insertis privilegiis caeterisque documentis, quibus jura et possessiones monasterii niterentur; adderetque quae »interim occurrerent de operibus seu gestis clarorum virorum harum duntaxat partium.« Quod ut perficere posset Leo libros operi necessarios conquisivit, fundamenti loco ponens Chronica Joannis abbatis, quo nomine complecti videtur quae in cod. Cas. 353 scripta exstant, edita in hujus collectionis Vol. III, SS. Benedicti, Casinense et comitum Capuae Chronicon, cum epistola [Col. 0457] Pauli ad Carolum [(65) 1Kb] , capitulari Ludovici Pii [(66) 1Kb] , pacto divisionis [(67) 1Kb] , et iis quae I, 32, exscribit de consuetudine monasterii. Praeterea operi adhibita scribit Historiam Langobardorum [(68) 1Kb] , et Chronica Romanorum imperatorum et pontificum: catalogos scilicet, quales nonnulli eorum temporum supersunt. Sed Gesta quoque pontificum cognovisse videtur [(69) 1Kb] . Praeterea in prologo sola documenta domestica commemorat, Casinensis scil. monasterii et cellarum ei subjectarum S. Angeli de Barregia, S. Liberatoris de Majella, alia. Quibus ea sunt adnumeranda quae de casibus monasterii, de aedificiis sub unoquoque abbate constructis, aliaque id genus solus refert, necrologiis quoque, inscriptionibus et epitaphiis usus. Etiam Vulturnensium [(70) 1Kb] , Casae aureae [(71) 1Kb] et Beneventanorum [(72) 1Kb] monumenta domestica inspexit. Praeter haec ad manus ei fuerunt Gregorii Dialogi [(73) 1Kb] , Fausti Vita sancti Mauri ab Odone ut videtur interpolata [(74) 1Kb] , Chronicon Salernitanum [(75) 1Kb] , Translatio XII fratrum [(76) 1Kb] , quae Alfano tribuitur, vel ea antiquior alia, cum ejusdem generis de S. Bartholomaeo [(77) 1Kb] et S. Matthaeo [(78) 1Kb] scriptionibus, Caroli ad Paulum versus [(79) 1Kb] , Dialogi Desiderii [(80) 1Kb] , Annales Beneventani [(81) 1Kb] et Casinenses [(82) 1Kb] , Vita S. Adalberti [(83) 1Kb] , Petri Damiani ep. ad Mainardum [(84) 1Kb] , et sermo de vigilia sancti Benedicti [(85) 1Kb] . Ex his igitur aliisque scriptionibus nunc deperditis, ex quibus etsi non multa, aliqua tamen praecipue de Capuanorum rebus [(86) 1Kb] hausit, vulgi quoque narrationibus adhibitis [(87) 1Kb] , et quae a coaevis testibus audierat addens [(88) 1Kb] , historiam contexuit, quam deinde cura nunquam intermissa emendavit et auxit. Nam non solum quaequae in privilegiis aliisque archivi documentis reperiret, sedulo addidit, verum etiam cum ex iisdem quibus antea usus fuerat libris, tum ex aliis plurima et correxit et ampliavit. Ita Erchempertum jam commemoraverat quidem [(89) 1Kb] , at nunc demum in partes vocavit [(90) 1Kb] ; praeterea Romualdi Vitam a Petro Damiani scriptam [(91) 1Kb] , et quorum origo nos latet, nonnulla de Caietanorum et Saracenorum rebus [(92) 1Kb] , de Ungaris [(93) 1Kb] , de Ademario [(94) 1Kb] ; Roffridi quoque usus narrationibus [(95) 1Kb] . Novam deinde elaboraturus editionem, insigne nactus est adjumentum, Amati dico Historiam Northmannorum, cujus auxilio quae de iis jam scripserat recognovit [(96) 1Kb] . Opus non parvae utilitatis, quod diu latuerat, nuper in lucem protulit V. D. Champollion-Figeac [(97) 1Kb] , in sermonem Gallicum versum s. XIII, cum aliter ad nos pervenisse non videatur; cujus auctorem, quem Leo tacet, Amatum fuisse in prolegomenis evicit editor. Praeterea nova donationum excerpta adjecit, et alia sed pauca de temporibus pontificum [(98) 1Kb] , de permutatione Beneventi cum episcopatu Babenbergensi [(99) 1Kb] . Continuationis quam adjecit, fontes non novimus, praeter ea quae et hic Amato debet [(100) 1Kb] , et Petri Damiani epistolis [(101) 1Kb] . Testem oculatum solum nominat Jaquintum [(102) 1Kb] , sed plurima Desiderii et aliorum narrationibus niti, prologo l. III prodit: postremorum ipse testis fuit. Postea novis auxiliis non usus est; tantum fabellam inseruit de Heinrico II [(103) 1Kb] , nescio cujus ab ore acceptam, et Nicolai II constitutionem de eligendo pontifice, quae neminem tunc latere potuit; pauca praeterea de Marsorum comitibus III, 17, 23.

[Col. 0459] His igitur fontibus usus Leo Historiam suam concinnavit: nonnunquam ipsa eorum verba mutuatus, quae deinde iterata cura mutaret et expoliret, ut unus idemque omnibus esset orationis color. Neque vero criticae artis expers fuit, sed diligenter auctores suos inter sese comparans, ita eos composuit, ut ex altero alterum et emendaret et suppleret, v. g. Desiderii dialogos ex Chron. Casinensi [(104) 1Kb] , hoc ex Erchemperto [(105) 1Kb] , Petrum Damiani ex eis quae ipse audierat [(106) 1Kb] . Plurima in compendium redegit, et studiose cavit ne singulae narrationes modum excederent. Sermo autem, qualem summa cum diligentia expolitum nunc legimus, aequaliter ubique procedit, et satis purus est [(107) 1Kb] . Veterum dicta non affert, praeter unum Salustii [(108) 1Kb] , alterum Virgilii [(109) 1Kb] , et Ciceronis de Varrone judicium [(110) 1Kb] ; sed Paulini Nolani versus semel, cum altius insurgere orationem cuperet, interspersit [(111) 1Kb] , non nominato auctore, quod illius aevi hominibus superfluum esse videbatur. Nam testes quoque et auctores suos Leo tum tantum nominavit, cum majorem inde verbis suis auctoritatem accrescere vellet, et vel quae initio posuerat nomina, postea eliminavit [(112) 1Kb] . Nam fidem ejus in hoc ne crimineris, quae omnino integra est et sincera. Melius eam nunc aestimare licet, ex toto operis habitu, nam qui rerum veritatem negligit, non tam sollicitus est in singulis elaborandis. Plurimis autem locis, quibus cum fontibus ejus narrationem comparare licet, erravit quidem interdum, at pro libitu quidquam mutavisse nusquam argui potest. Imo fabellas quas primo incaute receperat, diligenter postea expunxit, ut de Barregio illas et de Adelaide imperatrice [(113) 1Kb] . Unicus locus, quo fidem ejus in dubium vocare possis, est c. II, 42, de electione Theobaldi abbatis, ubi initio multo majores partes imperatori tribuerat, quam postea admisit, nescio an abbatis cedens imperio: sed ibi quoque omittendo peccavit, non addendo vel falsa substituendo [(114) 1Kb] . Verum nullum apud eum vestigium invenies fabularum istarum quas de prisca coenobii magnitudine, de prodigiosis Desiderii, Tertulli et aliorum donationibus alii excogitaverunt, qui vel falsa chartarum documenta quibus haec probarent cudere ausi sunt. Caeterum, ut par erat, Leo in scribendo nihil magis sibi proposuit, quam ut monasterii casus et titulos possessionum caeteraque jura et privilegia explicaret [(115) 1Kb] ; res alias brevius tetigit, nec tamen ea omisit quae in universas Italiae vel Ecclesiae res gravioris momenti essent: inferioris autem Italiae casus succincte quidem sed ita exposuit, ut neque series eorum usquam sit interrupta, et nihil quo ad Casinensium res perspiciendas scitu opus sit desideres: modo ubique servato, quo aptiorem vix invenias.---Parum ei curae fuit circa temporum ordinem in singulis rebus stabiliendum [(116) 1Kb] , quanquam in universa rerum dispositione scienter et considerate versatus est; sed cum accuratam temporis indicationem difficultatem sibi parere videret, nonnunquam vel hanc vel ipsas res omittere quam veritatem sollicite explorare satius habuit [(117) 1Kb] , neque hac in re ab erroribus satis cavit, quibus e. g. I, 61; II, 9, scatent. Contra judicium ejus non facile vituperes; tranquillo enim animo scribit, et cum in universum pontificibus faveat, tamen a partium studiis se abripi minime patitur, et a civium suorum illius aevi declamationibus, quae caeco impetu feruntur, multum differt.

Sequenti tempore Chronico Casinensi usi sunt Joannes S. Vincentii monachus, qui in conscribendo Chronico Vulturnensi in omnia fere vitia lapsus est quae Leo caute vitaverat; Petrus deinde diaconus, et auctor portentosi istius Chronici Casinensis, quod sub Anastasii nomine fertur, editum a cl. Muratorio SS. II, 351, ex schedis Constantini Cajetani [(118) 1Kb] .

Novae igitur hujus editionis consilium id fuit, ut verba daremus quae Leo postrema manu scripsisse visus est, ex auctoritate codicis 4, cujus leviora et manifesta menda tacite sustulimus, graviora omnia religiose indicavimus. Caeterorum varias lectiones textui subjecimus [(119) 1Kb] , et si quando operae pretium esse videretur binis columnis factis secus cod. 4 imprimendas curavimus. Quae in uno codice addita sunt, ab auctore postea omissa, interdum cum iis quae a Petro venerunt inter textum et notas posuimus. Ipsius autem Petri manus cum plerumque facile agnosci possit, aliis locis divinari tantum potest tum praecipue, cum cod. I auxilio destituimur. Ibi conjectura opus fuit, cum suum cuique judicium ex apposita lectionum [Col. 0461] varietate ferre liceat. Orthographiam damus, qua ipse auctor, teste codice autographo, usus est [(120) 1Kb] ; interpunctionem quoque ubi fieri poterat retinuimus [(121) 1Kb] , caeteris locis secundum auctoris consuetudinem restituimus. Capitum ordinem et numeros damus e cod. 4, prioribus numeris in margine additis. In cod. 1. capitum divisio apposita littera K indicata est, multum a posteriore diversa.---Quae explicatione indigere videbantur, breviter enodare tentavimus, praeter Angeli commentarios plurimum usi insigni Gattulae opere, et chartarum documentis ibi impressis, Tostii quoque Historia Casinensi nuper edita. Temporum notas ubi fieri poterat adjecimus, multum ea in re adjuti Alexandri Di Meo Annalibus regni Neapolitani, qui Neap. 1795, 1810, 4o, prodierunt: magnae doctrinae et acuti ingenii opus, quod summae nobis fuit utilitatis, quamvis Pratilli commentis cuibus auctor plurimum tribuit foedatum sit



II PETRI NATALES, VITA, SCRIPTA.
[Col. 0461]

Petrus, diaconus ac bibliothecarius Casinensis Chronicon quod imperfectum Leo reliquerat usque ad a. 1138 continuavit. Hic e nobilissima comitum Tusculanensium stirpe ortus, natus est circa annum 1107 [(122) 1Kb] , »ex patre Egidio, natione Romano, Gregorii Romanorum patricii et consulis filio [(123) 1Kb] .« Gregorius autem ille filius fuit Gregorii de Alberico »Romanorum ducis et consulis [(124) 1Kb] .« Alberici patrem novimus Gregorium, cujus mater fuisse videtur Maroza, quae post Alberici principis et omnium Romanorum senatoris [(125) 1Kb] mortem (a. 954) omnium Romanorum senatrix appellatur [(126) 1Kb] 959, Nov. 1. Sed cum hoc minus certum sit, genealogiam Petri subjicimus inde a primo illo Gregorio, ope historiae ms. comitum Tusculanensium a Cl. Galetti contextae, cujus excerpta a Giesebrechtio accepimus.
[1Kb] [Figure: [Genealogia] 41Kb] [(127) 1Kb] [(128) 1Kb] [(129) 1Kb] [(130) 1Kb] [(131) 1Kb] [(132) 1Kb] [(133) 1Kb] [(134) 1Kb] [(135) 1Kb] [(136) 1Kb] [(137) 1Kb] [(138) 1Kb] [(139) 1Kb] [(140) 1Kb] [(141) 1Kb] [(142) 1Kb] [(143) 1Kb] [(144) 1Kb] [(145) 1Kb] [(146) 1Kb] [(147) 1Kb]

[Col. 0463] Petrus igitur a. D. 1115 sub Girardo abbate a parentibus suis beato Benedicto oblatus [(148) 1Kb] , atque sub eodem abbate [(149) 1Kb] per 8 ferme annos eruditus est [(150) 1Kb] , institutione usus Guidonis, quem moribus vitaque praecipuum, sermone et sensu excelluisse ait [(151) 1Kb] . Quem equidem non diversum puto a Guidone monacho Casinensi, qui Alberici visionem descripsit, »vir in humana eruditione clarissimus, religione et vita [Col. 0465] probatissimus,« teste Petro nostro De viris ill. (c. 41 cf. Chr. IV, 66), ubi eumdem Historiam Henrici imperatoris scripsisse refert: »praeterea quae in historia Casinensi deerant, a temporibus scilicet Oderisii I usque ad hunc diem adjunxit.« Sed nullum horum exstat vestigium. Praeter eum institutorem suum appellat etiam Petrum Diaconum [(152) 1Kb] , declamatorem insignem, qui »e civitate Theanensi de qua oriundus erat egrediens, Casinum venit, aque Oderisio abbate monachus factus est.« Sub his igitur magistris Petrus a quinto ut ait aetatis anno divinis expositionibus et priscis annalibus adhaesit, disciplinis autem liberalibus nequaquam operam dedit [(153) 1Kb] . Postea vero cum Oderisius II »abbatiam reliquisset [(154) 1Kb] , ad exsilium aemulorum suorum faciente invidia directus est,« a. D. 1128 [(155) 1Kb] , ab abbate scilicet Seniorecto [(156) 1Kb] propter patris cum comitibus Aquinensibus, Casinensium hostibus, familiaritatem. Atinam tunc se recepisse videtur, cum in exsilio positus, 21 aetatis anno passionem sancti Marci episcopi Atinensis descripserit, »rogatus ab Adenulpho ejusdem urbis comite [(157) 1Kb] .« Eo autem tempore epistolam accepit a Ptolemeo patruo, his verbis [(158) 1Kb] : »Ptolemeus, Julia stirpe progenitus Romanorumque consul excellentissimus, Petro nepoti carissimo salutem. Relatum est nostrae gloriae, quod Seniorectus emisit te a Casino. Quapropter, si ad nos reverti volueris, et te et patrem tuum honeste recipiam, et tibi cunctas basilicas Casinensis ecclesiae tradam. Per Landonem vero nostrum nepotem, consobrinum tuum, has litteras tibi transmitto. Vale. Data 12 Kal. Julii, in castro Neptuni.« Aliud refugium ei Gregorius patruus ejus obtulit, hanc mittens epistolam, quam per Joan. Mabillon e cod. Cas. descriptam evulgaverunt Martene et Durand., Coll. ampl. vol. I, col. 703: »Gregorius, Gregorii Romanorum consulis filius, Petro nepoti suo salutem. Tuas accepimus litteras, quibus [M. quo] te ejectum a Casino narrabas. Gaudio laetatus sum non modico; nam pater tuus [M. meus] me fratremque meum Ptolemeum derelinquens comitibus mendicis [(159) 1Kb] adhaesit, unde ipse egens paene et inops effectus, et [M. ut] tu de Casino ejectus es. Quapropter suadeo [Cod. Casin. 257, fo 30, suade] patri tuo, ut ad nos revertatur. Tibi autem monasterium meum quod in Villano situm est tradam.« Et ad patrem ipsius haec scripsit [(160) 1Kb] : »Gregorius, Gregorii Romanorum consulis filius, Egidio fratri amando salutem. Romanorum invenitur in scriptis, de antiquorum via parentumque mandatis recedere nullum debere. Tu autem me fratremque tuum Ptolemeum derelinquens, comitibusque mendicis adhaerens, ad nos usque in praesens tempus reversus non es; unde et tu egens effectus, et filius tuus de Casino ejectus est. Unde una cum eo ad nos reverti studete, quatinus ita de vobis sicut de nobis curam geramus. Jadaram vero sororem tuam scias jam viro traditam esse.« Quibus admonitionibus Egidius videtur a societate comitum illorum esse revocatus: certe Petrus noster non multo post in monasterium iterum est receptus, et in gratiam rediit cum Seniorecto, cujus ex ore se plurima audiisse eorum quae scripserit refert, prologo libri IV; in Chronico eum multa cum laude commemorat, et complura ei dedicavit opera, quae eo jubente scribenda susceperat.

Primum autem ejus opus, ut jam diximus, fuit Passio beati Marci et sociorum ejus, quam, ut ipse ait, scripsit ad Oderisium II.« Marcus quem primum sibi fuisse episcopum, sancti Petri discipulum, Atinenses ferebant, in magna ibi cum Nicandro et Marciano martyribus sanctaque Daria habebatur veneratione, exstantque ab aliis conscripta gesta illorum cum translatione atque miraculis, edita in Ughelli It. sacra vol. VI, p. 408 sqq., ed. II; in Joan. Mabillon Museo Ital. II, p. 247, et in Actis SS. Apr. III, p. 558; Jun. III, p. 268. Ea autem omnia diversa esse a Petri opere, probant verba quae ab eo in Historia passionis sanctorum martyrum Marci, Nicandri et Marciani scripta commemorat Ughellus l. l.: »Inter omnes fere urbes quas Occidentis limen includit, Atinensem civitatem antiquissimam esse perspicuum est. Hanc rex Saturnus, postquam a Jove filio pulsus est, post civitatis Sipontinae constitutionem secundam in toto Occidenti condidit, atque Atinam appellavit. Haec itaque ad quantum culmen evecta, et quam potentissima et doctissima exstitit, et quales quantosque artifices habuit nosse qui cupit, Historiam Livii et Virgilii Aeneidem relegat, bique qualis olim viguit facunde descriptum inveniet [(161) 1Kb] .« Praeterea Petrus, destructionem et restaurationem Atinae urbis in beati Marci adjunxit historiam [(162) 1Kb] , et inventionem corporis beati martyris Marci descripsit [(163) 1Kb] , »nec non Vitam sanctae Dariae uxoris sancti Nicandri.« Addidit Miracula sanctorum martyrum [Col. 0467] Marci, Nicandri et Marciani [(164) 1Kb] , et cum assiduus esset in eorum cultu, scripsit de festivitate beati Marci sermones 8, de vigiliis ejus duos [(165) 1Kb] , sermonem de sancto Nicandro, de sancto Nicandro et Marciano sermonem de translatione; porro hymnos 6 in eorum laude composuit, et cantus beati Marci dictavit. Ex hac tanta scriptorum copia Ughellus manuscripta penes se servari professus est Vitam sanctorum cum historia translationis et miraculis, canticum quoque in festivitate beati Marci canendum; sed nihil horum edidit neque flagitanti Danieli Papebroch concessit: qui cum num ea unquam habuerit Ughellus dubitaverit, refellitur verbis ab eo e Vita per Petrum conscripta allatis, quae in caeteris non inveniuntur. Ad nos autem nihil eorum quantum scimus pervenit, praeter sermones aliquot in cod. Casin. 361 servatos [(166) 1Kb] . Petrus autem ne his quidem quae ipse edidit contentus, etiam a Petro sanctae Romanae Ecclesiae subdiacono et Casinensi monacho precibus impetravit, ut passionem beati Marci versibus adornaret [(167) 1Kb] .

Eam, quam in verbis supra allatis animadvertimus fingendi licentiam vereor ne pari modo attulerit ad proximum quod suscepisse videtur opusculum. Nam »vicesimum tertium aetatis annum agens [(168) 1Kb] ,« a Gregorio episcopo, quem Terracinensem fuisse suspicor [(169) 1Kb] , admonitus est, ut Gesta sancti Placidi quae Gordiano tribuit, ex Graeco in Latinum sermonem transferret. Haec enim, ut ipse Petrus auctor est in alia ejusdem Vitae editione [(170) 1Kb] , Symeon quidam presbyter Constantinopolitanus Salernum attulerat, a. 1115, Graece scripta per Gordianum Placidi socium; Joannes autem monachus Capuanus Casinum transmiserat ad Raynaldum monachum, cujus hortatu Petrus ea se transtulisse refert. Prius autem opusculum, in quo Symeonis nulla mentio fit [(171) 1Kb] , »disponebam, inquit, ad Ptolemeum Romanorum consulem dirigere, sed prius censui eum tuo [(172) 1Kb] renitenti cothurno elimare.« Vides cum patruo in gratiam eum rediisse, sed nondum, vel non multo ante, cum Seniorecto, cum, »propter tanti coenobii perturbationem nostrique exsilii aerumnas id aggredi,« initio recusavisset. Haec igitur Vita quae incipit: »Postquam summi regis« integra nondum edita est, namque libro De justis Casin. inserta est [(173) 1Kb] , cum prologo ad Gregorium scripto, eam abbreviatam esse apparet, cum ad Gordiani opus lectores identidem ablegentur. Postea autem, nondum contentus fabulis quibus Vita Gordiano supposita scatet, denuo eam exaravit, multtisque interpolavit figmentis, quae partim exstant in Vita a Surio [(174) 1Kb] , Mabillonio [(175) 1Kb] , Bueo [(176) 1Kb] edita, partim latent in codice quem Regestum S. Placidi Casinenses vocant; quanquam omnia ista Gordiano Petrus tribuit, et num ipse ea ingesserit, non plane constat. Ita enim post finem Vitae pergit [(177) 1Kb] : »Hucusque Gordianus patris Benedicti discipulus, qui, etc. Ea vero quae a temporibus Vitaliani papae usque ad Heinrici et Alexii imperatorum tempora evenerunt, jussu reverendissimi Casinensis archimandritae Raynaldi Petrus Casinensis diaconus ex cosmographia Theofani et ex chronographia Romanorum pontificum excerpens, jam dictae historiae adjunxit. Incipit: »tempore illo quo constans imperator« etc. Caeterum difficillimas illas quaestiones de actis Graecis num unquam scripta fuerint, de Symeone presbytero an fictitius sit, de Stephani Aniciensis ignoti praeterea viri paraphrasi et epistola, num et hae a Petro confictae, de ridiculis plane epistolis aliisque documentis, in Regesto S. Placidi quod litteris Langobardicis Petri nostri aetate exaratum esse Gattula asserit, scriptis, editis ad calcem Chronici Casinensis Venet. 1513, Parisiis 1603, cujusnam ea fetus sint existimanda, eas inquam quaestiones, cum a nostro proposito sint alienae, hic examinare non attinet, magnaque cum eruditione et doctrina discussit Jacobus Bueus in Actis SS. Octobris III, 65 sqq. Nobis animadvertere sufficit, Petrum quibusvis fabellis facillime manus dedisse, et si cas non ipse excogitavit, promptissimum fuisse ad adoptandas eas suosque in usus vertendas. Nam documenta illa aperte falsa cum a Leone ne verbo quidem commemorata essent, a Petro primum sunt in lucem prolata. Ita Justini, Justiniani, Theoderici erga Casinense coenobium favor et munera in Chron. IV, 113 commemorantur; regesto autem suo et portentosam Tertulli donationem inseruit [(178) 1Kb] , et Desiderii non melioris notae privilegium [(179) 1Kb] , quae prae caeteris hic commemoro, quia Leoni vel ignota vel fide prorsus indigna visa fuisse apparet: Benedicti VIII autem bulla [(180) 1Kb] ad verbum ex ipso Leonis textu descripta est. [Col. 0469] Eorum igitur falsitas quin et ipsi perspecta fuerit, vix licet dubitare, cum praesertim post reditum a Seniorecto sit caenobii cartularius, scrinarius et bibliothecarius constitutus: quibus eum titulis vixdum mortuo illo ornatum videmus, Chr. Cas. IV, 108. Quo anno Casinum reversus fuerit, non liquet [(181) 1Kb] ; mihi vero c. a. 1130 evenisse videtur, nam cum a. 1133 hagiologica quaedam ad Seniorectum scripserit, in prologo Vitae sancti Severi ita loquitur: »Hic nempe (Raynaldus) dum nostram exiguitatem in diversorio legislatoris fluctuantem reperisset, et coenobialibus negotiis me irretitum vidisset agnovissetque quod assidua praeceptorum atque tomorum inquisitio nostri pectoris animam (prohiberet) libros scrutari deiloquos,« etc. Vides adumbratam bibliothecarii occupationem, quin ipsam regesti Casinensis confectionem his verbis indicari existimo. Regestum enim Casinensis coenobii sive librum, ut ipse ait, privilegiorum, opus magnae molis [(182) 1Kb] maximaeque utilitatis, quod integrum Casini servatur, litteris scriptum Langobardicis, jussu Seniorecti abbatis disposuit describique mandavit [(183) 1Kb] , cui et »prologum fecit ex rogatu Raynaldi subdiaconi Casinensis [(184) 1Kb] .« Cujus operis ea est cum litteris nostris conjunctio, ut praefationem ex Cl. Gattulae libro [(185) 1Kb] integram liceat ascribere.

Reverendissimo atque sanctissimo Patri SENIORECTO [Senioreto G.] PETRUS, filiorum ejus infimus, debitae obedientiae servitutis obsequium.

Injunxerat nobis jamdudum [(186) 1Kb] Pater tua venerande sagacitas, ut privilegia nostro coenobio a Romanis pontificibus facta volumine sub uno describerem. Difficile opus nempe, et nostris temporibus inusitatum, ob id vel maxime quia munimina quae ex [et G.] incendio duabus vicibus erepta sunt, vetustate jam pene consumpta et ad nihilum sunt redacta. Quod igitur agerem, vel qualiter id perficerem nesciebam. Quod ub vestra advertit prudentia, nostram exiguitatem talibus monere est adorsa affatibus: »Quanta sit his qui mundum diligunt transiturae caritas patriae, liquidius nosti; nullis etiam muneribus, nullis minis, nullis perturbationibus a dilectione patriae recedebant, Quirites quippe, qui et armis illam defendere ac edificiis illustrare modis studebant omnimodis. Quodsi illi perituram ac terrenam patriam tanto diligebant amore, quid nobis pro perenni ac indeficienti agendum sit adverte. Enimvero dum ad curiam nostram Robbertus excellentissimus Capuanorum princeps [(187) 1Kb] advenisset, et de his interdum locutio oriretur, hortari nos quam maxime coepit, ut ea quae de privilegiis scribendis olim praeceperas, ad effectum perducerem. Unde quia usque in hodiernum res ipsa dilata est, vola simul et jubeo, ut privilegia pontificum, praecepta imperatorum, regum, ducum ac principum, nec non oblationes quorumcumque fidelium uno describantur volumine.« Vestram igitur ubi in hoc voluntatem adverti, parui, quia non parendum impium et profanum adverti, nam teste Deiloquio, »quasi peccatum ariolandi est repugnare, et quasi scelus idololatriae nolle acquiescere (I Reg. XV, 23).« Quantum autem difficultatis opere sim expertus in isto, ex ipsis oblationibus evidentisssime comprobabitur. Maximo autem adjutorio in hoc nobis venerabilis Leonis Hostiensis episcopi historia fuit, qui a beatissimo Patre Benedicto sumens exordium, de Cassinensis coenobii rebus utilem nimis librum descripsit, in quo opulentiam tantam sui sensus expressit, ut pene nihil eorum omitteret quae in eodem evenere coenobio [(188) 1Kb] . Tanti namque viri studium in hoc opere sequens, licet adsequi nimis impari sensus facultate nequiverim, ordinem tamen oblationum prout ab eo statutum est posui. In sex porro decisiones librum statui dividere istum: in privilegiis, in praeceptis, in oblationibus [(189) 1Kb] , in libellis, in renunciis, in sacramentis. Quapropter vestrae paternitatis excellentiam humili devotionis obsequio flagito, ut sanctitas, tua opusculum istud gratissima mente percipiat, et si in aliquo minus forte inveneris, veniam clementer accommodes.

Librum igitur eo tempore primo scriptum, ita instituit, ut sequentis temporis documentis spatium relinqueretur; nam multo recentiora eidem inesse probat e. g. epistola Wibaldi ex eodem impressa [(190) 1Kb] . Ad fidem autem operis quod attinet, jam vidimus eum a falsis documentis, recipiendis minime abstinuisse; alia autem quorum exempla supersunt, satis accurate videtur transcripsisse. Plurima inde hausit Erasmus Gattula, nonnulla Lud. Tosti edidit. Eisdem autem studiis, ut videtur, adductus Petrus, »Istoriam de eversione seu restauratione coenobii beati Mauri ex jussione abbatis Seniorecti emendavit, in qua et prologum scripsit:« nonnulla enim privilegia pontificum de ejus monasterii casibus agunt. Verum ne in profanis et saecularibus studiis plus temporis consumeret, amicorum prohibitus est admonitionibus: et quibus primum commemoro Albericum, eadem cum Petro Guidonis disciplina usum. Guidonis autem de [Col. 0471] mirifica illius visione libellum »quidam, inquit Albericus [(191) 1Kb] , accipiens, quod voluit addidit, et quod voluit abstulit, et quod voluit permutavit, et circumfert tanquam ex nostro nomine, insultans et offendens ea quae ipse conscripsit . . . . . . . Haec et alia multa in nostra visione conficta repperi. Ob quam rem Seniorectus abbas nostram parvitatem evocans precepit, ut iterum illam emendans, superflua resecarem, amputata loco suo restituerem. Accito igitur Petro diacono, ab ipsis, ut ita dicam, cunabulis nobis in Christi amore conjuncto, triduanum laborem assumens eam ad unguem usque correxi, falsa resecans et dempta loco suo restituens.« Petrus vero amicitiae erga Albericum documentum dedit in Chr. IV, 66, et inter opera sua recenset, quod ejus visionem corruptam emendavit. Non minor ei fuit cum Raynaldo subdiacono Casinensi familiaritatis consuetudo, qui nescio an Tuscus ille fuerit, in abbatem postea promotus, qui Anacleti subdiaconus fuit [(192) 1Kb] . Tum certum esset librum Illustrium virorum Casinensis archisterii scriptum fuisse ante a. 1137, quo ille abbas factus est: ibi enim ita loquitur c. 44: »Raynaldus Casinensis subdiaconus, parvulus beato Benedicto oblatus, vir valde eruditus et versificandi scientia antiquis per omnia comparandus, scripsit ad Petrum diaconum ac bibliothecarium sanctissimi Severi Casinatis episcopi in laudem versus; versus quoque de vita beati Benedicti ac beati Mauri; hymnos in laudem sancti . . . . Severi.« Sed hoc nimis urgere nolim. Librum illum, quem jam 7 annis ante Guido scribendum susceperat, sed rem coeptam dimiserat, Petrus scripsit ad Pandulfum Teanensem episcopum [(193) 1Kb] , satis jejunum, sed nobis multarum rerum notitia perutilem: quem primus edidit J. B. Marus [(194) 1Kb] , cum commentario, cui de codicibus Casinensibus nonnulla insunt, Romae 1655, 8; recusum Parisiis 1666, et in Bibl. Patrum Lugd. 1677, t. XXI, p. 347; in Bibl. Eccl. J. A. Fabricii, Hamb. 1718, f., p. 165; in Murat. SS. VI, p. 9, in Burmanniano Thesauro IX, 329.

Praeter hunc igitur Raynaldum Petrus amicitia conjunctus fuit cum Raynaldo diacono, quem abbatem ipse vocat Chr. IV, 66, Colementano scilicet; ad quem: »Tu vero, inquit [(195) 1Kb] , in Christo carissime frater, et nimium nimiumque ab ipsis ut ita dicam crepundiis indissolubili mihi conglutinate amore,« etc. Hujus ut apparet auctoritate post reditum primo ad sanctorum Vitas scribendas impulsus est. Nam in Vita sancti Apolinaris, quam inscripsit »reverendissimo academicisque floribus adornato Rainaldo Casinensis coenobii condiacono,« dicit: »Post mei reversionem perpetuam Casini montis ad arcem, e qua per tempus tempora et dimidium temporis [(196) 1Kb] absens fueram, otioso inertique somno sopitum evigilare. . . . . non desinis«: ut vel ante regestum hanc videatur composuisse. Est autem nihil fere aliud nisi cento e Leonis chronico excerptus, tantaque verborum prolixitate oneratus, ut vel ipse codicis Vat. scriptor subjiceret:

Ipse sapervacuum scriptor dum vito laborem
   Quae non sunt ad rem plurima surripui.
A negotiis saecularibus et chartarum veterum tractatione Petrum alter ille Raynaldus, subdiaconus avocavit, sancti Severi Vitam, ut scriberet adhortatus quam Seniorecto abbati dedicavit, nondum adolescentiae terminos egressus [(197) 1Kb] . Qua absoluta, Guinizonis Vitam composuit, Richardi monachi Casinensis [(198) 1Kb] precibus cedens in qua plurima e Leonis Chronico ad verbum descripsit, miraculorum aliquot narratione adjecta [(199) 1Kb] . Hanc igitur Vitam in Chr. Cas. III, 48 [(199) 1Kb] , »ante hoc ferme septennium« se exaravisse refert, i. e. circa annum 1133. Eisdem verbis ib. IV, 7, librum De miraculis, sc. Casinensium monachorum designat, qui perditus esse videtur; exstant autem Ortus et Vitae justorum Casinensis coenobii, in quibus quae ex illo laudat, reperimus, ut ab eo vix diversum opus esse putaremus, nisi ipse utrumque distingueret [(200) 1Kb] . Verum ea fuit Petri indoles, ut quae semel scripsisset saepius repeteret, suimet ipse plagiarius. Integra enim illius libri capita eisdem verbis in Chronico offendimus: Vitae sancti placidi iteratam recensionem jam animadvertimus, partes chronici pro justis libellis ab eo recenseri mox videbimus, et Vitas quarum supra meminimus, SS. Severi, Placidi, Apollinaris, Guinizonis, cum prologis suis vel integras vel abreviatas libro De justis inseruit [(201) 1Kb] . Caeterorum plurima e Gregorii Magni, Desiderii, Leonis libris ad verbum exscripsit, aliorum fontes non novimus, multa ex ore hominum accepit. Plurima idem beati [Col. 0473] Benedicti miracula, et de inventione ejus fabellas cum Leonis narratione minime consonas, congessit in sermone de octava B. Benedicti, scripto post annum 1134, cujus § 41 meminit, edito in Actis SS. Maii III, 288-297.

Sed jam attigimus tempora quibus maxima Casinensibus instabant pericula, dum Petrus gratissima potiebatur exhibendi facundiam, subtilitatem ingenii, peritiam legum [(202) 1Kb] et temporum cognitionem praeteritorum occasione. Quae verbo tetigisse sufficeret, cum ipsius Chronicon de his nobis sit pene unicus et locupletissimus testis, nisi ea ipsa causa fuisset cur Petro fidem omnino denegandum censuissent Baronius aliique; quibus amplo excursu respondit Angelus de Nuce ad c. 108, et primum quidem Petrum ejus narrationis auctorem facile agnosco, quae tota ejus stylum sapit. Exstitit Casini relatio ejus de altercatione coram imperatore facta, quam in ipsa imperiali aula scripserat [(203) 1Kb] , incipiens teste J. B. Maro ad c. 47 De viris ill.: »Igitur dum in conspectu imperatoris Lotharii,« quae si adhuc superest, collata omnem scrupulum eximeret, verum apud Angelum altum de ea silentium est. Sed totus orationis color non diversus est a sequentibus, quae ex parte confirmantur genuino Lotharii privilelegio [(204) 1Kb] adhuc apud Casinenses religiose conservato, partim epistolis a Petro scriptis ad Richizam imperatricem. Verane sint necne, altera quaestio est, eaque difficillima, quamque ego diffinire non ausim. Nam ipsae illae aliaeque Lotharii quas in Chronico commemorat epistolae e solo Casini tabulario, e codicibus Petri auspiciis scriptis regesto scilicet ejus et cod. 257 prodierunt, et num intemeratae sint, nescimus [(205) 1Kb] . Tamen inter se consentiunt, omnesque ementitas esse, mihi persuadere non possum. Quin ex ipso Lotharii privilegio videmus, hunc summa erga Casinense coenobium fuisse devotione, et ex verbis quibus utitur apparet, falsa Justiniani et Zachariae [(206) 1Kb] privilegia ei fuisse proposita et pro veris habita. Itaque mihi quidem tutissimum videtur statuere, vetulum et dovotum imperatorem versutissimi monaehi calliditate captum, delectatum fuisse ejus loquacitate, eumque de antiquis temporibus narrantem et libenter audivisse, et fidem ei accommodavisse. Omnem igitur quam refert altercationem habitam fuisse credo, singulis autem verbis ut multum tribuam, longe absum, et a gloriosi hominis ampullosa jactatione me decipi minime patior. Multa enim insunt quae falsitatis eum arguant. Rainaldum ipse narravit c. 104 ab imperatore hostem imperii publice fuisse pronuntiatum, ipse contentiosam electionem retulit, quorum in altercatione nullum apparet vestigium. Deinde Seniorecti abbatis electioni nuntios pontificis nullos affuisse contendit, quorum adventum et verba c. 94 ipse narravit; postremo ubi Lotharius Casinum venit, ita agitur, tanquam ne verbum quidem ad Lacum Pensilem de his rebus dictum fuerit. Quibus rebus efficitur, rem ita ut narratur actam esse vix posse, verum si nihil ejusmodi factum fuisset, non video, quomodo Petrus sibi potuerit persuadere, apud quemquam se commentis suis fidem esse inventurum. Quem vero objiciunt annum huic rei falso assignatum, is parum me movet; nam homo parum accuratae memoriae et admodum festinanti calamo tempus rei assignaturus, privilegium a Lothario concessum videtur inspexisse, quod cum Sept. 1137 datum esset, errore lapsus pro aestate ejusdem anni sequentem descripsit; id quod facilius accidere potuit cum primo altercationem solam conscriberet, eamque postea ut erat Chronico insereret [(207) 1Kb] .

Igitur cum ad Lacum Pensilem Rainaldus Tuscus imperatori occurreret, nominatim vocatus cum eo venit Petrus, chartularius, bibliothecarius ac scriniarius [(208) 1Kb] monasterii, quem cognitum ille habere poterat propter Tusculanensium comitum cum imperatoribus conjunctionem [(209) 1Kb] . Praeterea cum abbatem privilegia imperatorum secum deferre jussisset [(210) 1Kb] , chartularium quoque vocatum fuisse, facile credi potest. Cum dies discepttioni statuta esset, monachi Petrum nostrum apocrisiarium et defensorem sibi statuerunt, qui rem ipsorum contra cardinales gereret [(211) 1Kb] . Quod qua ratione fecerit, ipse narravit, sed fide admodum dubia; verum tamen esse videtur, eum et Lotharii et Innocentii favori se insinuavisse. Sed de Innocentio nihil praeterea scimus, nisi quod Vitam sancti Leonis IX ei dedicavit [(212) 1Kb] ; Lotharii amorem testantur epistolae supra jam commemoratae. [Col. 0475] Si genuina est epistola in Chr. c. 125, et in cod. 257, sed non eisdem verbis scripta, logothetam Italicum eum constituit, a secretis, exceptorem, auditorem, chartularium, ac capellanum Romani imperii [(213) 1Kb] . Quod c. 116 factum esse refert post disputationem cum Graeco habitam, interventu Richizae Augustae, Henrici ducis Bavariae, et Conradi de Suevia. Siquidem hospitabatur in tentorio Bertulfi [(214) 1Kb] cancellarii [(215) 1Kb] , cum eo in imperiali aula remanere jussus est, »imperii servitia peracturus [(216) 1Kb] ,« et ejus se jactat discipulum [(217) 1Kb] . Postea autem Lotharium dixisse narrat [(218) 1Kb] , se eum Henrici Ratisponensis episcopi et cancellarii discipulum effecisse. Quin praecepta antecessorum suorum custodienda ei credidit, et relationibus ejus de antiquorum rebus gestis tantopere delectatus est, ut historiam imperatorum eum scribere juberet [(219) 1Kb] . Sed etiam Casinensium negotia apud imperatorem manens tunc procuravit [(220) 1Kb] . Deinde dimisso abbate a Lothario retentus, cum valetudinis causa monasterium repetisset, mox jubente imperatore ad hunc reversus est, et cum eo Casinum venit. Unde recedens Lotharius cum Petrum secum abducere cuperet, imperialia semper servitia peracturum, vix Guibaldo ut eum retineret concedens, magnifice laudatum ejus amori commendavit [(221) 1Kb] . Tamen carere eo diu non sustinuit, et cum Tibur venisset, ut sibi transmitteretur a Guibaldo petiit [(222) 1Kb] . Qui rescribens [(223) 1Kb] cum multa conquestus esset de vicinorum oppressionibus, »caetera, inquit, ex verbis filii nostri Petri hujus epistolae dictatoris ac Romani imperii per omnia fidelis, quem in Alemanniam, Saxoniam, Daciam, Sueviam ac Lotharingiam mittere decrevimus, cognoscetis. Historiam vero occidentalium imperatorum, quam eidem Petro dictare praecepistis, noveritis adhuc non explesse. Variis enim tribulationibus et angustiis pressus, plus ei flere quam scribere licuit.« Quem tamen »quia id itineris longitudo et conclusio prohibuit,« mutato consilio domi retinuit [(224) 1Kb] . Ubi quod mireris in tanta coenobii afflictione tamen libellum De locis sanctis sive Itinerarium terrae sanctae Guibaldo inscripsit, ex omnibus, ut ita dicam, libris collectum, ut ait [(225) 1Kb] . Eum ex cod. 361 jam mutilo edidit Tostius, Hist. Cas. II, 121. Mortuo autem Lothario epistolam direxit ad Richizam Augustam [(226) 1Kb] , quam ex ms. Cas. Joan. Mabillon eruit, editam in Mart. Coll. I, 756; Ann. Bened. VI, 623; Orig. Guelf. II, 540, cum altera qua post mortem Heinrici ducis eamdem consolatus est [(227) 1Kb] . Verum etiam »Chonrado, excellentissimo imperatori et Romani imperii strenuissimo propagatori«, epistola teste auctore perpulchra [(228) 1Kb] de recenti ejus electione gratulatus, Casinensem Ecclesiam ejus commendavit protectioni. Eidem etiam duo opuscula inscripsit, quae cum caeteris videsis in Chron. IV, 66, nam nimis magna eorum copia est, quam ut singula hic recensere possimus, et de plerisque praeter titulos nihil compertum habemus [(229) 1Kb] . Post Guibaldi igitur recessum Petrus Rainaldi abbatis fruebatur favore et familiaritate, cujus jussu circa a. 1140 continuationem Chronico Casinensi adjunxit. Ab hoc petiit eum Landulfus affinis ipsius, his litteris [(230) 1Kb] : »R. Dei gratia cardinali et abbati Landulfus Sancti Joannis sicut suo domino salutem et commendationem. Vestram paternitatem rogando mandamus ut sicut meum amorem et servitium habere vis, ita dominum Petrum Egidii, qui est frater uxoris meae Guyllae et meus consanguineus, constituatis in ecclesia sancti Benedicti Collis insulae, quia est prudens et sapiens, et volo consiliari ab eo. Ideo te deprecor, ut sine mora mittatis eum ibi, quia nimis necessarius est mihi et pro terra mea et pro omnibus meis.« Num venerit nescimus, neque ulterius quidquam de eo comperimus. Et mihi quidem vitam non multum postea produxisse videtur [(231) 1Kb] . Nam cum tantum scripserit intra breve decem annorum spatium, id sumere posse mihi jure videor, eum dum vixerit a scribendo nunquam quievisse. Jam vero etiamsi fieri potuit ut eorum quae in Chr. IV, 66, enumerat aliqua postea insererentur, tamen si diu supervixisset, vel in editis ejus operibus vel in aliorum inscriptionibus aliquod certe posterioris temporis indicium [Col. 0477] deprehenderemus [(232) 1Kb] , cum tot inveniamus ad priora tempora referenda. Obiit autem in Casino et ibi sepultus est [(233) 1Kb] .

Chronico Casinensi Petrus continuationem adjunxit anno tertio post res coram Lothario gestas [(234) 1Kb] , id est anno D. 1140. Sed etiam quae Leo scripserat, non intacta reliquit. Nam quae in cod. 2 addita sunt et mutata, a Petro profecta esse, jam Ang. de Nuce vidit. Quod cum per se verisimile sit, quia in eo tantum codice reperiuntur, qui etiam continuationem continet, eo comprobatur quod pleraque agunt de comitibus Tusculanis, Petri nostri gentilibus, quibus plane similia inveniuntur in ejus catalogo pontificum [(235) 1Kb] . Praeterea addita sunt quae scriniarii manum produnt I, 59; II, 2, de cella Cinglensi, Casinensibus postea subducta [(236) 1Kb] , et de aliis monasterii possessionibus II, 26, 37, 52, 69. Neque a Petri ingenio aliena sunt quae de miraculis addita legimus II, 59, 80, ut caetera quoque, in quibus ab aliis cod. 2 differt, ejus manu vindicare possimus. Quorum minuta quidem et quae eodem jure vel ipsi Leoni vel scribae codicis tribui poterant, inter varias lectiones posuimus, caeteris inter textum et notas locum suum assignavimus.---Continuationem scripsit a renovatione ecclesiae Beati Martini [(237) 1Kb] , id est III, 34, quo in capite jam tantum mutavit et addidit, ut id in fronte operis ejus repetendum duxerimus. Fontes cum jussu Raynaldi abbatis ad scribendum se accinxisset, adhibuisse se dicit registra Romanorum pontificum, Gregorii VII et successorum ejus, nec non principum et ducum gesta, quae modo excerpserit, modo ut scripta erant inseruerit; caetera Seniorecti aliorumque [(238) 1Kb] relationibus comperuisse, plurima ipsum vidisse. Sed Gregorii VII registro an usus sit, dubito; Victoris registrum exscripsisse videtur, quod de Paschali II constat [(239) 1Kb] . De Urbano II post electionem ejus pauca tantum habet; de Innocentio II et Anacleto fere nihil praeter causam illam coram Lothario agitatam. Praeterea exscripsit annales Casinenses [(240) 1Kb] , qui in Anonymi Chronicon postea transcripti sunt, Amatum [(241) 1Kb] , Desiderii dialogos [(242) 1Kb] , Leonis relationem de consecratione ecclesiae [(243) 1Kb] ; Historiam belli sacri [(244) 1Kb] , Pauli Vitam S. Gebizonis [(245) 1Kb] , Petri Dam. epistolas [(246) 1Kb] . Quae ex eis desumpsit, plerumque ad verbum descripsit, Leo autem e diversorum auctorum narrationibus, cum eis quae aliunde comperuerat, novum ipse opus elaboravit. At multo etiam magis a Leone Petrus fide differt, cum non solum donationes et alia privilegia afferat, quae pro genuinis accipere vix possimus, verum etiam falsi ipse aperte reus teneatur. Nam IV, 31, Bruni Signensis epistolam inserit, quae ex Petri Dam. opusc. 19 conflata est, et si hoc ab ipso Bruno factum esse contendis, IV, 42, orationem ei tribuit, ex ipsis Bruni epistolis compositam. Quod si hoc more multis scriptoribus olim usurpato excusare velis, in defendenda coram imperatore monasterii causa et privilegia in usum vocat nunquam data, et ex aliis quae adhuc supersunt verba affert quae in eis frustra quaerimus, et ipsa canonum verba vel corrumpit, vel falsis assignat auctoribus. Sed hoc fortasse negligentiae ejus tribuere possis, qua e. g. Carlomannum non semel confundit cum Carolo Magno: illud falsarium manifesto ostendit. Vides igitur quanta in eo legendo opus sit cautione. Caeterum in continuatione quam ad a. 1138 deduxit monasterii casus satis accurate retulit; plurimis interspersis miraculorum narrationibus, nonnullis de viris eruditione et ingenio insignibus. Alias autem res gestas non ita tractavit, ut Leonis, secutus exemplum, gravissima quaeque quae Italiam, inferiorem praecipue, attingerent, brevi relatione complecteretur, sed tanquam caeco impetu et plane fortuito nunc ultra modum prolixe narrat, nunc silentio premit, ut e. g. maximi momenti res quae Capuae et Beneventi acciderunt ne verbo quidem attigerit [(247) 1Kb] . In singulis autem narrandis quam parum accurate egerit, specimen habes III, 70. De temporum ordine minime sollicitus fuit, quod vel numeri annorum parenthesibus inclusi primo obtutu dicere possunt. Oratione usus est negligenti et inaequali, neque a soloecismis aliisque mendis immuni, etsi eorum nonnulla librario potius quam Petro culpae vertas. Ubi ad altercationem illam venit, altius insurgit, flosculis ornatus Virgilianis, verum et haec ita scripta sunt, ut festinantis calami vestigia prodant, quo inchoare libellos consuevit, elaborare raro tantum sustinuit. Nam arte scribendi non penitus cum caruisse, epistolae [Col. 0479] ostendunt multo majore cum cura neque invenuste compositae [(248) 1Kb] . Chronicon igitur cum per se quidem pretii satis parvi sit, utilitatis tamen non ita exiguae est aestimandum, quum de pontificibus praesertim et de Lothario imperatore non pauca proferat aliunde non nota, quae in usum nostrum convertere possimus.

Codex ms. Chronici unicus servatur Casini, de quo supra jam diximus, editus post priorum infidas editiones per Angelum de Nuce, quem nos secuti sumus, adnotationibus quibus opus esse videretur adjectis. Orthographiam codicis non mutavimus, paucis exceptis, quae a Petri more aliena videbantur; diphtongum tamen qua Petrum usum esse e cod. 257 constat suis locis pro simplici e restituimus.
W. WATTENBACH.


INCIPIT [1 1Kb] EPISTOLA FRATRIS LEONIS AD DOMINUM ODERISIUM SANCTISSIMI MONASTERII CASINENSIS VENERABILEM ET REVERENTISSIMUM PATREM.
[Col. 0479]

Domino et patri sanctissimo, venerabilis coenobii Casinensis abbati Oderisio [2 1Kb] , frater Leo cognomine Marsicanus [3 1Kb] , debitae obedientiae famulatum. Injunxerat [4 1Kb] michi jam dudum vestra beatitudo, pater venerandissime, ut gloriosi predecessoris tui [5 1Kb] , sanctae memoriae abbatis Desiderii, singularis plane [6 1Kb] , et unici hoc tempore sui ordinis viri, magnifica [7 1Kb] gesta [8 1Kb] ad posterorum memoriam scribendi [9 1Kb] operam darem. Nimis videlicet indignum [10 1Kb] judicans, loci hujus veterum te desidiam imitari, qui de tot abbatum gestis seu temporibus nichil fere litteris tradere studuerunt; et si qua forte super hoc aliqui [11 1Kb] descripserunt: inepta [12 1Kb] prorsus, et rusticano [13 1Kb] stilo digesta, fastidium potius quam scientiam aliquam legentibus conferunt. Quod tua [14 1Kb] paternitas ne Desiderio nostro contingat sollertissime providens, huic me [15 1Kb] operi placuit destinare; imponendo michi [16 1Kb] sarcinam meis profecto viribus imparem: ita ut ipsa tantum sui consideratione succumbens, jam fere per annum [17 1Kb] id attemptare timuerim [18 1Kb] . Nuper itaque cum a Capua redeuntem te [19 1Kb] pro meo comitarer [20 1Kb] officio, inter ambulandum reminiscens tuae [21 1Kb] ipsius egregiae jussionis, percontatus es utrum desiderium tuum super scribendis [22 1Kb] Desiderii gestis explessem. Ego vero subita hac sciscitatione conventus, id quod in re erat respondere coactus sunt nichil [23 1Kb] omnino me inde fecisse. Moxque aliquantulum resumpta constantia: »et quando [24 1Kb] , inquam [25 1Kb] , ego huic tuo parere [26 1Kb] imperio potui, quando toto fere hoc anno, cum in servitio domni apostolici ex jussione [27 1Kb] tua, tum [28 1Kb] quoque in tuimet ipsius diversis negotiis occupatus, vix per octo dies continuos in monasterio constiti. Cum videlicet opus istud non parvo indigeat otio, neque sit occupati alicujus tantam materiam aggredi, sed potius [29 1Kb] curis omnibus expediti?« Hac igitur patienter [30 1Kb] ratione suscepta, et neglegentiae me, modesta admodum invectione coarguens: »et nunc, inquis, otium quod desideras arripe, et in scribendo Desiderio, ne velis amplius moras innectere. Immo etiam volo atque praecipio, quandoquidem usque in [31 1Kb] hanc diem res ipsa procrastinata est, ut ab ipso patre Benedicto [32 1Kb] ejusdem tuae inscriptionis initium sumens, universorum usque ad eundem [33 1Kb] Desiderium nostri loci abbatum series, tempora, seu gesta undecumque [34 1Kb] studiosissimus indagator exquiras: et quae vel a quibus, seu qualiter sub singulis abbatibus possessiones seu [35 1Kb] ecclesias quas possidere videmur nostro monasterio [Col. 0481] accesserint [36 1Kb] , imperatorum ac ducum principumque praecepta, necnon [37 1Kb] aliorum quorumque fidelium monimina scrupulose disquirens, instar chronicae historiam [38 1Kb] non parum nobis nobisque succedentibus utilem condas [39 1Kb] . Super haec praeterea tam [40 1Kb] destructionem quam et restaurationem cenobii hujus bis diversis temporibus factam, necnon et siqua interim [41 1Kb] occurrunt de operibus seu gestis clarorum virorum harum [42 1Kb] dumtaxat partium digna memoria, suis in locis vel breviter annectere [43 1Kb] non graveris« Cujus [44 1Kb] ego imperii pondus postquam coepi sollicitius in [45 1Kb] memet considerare, coeperunt michi hinc inde plurima cogitationum [46 1Kb] spineta succrescere, et unde vel quomodo id perficere naviter [47 1Kb] possem, pro [48 1Kb] paupertate sensus [49 1Kb] mei non facile pervidens, an [50 1Kb] suscipere, an recusare tantum opus, utrum eligerem ignorabam. Siquidem in suscipiendo temeritas, inobedientia me in recusando pungebat Ad haec, memineram praefatum [51 1Kb] dominum meum Desiderium hoc ipsum opus olim [52 1Kb] Alfano archiepiscopo Salernitano, viro nostrorum temporum sapientissimo, [53 1Kb] injunxisse, sed eum [54 1Kb] laboriosam valde materiam pervidentem, periculo se hujusmodi subduxisse. Quod si ille qui et scientia et eloquentia incomparabiliter tunc pollebat, huic se oneri cavit summittere, quid michi esset agendum, cui nec scientia aliqua, et eloquentia nulla prorsus inesset? Angebat iterum conscientiam meam, cur opus istud non alicui alii confratrum [55 1Kb] nostrorum, qui longe utique me scientiores et dictanti usu peritiores existerent, a te committeretur: quos videlicet vel [56 1Kb] ex diversis partibus orbis, ejusdem sancti praedecessoris tui diligentia in locum [57 1Kb] hunc aggregaverat, vel in hoc eodem coenobio doceri studiosissime fecerat [58 1Kb] . His et hujuscemodi cogitationibus fluctuans [59 1Kb] aestuabam, quoniam [60 1Kb] et res haec altior erat quam ut a me posset attingi, et obstrusior certe quam ut valeret a me perscrutari. Verum, quoniam pro devotione quam ab [61 1Kb] olim in tua paternitate singularem gerebam, nil [62 1Kb] unquam tibi refutare [63 1Kb] jam dudum decreveram; stabilivi tandem animum [64 1Kb] ; et qui sola prius Desiderii gesta pusillanimis attemptare timueram [65 1Kb] , universorum postmodum praedecessorum ejus [66 1Kb] , confidens de adjutorio Dei, et ita michi prorsus judicans expedire, quoquomodo [67 1Kb] scribenda suscepi. Mox itaque repertis [68 1Kb] illis ipsis scriptiunculis quae de hac eadem materia lacinioso [69 1Kb] licet stilo videbantur vel breviter exarata, et praecipue chronica Johannis abbatis qui primus in Capua Nova monasterium nostrum construxit; adhibitis nichilominus libris huic operi necessariis: historia videlicet Langobardorum, chronica quoque Romanorum imperatorum atque pontificum; nec non et diligenter indagatis privilegiis [70 1Kb] , atque praeceptis, nec non et concessionibus, diversorumque nominum scriptis, tam scilicet [71 1Kb] pontificum Romanorum, quamque diversorum imperatorum, regum, principum, ducum, seu comitum, ceterorumque virorum illustrium [72 1Kb] ac fidelium, quae dumtaxat nobis ex duobus cenobii hujus incendiis [(249) 1Kb] residua esse videntur; quamvis nec ad eadem ipsa omnia [73 1Kb] potuerim pervenire; postremo [74 1Kb] etiam [75 1Kb] scrupulose interrogatis his quos modernorum temporum seu [76 1Kb] abbatum gesta vel audire in proximo contigerat vel videre: prout tenuitas ingenioli mei suppetit, peragere quod praecepisti aggredior [77 1Kb] ; magis certe de obedientia quam tibi ut patri ac domino debeo, quam de aliqua [78 1Kb] , praesumens scientia. Assit [79 1Kb] Deus, et gratia Spiritus ejus: ut tam efficaciter id possim implere, quam tu [80 1Kb] michi es diligenter dignatus injungere. Quatinus opusculum istud et tibi gratissimum, et multis valeat esse proficuum. Haec [81 1Kb] tantisper, ne fortasse a nescientibus [82 1Kb] temeritatis seu [83 1Kb] praesumptionis arguerer [84 1Kb] , michi prospiciens, velut [85 1Kb] in praefatiuncula necesse habui praenotare; ut etsi me [86 1Kb] accuset inertia auctoritas tamen praeceptoris excuset.

[Col. 0483] In [87 1Kb] tres porro decisiones quasi [88 1Kb] pro legentium levamine statui libellum istum dividere: quoniam tribus praecipue cenobii [89 1Kb] hujus abbatibus concessum est post beatum Benedictum in hujus loci restauratione supra ceteros studuisse; atque ideo forsitan divinitus [90 1Kb] illis praestitum est, amplius reliquis in hac praelatione vixisse. Et beato quidem patre Benedicto cum quattuor subsequentibus quasi in praefatione praemisso, a Petronace qui post centum et decem circiter annos a Langobardorum destructione locum hunc restaurare coepit, primae sortis initium faciam. Qua usque ad secundam destructionem quae a Sarracenis sub Berthario [91 1Kb] facta est ordine suo perducta [92 1Kb] , eique insuper [93 1Kb] illis adjunctis quae per annos septem et sexaginta destituto hoc loco [94 1Kb] a septem abbatibus apud Teanum et Capuam commorantibus gesta sunt; secunda pars ab Aligerno michi incipiet: qui non [95 1Kb] tantum in istius [96 1Kb] monasterii restauratione, verum etiam in [97 1Kb] reconciliatione totius hujus terrae quae Sarracenorum infestatione destituta cultoribus fuerat studiosissime studuit. Et hac ergo ad Desiderium usque nostrum particula protelata, et gestis [98 1Kb] illorum qui per ipsius temporis spatium huic monasterio praefuerunt, consequenter [99 1Kb] annexis: ipse Desiderius [100 1Kb] initium erit et terminus totius tertiae [101 1Kb] partis; qui nec Petronace nec Aligerno inferior, immo longe meo judicio potior, magnificum [102 1Kb] ac speciosissimum [103 1Kb] ex integro monasterium, novum atque pretiosissimum ac si alter Salomon nostris temporibus construxit Domino templum. Jam vero si juvat [104 1Kb] tribus his portionibus addere quartam, a vobis auxiliante Domino illius erit principium.

Hoc unum praeterea simul cum paternitate vestra [105 1Kb] lectorem opusculi [106 1Kb] hujus expostulo [107 1Kb] : ut non in [108 1Kb] eo dictantis inertiam [109 1Kb] , sed materiem [110 1Kb] dignetur attendere utilissimam [111 1Kb] . Sicut enim non peritus artifex si de purissimo auro gemmisque [112 1Kb] pretiosis imperiale diadema confecerit, licet opus ipsum non [113 1Kb] recte formatum videatur ob imperitiam [114 1Kb] artificis, non tamen non carum esse potest, tam propter pretiosam materiem, quam et propter ipsius vocabuli dignitatem: sic et opusculum istud, quamvis omnino despicabile [115 1Kb] propter stili mediocritatem [116 1Kb] possit videri, propter utilia tamen multa quae continet, ingratum [117 1Kb] alicui haberi non debet. Licet enim minus eleganter, sinpliciter tamen [118 1Kb] atque fideliter [119 1Kb] quantum ad me, ea [120 1Kb] quae dicenda sunt pro meae scientiae modulo exequar; quae neque doctis, si invidia desit ingrata, nec nimus doctis possint ad intelligendum videri profunda. Confido autem quod [121 1Kb] , et si forte [122 1Kb] non omnibus, pluribus tamen haec nostra sit hystoriuncula placitura: quoniam tempore hoc nostro, licet difficulter invenias aliquem qui velit istiusmodi aliquid scribere, multos tamen est reperire qui hujusmodi narrationes vel audire delectentur vel legere.


Explicit epistola [123 1Kb] .


INCIPIT CATALOGUS [124 1Kb] ABBATUM HUJUS SACROSANCTI COENOBII CASINENSIS.
10. Tomichis abbas.
[Col. 0483]
1. [125 1Kb] Sanctus BENEDICTUS [126 1Kb] 	primus abbas et fundator hujus coenobii [127 1Kb] .
2. Constantinus [128 1Kb] abbas.	Sedit
3. Simplicius [129 1Kb] abbas.	Sedit
4. Vitalis abbas.	Sedit
5. Bonitus abbas.	Sedit
6. Petronax abbas.	Sedit annis 32.
7. Optatus abbas.	Sedit annis 10 [130 1Kb] .
8. Hermeris [131 1Kb] abbas.	Sedit anno 1.
9. Gratianus abbas.	Sedit annis 4 [132 1Kb] .
[Col. 0485]
Sedit annis 6 [133 1Kb] , mensibus 5.
11. Poto abbas.	Sedit annis 7 [134 1Kb] , mensibus 5.
12. Theodemar [135 1Kb] abbas.	Sedit annis 19. [136 1Kb] .
13. Gisulfus abbas.	Sedit annis 21.
14. Apollinaris abbas	Sedit annis 11.
15. Deusdedit abbas.	Sedit annis 6.
16. Hildericus abbas.	Sedit diebus [137 1Kb] 17
17. Autpertus [138 1Kb] abbas.	Sedit annis 3 [139 1Kb]
18. Bassacius abbas.	Sedit annis 19.
19. Bertharius abbas.	Sedit annis 27, mensibus 7.
20. Angelarius abbas [140 1Kb] .	Sedit annis 6 [141 1Kb] .
21. Ragemprandus abbas.	Sedit annis 9, mensibus [142 1Kb] 10 [143 1Kb] .
22. Leo abbas.	Sedit annis 15, mensibus [144 1Kb] 7 [145 1Kb] .
23. Joannes abbas.	Sedit annis 19, mensibus 7 [146 1Kb] .
24. Adelpertus abbas.	Sedit annis 9.
25. Baldoinus abbas.	Sedit annis [147 1Kb] .
26. Maielpotus abbas.	Sedit annis 6 [148 1Kb] .
27. Aligernus abbas.	Sedit annis 37 [149 1Kb] .
28. Manso abbas.	Sedit annis 11.
29. Joannes abbas.	Sedit anno 1.
30. Joannes abbas.	Sedit annis 12 [150 1Kb] , mensibus [151 1Kb] 6 [152 1Kb] .
31. Altenulfus abbas.	Sedit annis 11.
32. Theobaldus abbas	Sedit annis 13.
33. Basilius abbas.	Sedit annis 2.
34. Richerius [153 1Kb] abbas.	Sedit annis 17, mensibus 6 [154 1Kb] .
35. Petrus abbas.	Sedit anno 1, mensibus 5 [155 1Kb] .
36. Fridericus abbas. Qui [156 1Kb] et Stephanus papa.	Sedit mensibus 10 [157 1Kb] .
37. DESIDERIUS abbas. Qui [158 1Kb] et Victor papa.	Sedit [159 1Kb] annis 29, mensibus 5 [160 1Kb] .
38. ODERISIUS abbas.	Sedit annis [161 1Kb] 19, mensibus 2 [162 1Kb] .
39. Otto abbas.	Sedit anno 1, mensibus 10.
40. Bruno abbas.	Sedit annis 3, mensibus 11.
41. Girardus abbas.	Sedit annis [163 1Kb] .
42. Oderisius abbas.	Sedit [164 1Kb] annis 2, mensibus 4, diebus 26.
43. Nicolaus abbas.	Sedit anno 1, mense 1, diebus 6.
44. Seniorectus abbas.	Sedit annis 9, mensibus 6, diebus 19.



INCIPIUNT [165 1Kb] CAPITULA PRIMAE PARTIS OPERIS HUJUS.
[Col. 0485]
    1. De conversione vita vel obitu patris nostri [166 1Kb] Benedicti.
    2. Qui abbates illi successerint [167 1Kb] , et qualiter monasterio destructo fratres Romam confugerint [168 1Kb] .
    3. De reversione Fausti a Galliis [169 1Kb] .
    4. Qualiter Petronax abbas huc venerit et locum hunc restauraverit, et qualiter illum [170 1Kb] , papa Zacharias [171 1Kb] adjuverit.
    5. De adventu Gisulfi ducis in hunc locum et concessione [172 1Kb] totius in circuitu terrae.
    6. Qualiter factum sit monasterium sanctae Mariae in loco [173 1Kb] qui dicitur Cingla.
    7. Qualiter Karolus rex Francorum huc venerit, et de humilitate ipsius [174 1Kb] .
    8. Qualiter Ratchis [175 1Kb] rex Langobardorum huc ad conversionem venerit.
    9. De principe Arichis [176 1Kb] qualiter monasterium sanctae Sophiae fecerit et monasterio isti subdiderit, vel [Col. 0487] quibus sanctorum corporibus ecclesiam ipsam ditaverit [177 1Kb] .
    10. De oblatione Leonis cujusdam nobilis Beneventani [178 1Kb] 
    11. Qualiter abbas Theodemar [179 1Kb] construxerit [180 1Kb] ecclesiam sanctae Mariae ad [181 1Kb] pedem [182 1Kb] montis ipsius
    12. Qualiter Karlomannus in Italiam venerit, et quid egerit [183 1Kb] , et quibusdam [184 1Kb] concessionibus ejus in hoc loco.
    13. De Anglo muto et surdo sanato [185 1Kb] .
    14. De concessionibus quorundam in hoc loco
    15. Relatio [186 1Kb] de Paulo diacono.
    16. De capitulis quae fecit imperator Ludowicus [187 1Kb] , et de pacto quod fecit beato Petro.
    17. Quomodo Gisulfus abbas fecit ecclesiam sancti Germani.
    18. Qualiter idem abbas [188 1Kb] renovavit ecclesiam hujus loci, et ecclesiam sancti Angeli in Valle luci construxit, et sancti Apollinaris in Albiano; et de quorundam oblationibus [189 1Kb] .
    19. De miraculo abbatis Apollinaris, et de oblationibus quorundam in hoc loco.
    20. De Radechis comite Compsano, et de translatione sancti Januarii in [190 1Kb] Beneventum.
    21. Quo tempore Saraceni Siciliam ingressi sunt.
    22. Quid Sico princeps abbati Deusdedit concesserit, et [191 1Kb] qualiter princeps Sichardus [192 1Kb] eum occiderit
    23. Quid Lotharius rex Authperto abbati concesserit, et quomodo Francorum regnum rex idem divisers et de quorundam oblationibus.
    24. Quo tempore corpus beati Bartholomei Beneventum advenerit [193 1Kb] , et de quorundam in hoc loco oblationibus.
    25. Qualiter sit contra [194 1Kb] se principatus divisus.
    26. Quomodo Siconolfus princeps omnem thesaurum hujus coenobii [195 1Kb] abstulit.
    27. Qualiter Deus a Saracenis locum istum eripuit.
    28. De discurtione ac vastatione Saracenorum, et generali ac maximo terraemotu.
    29. De pentifaria divisione regni Francorum, et qualiter Ludowicus [196 1Kb] Saracenos devicerit, et principatum [197 1Kb] aequa sorte diviserit.
    30. Quatiter iterum Ludowicus [198 1Kb] Italiam venit vocatus [199 1Kb] per abbatem.
    31. De Capua qualiter ad pontem Casulini mutata sit.
    32. De consuetudine quam habebat tunc temporis hoc monasterium.
    33. De studio abbatis Bertharii, et miraculo quod contigit in constructione arcis.
    34. De oblationibus quorundam.
    35. De nequitiis Saracenorum, et qualiter vastatum et incensum sit monasterium sancti Vincentii.
    36. De tertio adventu Ludowici [200 1Kb] in Italiam, et de bellis quae gessit [201 1Kb] cum Saracenis.
    37. De monasterio sancti Angeli in Barregio.
    38. Quo tempore castellum Pontiscurvi constructum sit.
    39. Qualiter nobis restituit praedictus imperator cellam sanctae Mariae in Maurinis [202 1Kb] , et de quorundam in hoc loco oblationibus.
    40. De pacto [203 1Kb] Saracenorum cum nostris.
    41. De divisione Capuanae ecclesiae facta a Joanne papa.
    42. Quomodo princeps Guaiferius effectus [204 1Kb] sit monachus.
    43. Qualiter Saraceni a Cajetanis ad habitandum in Gariliano recepti sunt.
    44. Qualiter hoc monasterium a Saracenis incensum sit, et [205 1Kb] abbas Bertharius decollatus et monachi Teanum profecti.
    45. Memoratorium [206 1Kb] ejusdem abbatis de rebus sancti Benedicti per [207 1Kb] Marchiam.
    46. De oblationibus quorundam sub abbate Angelario, et quomodo idem abbas Teanensis episcopus [208 1Kb] factus est.
    47. De oblatione et studio Herchemperti monachi.
    48. Qualiter monasterium Theanense crematum est.
    49. De captione Beneventi a Grecis.
    50. De pugna nostrorum cum [209 1Kb] Saracenis ad Garilianum
    51. De studio Leonis abbatis, et qualiter [210 1Kb] ipse coepit restaure hunc locum.
    [Col. 0489] 52. Qualiter Saraceni de Gariliano exterminati [211 1Kb] sunt.
    53. Qualiter Johannes abbas ordinatus sit, et quomodo Capuam cum fratribus pergens ibi monasterium fecerit.
    54. Quomodo idem abbas in hoc etiam loco studuerit.
    55. Qualiter super Capuam Ungari venerint, et cuncta in circuitu devastantes demum apud Marsos devicti sint.
    56. De oblationibus Johannis consulis et ducis Neapolitani, et aliorum quorundam [212 1Kb] .
    57. Judicium papae Marini [213 1Kb] de monasterio sancti Angeli ad Formas sive ad Arcum Dianae.
    58. Qualiter Balduinus abbas monasterium sanctae Sophiae de Benevento bis [214 1Kb] recepit.
    59. Item judicium papae Agapiti de monasterio Capuano, et de Sancto Stephano de Terracina.
    60. De studio abbatis Majelpoti, et de oblationibus quorundam sub eo, et qualiter Aligernus abbas sit ordinatus.
    61. Qualiter regnum Italiae a Francis ad Teutonicos sit translatum.





INCIPIT [215 11Kb] CHRONICON MONASTERII CASINENSIS.
[Col. 0489]

[Col. 0489A] I. [GREG. Dial. II, Prol. et c. 1, 3.] Egregius igitur et sanctissimus pater, hujusque Casinensis coenobii primus fundator, gratia et nomine Benedictus, sicut beatus papa Gregorius in secundo dialogorum suorum [216 1Kb] libro pleniter scribit, Nursia [217 1Kb] provincia oriundus fuit. Romae vero ad erudiendum liberalibus studiis a parentibus traditus, non multo post, ut praefati doctoris sermonibus utar, recessit scienter nescius, et sapienter indoctus. Relictis itaque litterarum studiis pariterque nutrice, clam fugiens, ad locum qui Sublacus [(250) 1Kb] dicitur, quadraginta ferme ab Urbe milibus disparatum devenit, ubi in speleo quodam per triennium excepto beato Romano qui sanctae illi conversationis habitum induerat, nulli cognitus mansit. Post haec a pastoribus repertus, [Col. 0489B] et demum [218 1Kb] a pluribus [219 1Kb] agnitus, a Romanae quoque urbis nobilibus frequentatus, duodennem [(251) 1Kb] ab Aequitio Maurum, a Tertullo vero patricio Placidum adhuc puerulum monastica disciplina instituendos accepit. Ubi etiam duodecim monasteria Christi auxilio construens, per singula quoque eadem duodecim monachos sub statutis patribus deputavit. [PAULI Hist. Langob. I, 26.] Inde persecutione presbyteri [220 1Kb] Florentii loco cedens, paucos secum fratres assumpsit; atque duobus se angelis comitantibus, et tribus corvis quos solitus erat alere consequentibus [(252) 1Kb] , per quinquaginta circiter milia ad hunc locum Christo jubente pervenit. Cujus [221 1Kb] videlicet sedis Varronem illum tot seculis celebratum, et omnium Romanorum Tullio teste saplentissimum, [Col. 0490A] auctorem fuisse refert antiquitas [(253) 1Kb] , ubi [222 1Kb] contrito quod ibidem [223 1Kb] a rusticis colebatur Apollinis idolo [GREG. II, 8], subversa ara, lucoque succiso, monasterium sibi construxit; et circumquaque manentes populos, continuis praedicationibus ad Christi fidem convertit. Ubi etiam [224 1Kb] quantis qualibusque refulsit [225 1Kb] miraculis, quoniam non hujus est operis, si quis eorum desiderat habere notitiam, in praefato beati Gregorii libro facunde scripta reperiet. [V. S. Mauri 4.] Inter quae cum die quadam divinitus sibi revelatum fuisset [226 1Kb] idem monasterium quod ipse fundaverat [227 1Kb] , a gentibus destruendum, atque propterea inconsolabiliter fleret: coelesti protinus oraculo consolatus, audivit eundem locum suis nichilominus meritis in potiorem et ampliorem quam [Col. 0490B] tunc statum fore venturum; et in multas exinde orbis Romani partes regularis normae ac disciplinae ordinem [228 1Kb] proditurum [229 1Kb] . [V. S. Mauri 26.] Ipso itaque anno quo de hac vita migraturus erat ad Christum, rogatus [230 1Kb] in Galliam ad monasterium constituendum [231 1Kb] suos mandare discipulos [232 1Kb] , quamvis finem dierum suorum non ignoraret, nichil moratus, beatum Maurum illuc cum eisdem direxit legatis [233 1Kb] ; cum quo etiam beatum Faustum qui ejus postmodum historiam pleniter scripsit, et tres alios mittere studuit. Hinc [234 1Kb] factum est ut per hunc virum Dei sanctissimum Maurum ejusque discipulos, omnis ordo et regularis disciplinae norma quae per beatissimum patrem Benedictum in hoc loco fuerat constituta, per totam Galliam disseminata atque [Col. 0491A] diffusa sit. Beatum [235 1Kb] [(253*) 1Kb] etiam Placidum opinio [236 1Kb] est quod vir Domini Benedictus tunc ad Siciliam miserit [237 1Kb] , ubi pater ejusdem Placidi [238 1Kb] Tertullus patricius, decem et octo patrimonii sui curtes eidem viro [239 1Kb] Dei concesserat. [V. S. Mauri 32, GREG. Dial. II, 37.] Post haec idem sanctus vir expleto sui temporis cursu laudabili, ea die qua [240 1Kb] sacrosancti [241 1Kb] paschae sabbatum illucescebat, duodecimo videlicet Kalendas Aprilis, in [242 1Kb] oratorium sancti Johannis baptistae [243 1Kb] a discipulis se ferri praecipiens, inter ipsorum [244 1Kb] manus orans migravit [245 1Kb] ad Dominum, anno [246 1Kb] quidem incarnationis ejus 542, indictione quinta [(254) 1Kb] ; sepultusque est in [247 1Kb] eodem oratorio, ante ipsum altare, quod idem Apollinis ara destructa construxerat, ubi jam antea beatam [Col. 0491B] Scolasticam sororem suam posuerat. Claruit autem temporibus imperatorum Justini senioris et Justiniani [248 1Kb] ; Romanorum vero pontificum Johannis primi, et quarti Felicis, quem sanctus papa Gregorius atavum suum fuisse testatur [(255) 1Kb] ; Theoderico apud Italiam Arriano regnante [(256) 1Kb] .

2. [GREG. D. II, Prol. PAULI H. L. IV, 17; II, 4, 7; IV, 17. GREG. D. II, 17.] Huic sanctissimo patri succedit in monasterii regimine vir reverentissimus Constantinus, ejusdem sancti patris discipulus. Tertius autem praefuit [249 1Kb] eidem [250 1Kb] congregationi Simplicius; quartus Vitalis; quintus vero Bonitus. Quo [Col. 0492A] praesidente, Langobardi, qui nuper sub Justino mino re [251 1Kb] Italiam invaserant, cum jam ab incarnatione Domini 568 annorum circulus volveretur, praefatum coenobium nocturno tempore quiescentibus fratribus ingressi sunt: qui universa diripientes [252 1Kb] , ne unum quidem hominem illic [253 1Kb] capere potuerunt, videlicet ut sermo sancti patris Benedicti compleretur, quem Theopropo dixerat: Vix obtinere potui ut ex [254 1Kb] hoc loco michi animae cederentur. Fugientes itaque ex eodem coenobio fratres Romam profecti sunt, codicem [255 1Kb] sanctae regulae quam pater idem [256 1Kb] descripserat, et quaedam alia scripta, nec non et pondus panis [257 1Kb] , vini quoque mensuram, et quicquid supellectilis [258 1Kb] potuerunt surripere deferentes. Atque [259 1Kb] [(257) 1Kb] ex concessione Romani pontificis [Col. 0492B] Pelagii, qui tunc sedi apostolicae praeerat, juxta Lateranense [260 1Kb] patriarchium monasterium statuerunt [261 1Kb] ; ibique per centum [* 1Kb] ferme [262 1Kb] ac decem annos [(258) 1Kb] quod Casinense monasterium destructum permansit, habitaverunt [263 1Kb] .

3. [V. S. Mauri 5.] Tertio [264 1Kb] [(259) 1Kb] interea Bonifatio sedem apostolicam gubernante, supradictus Faustus qui ad Gallias cum beato Mauro [265 1Kb] perrexerat [266 1Kb] , ad praenominatum [267 1Kb] Lateranense coenobium reversus est, atque a beato Theodoro [268 1Kb] qui tunc post sanctae memoriae Valentinianum [269 1Kb] tertius eandem [Col. 0493A] congregationem regebat, compulsus atque rogatus, historiam de vita beati [270 1Kb] Mauri veracissimam composuit; quam praedictus papa Bonifatius approbans, laude dignam duxit, suaque auctoritate roboravit.

4. [P. D. VI, 40. Chron. Vulturn.] Cum [271 2Kb] autem [272 1Kb] omnipotens Deus praefatum [273 1Kb] beati Benedicti coenobium jam decrevisset miseratione [274 1Kb] illa sua omnipotentissima restaurare, et coenobialem institutionem quae inde principium sumpserat, ex ejusdem patris loco [275 1Kb] per orbis circulum propagare, contigit [276 1Kb] disponente Deo, ut Petronax civis Brexianae urbis vir valde religiosus, divino afflatus amore Romam venisset. Quem reverentissimus [277 1Kb] tertius [(260) 1Kb] papa Gregorius coelitus [278 1Kb] inspiratus [Col. 0493B] admonuit ut hoc Casinum castrum peteret, atque monasterium beati Benedicti quod jam per tot annos destructum manserat [279 1Kb] , suo studio reconciliare satageret. Quo annuente, mox [280 1Kb] idem venerabilis pontifex cum illo aliquantos de Lateranensi congregatione fratres direxit [281 1Kb] , et alia quoque [282 1Kb] illi nonnulla adjutoria contulit. Is ergo huc ad sacrum beati Benedicti corpus perveniens, tam cum illis qui secum venerant, quamque etiam cum aliquot simplicibus viris quos inibi jam dudum resedisse repperit, habitare coepit anno Domini 720 [283 1Kb] . Atque [284 1Kb] ab eisdem fratribus in abbatem praelatus, cooperante Deo, et beati Benedicti suffragantibus meritis, constructis [285 1Kb] decenter habitaculis, ac multorum ibi fratrum congregatione statuta, sub regulae sanctae [Col. 0493C] doctrina vivere studuit. Quem [286 1Kb] videlicet tres quidam nobiles viri Beneventani [287 1Kb] , Paldo et Taso [Col. 0494A] atque Tato, germani fratres [288 1Kb] , qui ante quindecim circiter annos monasterium sancti martyris Christi Vincentii juxta ortum Vulturni fluminis de propriis sumptibus construere ceperant [289 1Kb] , cum essent potentes ac divites, in ipso opere tam per semetipsos quam per suos usque ad restaurationem loci hujus plurimum adjuverunt. Hic [(261) 1Kb] in aecclesia beati Martini, quam parvulam repperit, sedecim ferme cubitos auxit; ibidemque absidam efficiens, in honore beatae Mariae semper Virginis, et sanctorum martyrum Faustini et Jovitae in ea [290 1Kb] altarium statuit, in [291 1Kb] quo etiam et brachium unius illorum [292 1Kb] quod secum de Brexia asportaverat decenter recondidit. Insequenti tempore, sanctissimus papa Zacharias qui Gregorio successerat, plurima huic adjutoria contulit; libros [Col. 0494B] scilicet aliquot [293 1Kb] sanctae scripturae, nec non et codicem sanctae regulae quam [294 1Kb] pater Benedictus manu propria scripserat; pondus etiam librae panis, et mensuram vini, quae olim inde sicut supra diximus, sub Langobardorum invasione [295 1Kb] monachi fugientes secum Romam detulerant [296 1Kb] . Diversa etiam ad ecclesiasticum ministerium ornamenta, nonnulla quoque ad diversas utilitates monasterii pertinentia, illi apostolica liberalitate largitus est. Ab hoc etiam sanctissimo papa praedictus abbas privilegium primus accepit, ut hoc monasterium cum omnibus sibi pertinentibus cellis [297 1Kb] , ubicumque terrarum constructis, ob [298 1Kb] honorem ac reverentiam sanctissimi patris Benedicti, ab omnium episcoporum dicione sit omnimodis [299 1Kb] liberum; ita ut nullius juri subjaceat [Col. 0494C] nisi solius Romani pontificis [(262) 1Kb] .

5. [P. D. VI, 58. Chr. S. Benedicti.] Gisulfus [Col. 0495A] praeterea junior, nepos Liutprand [300 1Kb] regis Langobardorum [301 1Kb] , qui post Gotscalcum [302 1Kb] Beneventanorum dux extitit, cum per eos dies [303 1Kb] ingenti [304 1Kb] coadunato exercitu versus Romam pergeret [(263) 1Kb] , et in transeundo in hanc arcem Casini quae tunc Mello vocabatur, cum [305 1Kb] plurimis ascendisset, atque juxta corpus sanctissimi patris Benedicti [306 1Kb] praedictos [307 1Kb] fratres [308 1Kb] religiose [309 1Kb] satis in Dei servitio vivere repperisset, divino mox [310 1Kb] tactus [311 1Kb] instinctu, cuncta in circuitu, tam campestria quam montana eidem patri Benedicto in scriptis contulit, firmisque donariis in perpetuum eadem posteris habenda concessit. Per [(264) 1Kb] has videlicet terminationes et fines [(265) 1Kb] . Quemadmodum incipit ab ipso fluvio qui dicitur Carnellus [(266) 1Kb] , et ascendit per aquam [Col. 0495B] quae vocatur Bautra [(267) 1Kb] usqe in Rivum Siccum; et sicut ascendit per ipsum rivum usque in furcam Sancti Martini; et in eam ascendit per serras [(268) 1Kb] et vadit in montem qui dicitur Cisinus; et sicut inde pergit in pesclum [(269) 1Kb] nomine Corvarum; et qualiter vadit per ipsas serras ad furcam que dicitur Popplu; et inde pergit ad lacum qui vocatur Vitecusus; et inde vadit ad Aquam Fundatam; et ascendit in montem qui dicitur de Sile; et vadit exinde in caput [312 1Kb] aquae de Rapido [(270) 1Kb] ; et inde ascendit in montem qui dicitur Caballus; et pergit in montem qui vocatur Rendenaria major; et inde per serras montium venit ad Rendenariam minorem; et qualiter inde directe vadit per pedes montium qui vocantur [Col. 0495C] Freselona; et pergit in aquam de Mellarino; et descendit per eandem aquam cum utrisque ripis, et vadit in Parietes [313 1Kb] de Balnearia; et inde vadit per locum qui dicitur Anglone; et ascendit [314 1Kb] ad [Col. 0496A] furcam [315 1Kb] de Valleluci; et quomodo vadit per ipsas serras montium, et descendit ad Petram scriptam; et exinde ascendit ad serras montis qui dicitur Orticosa [316 1Kb] ; et quomodo vadit per serras montium, et pervenit ad pesclora quae vocantur Falconari [317 1Kb] ; et qualiter vadit per duos montes quorum unus vocatur Spinacius, alter autem Porcacius; et qualiter inde vadit ad cristas montis qui vocatur Caria [(271) 1Kb] ; et descendens venit ad petras super aquam [318 1Kb] Vivolam; et inde ascendit ad collem [319 1Kb] Gimberuti; et descendit in Quercetulum [320 1Kb] ; et inde in fossatum juxta Sanctum Damasum [321 1Kb] quem [322 1Kb] videlicet vulgus [323 1Kb] Sanctum Amasum appellat; exinde [324 1Kb] directe pergit in Silicem [325 1Kb] loco ubi dicitur Arcus Aezzuli [326 1Kb] ; et qualiter vadit ad lacum qui vocatur Radeprandi; [Col. 0496B] et quemadmodum inde pergit in Farnietum; et [327 1Kb] inde in rivum qui dicitur Marozzae [328 1Kb] ; et qualiter descendit in ipsum fluvium Carnellum; et per eundem [329 1Kb] ascendit in aquam quae nominatur Cosa; inde [330 1Kb] per serras montis sancti Donati; inde [331 1Kb] super monticellos de Marri descendens [332 1Kb] vadit ad [333 1Kb] pesclos qui sunt in pede montis qui dicitur Balva [(272) 1Kb] ; inde [334 1Kb] per duos leones [(273) 1Kb] ; et inde pergens ascendit per [335 1Kb] serras montis super Casale; et sicut descendit per ipsum montem usque ad [336 1Kb] villas de Gariliano [337 1Kb] ; inde ad [338 1Kb] pesclum qui nominatur Cripta imperatoris; et [339 1Kb] inde pergit [340 1Kb] ad jam dictum flumen Garilianum; atque per ipsum flumen ascendit usque ad priores fines; una cum omnibus castellis, vicis, domibus, ecclesiis, molendinis [Col. 0496C] et aquis, caeterisque omnibus quae intra praedictos fines tunc temporis habebantur [341 1Kb] . (Chr. S. Bened.) Uxor etiam ejusdem ducis Scauniperga nomine, templum idolorum quod antiquitus in Casino [Col. 0497A] castro constructum fuerat, in beati Petri apostoli honorem convertens (275) 1Kb] , yconas ibi et caetera ecclesiae officiis congrua ministeria in posterorum memoriam devotissima contulit.

6. Hujus [342 1Kb] [(276) 1Kb] ducis temporibus quidam sculdais Beneventanus Saracenus nomine, in loco qui Cingla vocatur territorio Aliphano, ecclesiam in honore sancti Cassiani a solo [343 1Kb] construxit; eamque ex permissione prefati ducis cum omnibus quae ibi adquirere potuit, simul etiam cum omni ex integro substantia et hereditate sua praeter servos et ancillas omnes [344 1Kb] libertate donatos, quoniam filium non habebat, in monasterio beati Benedicti concessit [345 1Kb] (an. 743, Aug.). Qui locus cum oculis venerabilis Petronacis valde utilis [346 1Kb] apparuisset [347 1Kb] , [Col. 0497B] cum consensu et maximo adjutorio ejusdem gloriosi ducis Gisulfi et Scaunipergae conjugis [348 1Kb] ejus, construxit ibidem monasterium puellarum Dei ad honorem beatae Dei [349 1Kb] genitricis et semper virginis Marie; concessa insuper ibi a praedicto duce ecclesia sanctae Crucis cum omnibus territoriis et pertinentiis ejus (an. 745, Oct.), quam Giselpertus noster praepositus a quodam abbate [(277) 1Kb] Deusdedit nomine cum consilio et auxilio [350 1Kb] ejusdem ducis emerat; nec [351 1Kb] non et aliis ecclesiis et curtibus non paucis in circuitu, juxta quod monimina ejusdem coenobii continent. Quod [(278) 1Kb] videlicet sanctae Dei genitricis monasterium, annuente praefato abbate idem dux Gisulfus tunc [352 1Kb] concessit [353 1Kb] tribus ancillis Dei (an. 747, Mai.), id est Gausanae [354 1Kb] abbatissae, [Col. 0497C] Pancritudae et Garipergae; quae postpositis parentibus et universis opibus suis, peregrinari pro Deo in partibus istis elegerant. Eo utique [355 1Kb] tenore firmato [356 1Kb] , ut quandiu qualibet [357 1Kb] earum adviveret, loci ipsius regimen sine alicujus contradictione quieto [358 1Kb] jure altera post alteram retineret; post illarum vero excessum, et potestas et ordinatio ejusdem loci ad monasterii nostri dicionem rediret. [Col. 0498A] Eodem [359 1Kb] [(279) 1Kb] tempore supradictus dux de territorio Gentiane concessionem monasterio [360 1Kb] Casinensi satis liberaliter fecit. [ERCHEMP. 3, 9.] Iste [(280) 1Kb] Gisulfus cepit aedificare ecclesiam sanctae Sophiae in Benevento; quam cum morte praeventus explere nequivisset [361 1Kb] , Arichis qui ei successit, mirifice illam perfecit; ibique coenobium sanctimonialium [362 1Kb] statuens, monasterio beati [363 1Kb] Benedicti hic in Casino concessit, sicut [364 1Kb] in sequentibus ostendemus.

7. [Chr. Salern. 1, 31, 32, 33, 5.] Per idem tempus [365 1Kb] (747), Karolus magnus [366 1Kb] filius Karoli regis Francorum, amore coelestis regni regno [367 1Kb] terreno relicto, Romam ad beatum Petrum apostolum [368 1Kb] devotus advenit, seseque ejusdem apostoli [369 1Kb] servitio mancipavit. [Col. 0498B] Quem praefatus papa Zacharias clericum ordinans [370 1Kb] , post aliquot dies huc eum ad nostrum [371 1Kb] monasterium, Domino cum caeteris sub regulari magisterio serviturum cum [372 1Kb] universis [373 1Kb] opibus suis transmisit; ubi sub regimine praedicti abbatis cum omni humilitate et devotione Domino serviens, per aliquot deguit annos. Non autem videtur otiosum, si quantae humilitatis in monasterio, quantaeque obedientiae idem rex fuerit [374 1Kb] , litteris [375 1Kb] ad posterorum exemplum mandemus. Cernens [376 1Kb] denique praefatus abbas ejusdem Karoli fervens esse propositum, volensque juxta tenorem regulae ipsius [377 1Kb] perseverantiam sufferentiamque cognoscere, sicut scriptum est: Nolite omni spiritui credere, sed probate spiritus si ex Deo sunt [378 1Kb] , temptavit illi curam paucarum [Col. 0498C] ovium quas habebat [379 1Kb] injungere, ut cotidie scilicet [380 1Kb] ad pastum illas [380 1Kb] educeret, pascentes custodiret, pastasque [381 1Kb] reduceret. Quam ille obedientiam [(280*) 1Kb] ac si ex ore Domini ferventer nimis [382 1Kb] amplexus, satagebat cotidie diligenter [382 1Kb] quae sibi fuerant imperata perficere. Quadam [383 1Kb] igitur die, cum aliquanto [382 1Kb] longiuscule pascendas oves duxisset, subito quidam [384 1Kb] latrunculi super [382 1Kb] eum [282 1Kb] [Col. 0499A] irruentes, conabantur de ovibus sibi [385 1Kb] commissis violenter [380 1Kb] abripere. Quibus Karolus constanter [386 1Kb] obvius factus: De me [387 1Kb] , inquit, quod Dominus vobis facere permiserit, patienter sustineo; de ovibus autem auferendis quae meae curae commissae sunt, nullo pacto pro meo posse assentior. Illi vero perversae mentis homines funditus eum exspoliantes, coeperunt abire. Tum Karolus pudorem pudendorum membrorum non sufferens, femoralia tantum sua violenter eis [388 1Kb] eripuit; caetera, nolens contendere, patienter illos auferre permisit. Cumque seminudus ad monasterium reversus fuisset [389 1Kb] , interrogatus ab abbate vel fratribus, rem gestam ordine pandit. Abbas vero ut cognosceret si patientiam quam deforis ostendebat gereret intus, coepit eum vehementer increpare, [Col. 0499B] eique tam segnitiem quam simulationem exprobrando objicere. Cum ille nichil aliud ad omnia illa, nisi solummodo se peccasse protestaretur. Jubetur ergo vestiri, et ad commissam obedientiam de consuetudine egredi. Revertente autem [390 1Kb] eo quadam die cum praefatis oviculis, coepit una earum egerrima claudicare. Videns igitur [391 1Kb] se propterea non posse ad constitutam sibi [392 1Kb] horam occurrere, cordis [393 1Kb] humilitate dictante eandem mox claudicantem oviculam [380 1Kb] rex quondam Karolus, sed tunc vere monachus humeris suis imposuit, sicque cum omnibus ad monasterium rediit. Sed [394 1Kb] ut [395 1Kb] tanta ejus adhuc humilitas intima atque ideo verissima probaretur ac probata coronaretur, inter redeundum oviculae illius quam gestabat in humeris, perfundi [396 1Kb] [Col. 0499C] eum [397 1Kb] lotio contigit. Quod, ille quondam praepotens, ille regali dudum [398 1Kb] dignitate [398 1Kb] conspicuus, tanta cordis [380 1Kb] patientia pertulit, tanta animi virtute toleravit, ut nec [399 1Kb] oviculam ob hoc deposuerit, nec alicui, vel modicae [400 1Kb] murmurationis verbum inde protulerit. Hoc [401 1Kb] cum abbati ab his qui cognoverant relatum fuisset, admiratus nimium tantam tanti viri humilitatem ac tolerantiam, et vere Dei spiritum in illo esse perpendens, praecepit eum de caetero ab obedientia illa quiescere; et ibi juxta, hortulum prout sciret [402 1Kb] excolere. Postmodum vero ab Aistulfo [403 1Kb] Langobardorum rege pro quibusdam [Col. 0500A] rei [404 1Kb] suae [405 1Kb] utilitatibus ad fratrem suum Pipinum regem in Franciam ire rogatus, vix [406 1Kb] aegre hoc [407 1Kb] regi annuente abbate profectus est; ibidemque negotio pro quo abierat impediente aliquandiu retardatus, judicio Dei defunctus est (an. 754). [Chr. S. Bened., p. 200.] Cujus postmodum [408 1Kb] corpus idem frater ejus rex Pipinus in locello aureo [409 1Kb] positum, cum [410 1Kb] multis aliis muneribus huc ad suum monasterium retransmisit [* 1Kb] .

8. Ch. Salern. 1.] His quoque diebus (749) Ratchis rex Langobardorum ad [411 1Kb] capiendam Perusinam [Col. 0500B] urbem cum valido exercitu pergens [412 1Kb] , eam undique fortiter expugnabat. Ad quem praedictus papa Zacharias profectus [413 1Kb] , multis precibus ac monitis magnisque [414 1Kb] illi concessis donariis, ad sua illum redire coegit. Cujus idem rex monitionum sollicite reminiscens, non multo post divino afflatus instinctu, relinquens regalem dignitatem et gloriam, cum jam per annos quinque et sex menses [(282) 1Kb] regnasset, Romam una cum uxore et filia [(283) 1Kb] ad beati Petri [415 1Kb] limina devotus advenit; ibique a praefato papa [416 1Kb] comam attonsus, et clericus factus, monachico etiam habitu simul cum uxore et filia est indutus. Moxque ad hoc monasterium [417 1Kb] eodem apostolico dictante [418 1Kb] perveniens, et sub regulari magisterio instituendum se tradens, post [419 1Kb] religiosam [Col. 0500C] satis ac Deo placitam conversationem, ibidem vitae finem sortitus est. Extat in hodiernum [420 1Kb] diem vinea satis monasterio vicina, quae vulgo vinea Ratcisi vocatur; quam eundem Ratchis et plantavisse et incoluisse nonnulli nostrorum [421 1Kb] existimant. Uxor vero illius nomine Tasia, et filia Rattruda, concedente et adjuvante [422 1Kb] praefato abbate, monasterium puellarum non longe a Casino [(284) 1Kb] , in loco qui Plumbariola [(285) 1Kb] vocatur, propriis sumptibus extruxerunt; multisque ditatum opibus, ibi sub magna cautela et districtione regulari vitam agentes, ultimum diem clauserunt. Fuit autem praedictus [Col. 0501A] abbas sextus a beato Benedicto temporibus imperatorum Leonis et Constantini [423 1Kb] ; Romanorum vero pontificum, Gregorii et Zachariae; et Gregorii Beneventani ducis, atque praefati [424 1Kb] Gisulfi junioris [425 1Kb] . Qui cum praefuisset huic monasterio annis triginta duobus, defunctus est, pridie Nonas Maii (an. 750); et sepultus [426 1Kb] in porticu juxta ecclesiam sancti Martini.

OPTATUS abbas septimo loco a beato Benedicto ordinatus, sedit annis 10. [427 1Kb] Hic fuit temporibus praedicti Constantini imperatoris, et Leonis filii ejus, et [428 1Kb] praefati ducis Gisulfi [(286) 1Kb] , et Stephani secundi papae.

Quo [(287) 1Kb] videlicet tempore Langobardorum [429 1Kb] rex Aistulfus et Ravennam cepit, et Romam per tres menses obsedit [(288) 1Kb] (751). Qua de causa praedictus [Col. 0501B] pontifex Franciam ire compulsus est ad excellentissimum regem Pipinum (an. 753); a quo cum magna gloria [430 1Kb] et honore receptus, eundem Pipinum et duos filios ejus Karolum et Karlomannum unxit in reges Francorum (an. 754). Fecitque idem gloriosus rex una cum praedictis filiis suis promissionem et concessionem beato Petro ejusque vicario [431 1Kb] de civitatibus ac territoriis Italiae per designatum confinium: A Lunis cum insula Corsica; inde in Surianum; inde in montem Bardonem; inde in Vercetum; inde in Parmam; inde in Regium; inde in Mantuam et montem Silicis; simulque universum exarchatum Ravennae sicut [432 1Kb] antiquitus fuit, cum provinciis Venetiarum et Histrie; necnon et cunctum ducatum Spoletinum seu Beneventanum; [Col. 0501C] eamque donationem propria manu sua, filiorumque suorum, multorumque judicum, et optimatum suorum corroboravit [433 1Kb] . Demum vero [434 1Kb] idem rex simul cum praefato Romano pontifice Italiam veniens, [Col. 0502A] et Ravennam et viginti alias civitates [(289) 1Kb] supradicto Aistulfo abstulit, et sub jure apostolicae sedis redegit. Propter quod tunc Romanorum etiam patricius constitutus est. Praefatus vero abbas completo sui temporis cursu, defunctus est pridie [435 1Kb] Nonas Januarii (an. 760), atque juxta praedecessorem suum apud ecclesiam beati Martini sepultus est [436 1Kb] .

HERMERIS abbas octavus, sedit anno [437 1Kb] uno [* 1Kb] , obiit autem 15 Kal. Augusti (an. 760), et sepultus est juxta ecclesiam sancti Benedicti.

[Col. 0502B] GRATIANUS abbas in [438 1Kb] hujus loci praelatione nonus, sedit annis 4, mensibus 5 [439 1Kb] [(290) 1Kb] ; temporibus imperatorum quos supra diximus, et [440 1Kb] Arichis Beneventani ducis et principis [(291) 1Kb] .

De [441 1Kb] quo videlicet Arichis [442 1Kb] domnus [443 1Kb] Herchempertus [444 1Kb] , in historia quam de Langobardorum gente post [445 1Kb] . Paulum diaconum composuit, ita refert [446 1Kb] . Hic [447 1Kb] [(292) 1Kb] Arichis primus Beneventi principem se appellari jussit; cum usque ad istum, qui Benevento praefuerant duces appellarentur. Nam et ab episcopis ungi se fecit, et coronam sibi imposuit, atque in suis cartis, scriptum in sacratissimo nostro palatio [(293) 1Kb] , in finem scribi praecepit.

9. [ERCH. c. 3.] Hic [448 1Kb] intra moenia Beneventi templum Domino opulentissimum ac decentissimum [Col. 0502C] condidit, quod Greco vocabulo, [449 1Kb] id est Sanctam Sapientiam nominavit; ditatumque amplissimis praediis, ac [450 1Kb] variis opibus, et [451 1Kb] sanctimonialium coenobium statuens, germanamque [452 1Kb] [Col. 0503A] [(294) 1Kb] suam ibidem abbatissam efficiens, cum omnibus omnino pertinentiis et possessionibus ejus, id sub jure beati benedicti in Monte Casino tradidit in perpetuum permansurum (an. 774. Nov.). In [453 1Kb] [(295) 1Kb] quo videlicet templo, sanctorum martyrum 12 Fratrum corpora diversis in locis per Apuliam in quibus et decollati fuerant quiescentia, honorabiliter allata, ad tutelam et honorem patriae in singulis capsis pariter sub uno altari [454 1Kb] recondidit (an. 760, Mai. 15). Postmodum vero corpus pretiosi martyris Mercurii [(296) 1Kb] , nec non et aliorum tam martyrum quam confessorum numero triginta et unum sancta corpora ex diversis Italiae partibus per tempora diversa indeptus, ibidem nichilominus attulit, et per diversa altaria in circuitu majoris altaris satis [Col. 0503B] reverenter locavit (an. 768, Aug. 26). Ubi dum maxima devotione, quoniam vicinum Ioco illi [455 1Kb] palatium erat [456 1Kb] , frequentem consuetudinem in oratione pernoctandi haberet, fertur quadam nocte oranti illi sanctos 12 Fratres apparuisse, eumque pariter inclinatis amicabiliter vultibus salutavisse. Quos dum torvo nimis aspectu exteros quoslibet esse existimans, quinam illi essent qui nocturno tempore sanctimonialium claustra sic audacter ingredi praesumpsissent inquireret; illi leniter arridentes: Nos inquiunt sumus, o princeps, quos tua devotio per diversa repertos loca summo huc studio detulit, ac [457 1Kb] studiosius delatos recondidit; quod nobis quidem quam bonum et quam jocundum, tibi autem quam sit divina pietate proficuum, ultima dies ostendet. [Col. 0503C] Et his dictis, subito principi [458 1Kb] visio quae videbatur disparuit. In [459 1Kb] quo etiam monasterio ecclesiam sancti Modesti quam nuper intra eandem civitatem quidam Leonianus construxerat, eique omnem suam substantiam per cartulam offerens in arbitrio praefati principis illam reliquerat, ipse per suum praeceptum postmodum cum omnibus ejus pertinentiis obtulit et confirmavit. Depositus est autem praedictus abbas 11 Kal. Septembris (an. 764), et sepultus in porticu ecclesiae sancti Martini.

[Col. 0504A] TOMICHIS decimus abbas, sedit annis 6, mensibus, 5. [* 1Kb] Obiit 8 Kalendas Februarii (an. 771).

10. Hujus [460 1Kb] [(297) 1Kb] temporibus vir quidam nobilis atque ditissimus Beneventanae civitatis, Leo nomine, se ipsum et omnia sua tam mobilia quam immobilia in hoc [461 1Kb] monasterio tradidit; ejusdemque oblationis cartulam propria manu scriptam super corpus sancti Benedicti in praesentia praefati abbatis Tomichis et universorum fratrum testium posuit. Et servos quidem et ancillas suas omnes primitus per [462 1Kb] cartulam libertate [463 1Kb] donavit; postmodum [464 1Kb] vero eosdem omnes ita ut liberi erant, simul cum curtibus propriis, et cum omnibus pariter quae ipsi possidere videbantur, sub praedicti [Col. 0504B] monasterii potestatem [465 1Kb] redegit; condicione videlicet hujusmodi, ut singuli eorum, quatuor per mensem operas ubi necessarium esset monasterio facerent; res suas sive substantias nulli omnino nisi inter se vendere aut donare illis liceret. Res eorum qui sine liberis defuncti fuissent in monasterii dicionem transirent. Pueros tamen [466 1Kb] sive puellas eorum alicui ad serviendum tradere utpote liberos, monachis fas non esset. Curtium autem et servorum illius nomina et numeros sommatim hic praeter caetera annotare curavimus. Curtis Gaydepert [467 1Kb] presbyteri: Adelpertus [468 1Kb] cum quattuor filiis et uxoribus eorum, Bonecausus [469 1Kb] cum quattuor filiis uxoribus eorum; ac filiis; Grimoaldus cum quattuor filiis et uxoribus ac filiis eorum; Ciminulus cum uxore et filiis; [Col. 0504C] Ursus cum uxore et filiis; Fuscari cum uxore et filiis. Curtis [470 1Kb] Grisi: Landulfus cum Arniperto [471 1Kb] filio suo et filiastris duobus [472 1Kb] ; Bonitus cum tribus filiis et uxoribus eorum. Curtis [473 1Kb] Cerbuli presbyteri: Leoaldus cum quattuor filiis et uxoribus ac liberis eorum; Agenulfus nepos ejus cum filiis suis; Desiderius cum tribus filiis; Bassacius cum tribus filiis et genero uno. Curtis Lupi: Sadipertus cum filio et genero suo; Sico cum filio suo et uxore ipsius; Stephanus cum filiis duobus [474 1Kb] ; Formosus [Col. 0505A] cum tribus filiis suis. Curtis Lupi pictari [475 1Kb] : Maurus cum quattuor filiis; Johannes cum tribus filiis suis. Curtis Dulciperti: Bonerisius cum filio suo, et uxore ejus ac filiis; tres filii Rajenolfi [476 1Kb] cum uxoribus ac filiis eorum. Curtis Erfemari: Bonus, Adelchis, Maio [477 1Kb] , Bonulus, Johannes, Ursus; omnes isti cum uxoribus ac filiis eorum; Rozzius cum quattuor filiis suis, id est, Leone, Stephano, Sellittulo [478 1Kb] , ac Ciminulo, cum uxoribus et filiis suis; Adelgarius cum filio uno, et generis duobus. Preter haec autem unum casalem [479 1Kb] suum vocabulo [480 1Kb] Pantanum [(298) 1Kb] prope Beneventum concessit cuidam amite suae in usus proprios diebus vite ipsius, cum servis de Abellino [(299) 1Kb] et de Transmonte [(300) 1Kb] ad eundem [481 1Kb] casalem [479 1Kb] pertinentibus; eo utique [482 1Kb] [Col. 0505B] tenore, ut post mortem illius omnia redirent in jus monasterii hujus [483 1Kb] sicut cetera que supra dicta sunt.

POTO ahbas undecimus, sedit annis 7, mensibus 5.

Hic aedificavit deorsum ecclesiam parvam in honore sancti Benedicti, in eo loco ubi nunc sita [484 1Kb] videtur ecclesia sancti Germani. Fecit [485 1Kb] etiam alteram ecclesiam in honore sancti Michahelis archangeli ad radices alterius montis, in loco satis amoeno ubi nunc est olivetum monasterii hujus, eamque et picturis insignibus et carminibus in circuitu [486 1Kb] decoravit honestis. Ex quibus hic aliquanta quae vix prae vetustate valuimus legere describemus. Principia agitur illorum, post aliquot [487 1Kb] quae legi minime [488 1Kb] poterant, haec continebant de situ [Col. 0505C] et habitudine loci ejusdem [489 1Kb] :

Ore truces ululare lupi sub nocte silenti
Alopicesque olidae dudum gannire solebant,
Implexisque ursi diro cum murmure villis,
Setigerique apri.
Et post pauca:

Damma fugax, pavidique simul discurrere [490 1Kb] cervi.
Optimus at postquam Poto sacra septa regenda
Suscepit vigili studio pater.
Itemque [491 1Kb] post pauca:

Quin Regi altithrono vastum qui [492 1Kb] continet orbem,
Cui cita [493 1Kb] coelicolae comportant nuntia jussi,
[Col. 0506A] Addidit hoc [494 1Kb] magni Michahelis nomine templum
Sanguine rubrantem coelo qui depulit hydrum.
Isdem sed celeri praeventus morte sacerdos
Indedicatam aram pariterque reliquit asylum.
Et caetera,

Defunctus vero est [495 1Kb] tertio Kal. Julii (an. 778), et sepultus juxta ecclesiam sancti Benedicti.

THEODEMAR duodecimo loco a beato Benedicto abbatiam sortitus, sedit annis 19. Fuit autem temporibus imperatorum Leonis qui et Zacharis [496 1Kb] , et Constantini et Hirenae matris ejus, atque Adriani papae; principium autem Beneventanorum, praefati [497 1Kb] Arichis [498 1Kb] , et Grimoaldi filii ejus.

11. Hic juxta praedictam ecclesiam sancti Benedicti quam praedecessor suus fecerat construxit [Col. 0506B] pulchro opere templum in honore sanctae Dei genitricis et virginis Mariae, super ipsum videlicet fontem unde fluvius [499 1Kb] Lyris [(301) 1Kb] procedit. Cujus templi quadrifida [500 1Kb] fabrica in duodecim est [501 1Kb] columnis erecta, ita ut per unam quamque faciem, quattuor columnae consistant; super quas turris altior a subjectis porticibus est levata; aliis quattuor turribus per singulos angulos ejusdem porticus, circa eandem turrim erectis. Quod videlicet templum plumbeis laterculis coopertum, et figuris [502 1Kb] pulcherrimis, et versibus optimis adornavit; quodque his satis [503 1Kb] praecipuum est, omnium fere apostolorum, et multorum [504 1Kb] martyrum confessorumque magnificis pigneribus [505 1Kb] compsit. De [506 1Kb] ipsis [507 1Kb] [Col. 0506C] autem [508 1Kb] versibus quattuor tantum qui aforis in circuitu medianae turris descripti sunt hic ponere placuit.

Sublatis tenebris, quia per te mundus habere
Lumen promeruit, virgo et sanctissima mater,
Celsa tibi idcirco [509 1Kb] consurgunt templa per orbem,
Et merito totis coleris celeberrima terris

Ecclesiam [510 1Kb] quoque sancti Michahelis archangeli [511 1Kb] quam indedicatam a praedecessore suo relictam praediximus, cum omni honorificentia dedicari fecit [(302) 1Kb] , ibique juxta illam [512 1Kb] claustrum et habitacula nonnulla construxit [(303) 1Kb] .

[Col. 0507A] 12. [V. Adriani.] Hujus [(304) 1Kb] temporibus (an. 773) Karlomannus [513 1Kb] filius Pipini [514 1Kb] , invitatus ab Adriano papa [515 1Kb] , cum valido Francorum, Alamannorum [516 1Kb] atque Saxonum exercitu venit [517 1Kb] super civitatem Papiam, propter Desiderium sevissimum [518 1Kb] regem Langobardorum, qui civitates sancti Petri invaserat; eamque per sex continuos menses obsidens, cepit; cunctumque sibi Langobardorum regnum victoriosissime subdens [519 1Kb] , Pipino [(305) 1Kb] filio suo contradidit; praedictum vero Desiderium secum in Franciam asportavit, anno [520 1Kb] Domini 774. Interim autem [521 1Kb] cum [522 1Kb] Papiam obsideret, amore principis apostolorum in ipso [523 1Kb] sancto paschali sabbato (Apr. 2) Romam cum [524 1Kb] multis episcopis, abbatibus atque ducibus [525 1Kb] venit, et celebrata ibi paschali festivitate [Col. 0507B] a praedicto papa commonitus simul [526 1Kb] atque rogatus est ut donationem illam, quam genitor ejus Pipinus una secum beato Petro ejusque vicario domno Stephano papae dudum fecerat, adimpleret in omnibus. Cujus postulationibus idem rex annuens, prompto [527 1Kb] ac libenti animo aliam donationis promissionem ad instar prioris describi praecepit per Etherium [528 1Kb] notarium suum, eamque propria manu rex ipse corroborans, et universos episcopos et abbates, duces etiam et graphiones ac plures qui secum venerant honoratos ibi subscribere faciens, super altare [529 1Kb] beati Petri manu propria posuit; idque [530 1Kb] se inperpetuum conservaturos beato [531 1Kb] Petro et ejus vicariis, tam ipse rex quam et universi magnates ejus sacramento terribili firmaverunt. [Col. 0507C] [ERCH. c. 2.] Post [532 1Kb] haec idem rex una cum Pipino [Col. 0508A] filio simulque magno exercitu Beneventum perrexit super Arichis [533 1Kb] , qui erat [534 1Kb] gener Desiderii regis. Cum quo idem Carolus [535 1Kb] diversis ac variis eventibus dimicans (an. 787), demum ab [536 1Kb] Arichis coronam illius [(306) 1Kb] et maximam partem thesauri, necnon et geminas soboles, Grimoaldum scilicet et Adelgisam obsides gratia pacis recipiens recessit. Hinc Arichis Francorum metu perterritus civitatem [(307) 1Kb] novam Benevento addidit; Salernum quoque inter Lucaniam [(308) 1Kb] et Nuceriam [(309) 1Kb] antiquitus conditam mirifice restauravit. Praefatus [(310) 1Kb] vero rex prospere a Benevento revertens, causa orationis huc ad beatum patrem Benedictum ascendit, seque tam ipsi quam universis hic Deo [537 1Kb] servientibus fratribus commendavit. Tunc [538 1Kb] rogatus [Col. 0508B] ab abbate vel fratribus, ipse primum rex praeceptum [(311) 1Kb] illi confirmationis fieri de tota hac terra praecepit (Mart. 25). Itemque altero praecepto [(312) 1Kb] (Mart. 28) confirmavit beato Benedicto monasterium sanctae Mariae in Cingla, et [539 1Kb] sanctae Mariae in Plumbariola, et sanctae Sophiae in Benevento, et caetera quae tunc temporis habere videbatur; necnon [540 1Kb] et universas aquas [(313) 1Kb] cum ripis utriusque partis, ubicumque fuissent terris hujus [541 1Kb] monasterii junctae. Sed et [542 1Kb] auctoritatem dedit [(314) 1Kb] , ut monachi juxta [543 1Kb] tenorem sanctae regulae abbatem sibi absque alicujus praejudicio seu violentia eligerent.

Reversus [544 1Kb] [(315) 1Kb] igitur post ista in Franciam, mox ad hunc abbatem per Adelgarium episcopum litteras destinavit, rogans ut aliquot sibi de monasterio [Col. 0508C] nostro [545 1Kb] fratres ad ostendendam seu [546 1Kb] constituendam [Col. 0509A] in illis partibus regularis disciplinae normam trans mitteret. Quod et fecit, mittens illi etiam regulam, et hymnos [547 1Kb] , qui tunc ex traditione regulae in hoc monasterio canebantur: pondus quoque librae panis, et mensuram vini, nec [548 1Kb] non et mensuram calicis quam in misto [549 1Kb] servitores debent accipere; et universas [550 1Kb] prorsus consuetudines quae in hoc loco tunc temporis [551 1Kb] habebantur [552 1Kb] in scriptis ei trans misit.

13. His [553 1Kb] temporibus [(316) 1Kb] vir quidam de genere [554 1Kb] Anglorum mutus et surdus cum quibusdam suae [555 1Kb] gentis sociis ad limina venit apostolorum. Inde cum socios [556 1Kb] ad memoriam beati Michaelis archangeli quae in monte Gargano sita est properare conspiceret, simul cum eis iter arripiens, [Col. 0509B] venit ad hoc monasterium. Cumque oratorium ingressi, ante corpus sanctissimi patris Benedicti orationis gratia se pariter prostravissent, ceteri post modicum ab oratione surgentes, eundem quoque ut surgeret secumque recederet pulsare coeperunt. Verum ille coelesti visitatione compunctus, gemitibus cordis mentisque vocibus prout [557 1Kb] poterat atque sciebat orationem protelans, beati patris [558 1Kb] auxilium pectore fidissimo implorabat. Cum ecce post non [559 1Kb] integram horam de loco se in quo prostratus fuerat erigens---benedictus et mirabilis Deus in [560 1Kb] sanctis suis! mox recepto auditu pariter [561 1Kb] et loquela, non solum in lingua [562 1Kb] patria id [563 1Kb] est Anglica, sed etiam in Romana coepit absolutissime [Col. 0509C] loqui. Inde [564 1Kb] simul cum sociis, multis in Deum et sanctum patrem gratiarum actionibus editis, recesserunt, ubique omnibus referentes, quanta sibi meritis beati Benedicti fecerit Dominus.

14. Huic porro [565 1Kb] abbati praefatus [566 1Kb] princeps Arichis concessit partes majores in territorio Gentianae [(317) 1Kb] , super id videlicet [565 1Kb] quod Gisulfus dux jam dudum [565 1Kb] Petronaci abbati concesserat (c. 6). [ERCH. 4.] Sequenti etiam tempore Grimoaldus filius ejus, quem regi [567 1Kb] Carolo obsidem datum praediximus [568 1Kb] , [Col. 0510A] ejusdem regis concessione post patris obitum Beneventum remissus et princeps effectus, per praeceptum donationis concessit (an. 788. Sept.) beato [569 1Kb] Benedicto universa domnicalia sua cum servis et ancillis in eodem territorio Gentianae; et cellam sancti Agapiti; portum quoque Trajectensem [(318) 1Kb] et [570 1Kb] Vulturnensem; nec non et totam piscariam de civitate Lesina [(319) 1Kb] , una cum ipsa fauce [571 1Kb] [(320) 1Kb] sua. Per [572 1Kb] idem tempus [(321) 1Kb] (an. 782. Apr.) Hildeprandus [573 1Kb] quoque Spoletii dux obtulit in hoc monasterio curtem quae dicitur Castrinianum cum omnibus pertinentiis ejus in comitatu Pinnensi [(322) 1Kb] ; et olivetum in Tronto, loco qui vocatur [574 1Kb] Turri. In comitatu vero Marsorum, loco qui Paternus appellatur [575 1Kb] , curtem quingentorum [Col. 0510B] simul modiorum; et familias multas cum omnibus substantiis earum; nec non et aliquot piscatores in lacu Fucino cum portu ejusdem [576 1Kb] lacus vocabulo Adrestina. Insuper [577 1Kb] et gualdum [(323) 1Kb] suum nomine Cusanum. Quidam [578 1Kb] etiam vir dives Wacco [579 1Kb] nomine Beneventanus gastaldeus in expeditione constitutus [580 1Kb] obtulit [(324) 1Kb] in hoc sancto coenobio filium [581 1Kb] suum nomine Wachipertum [582 1Kb] , cum rebus inferius designatis. Casalem [583 1Kb] in Trane ubi dicitur Cimilianum; casalem in Trepurio; casalem in Ariano; casalem in Virgilie; casalem in Terranea, alium [583 1Kb] in Vicario [584 1Kb] ; alium in Crosta cum oliveto; alium in Culmo; alium in Genne; alium in Monte nigro; in [585 1Kb] Massa; ad Ripam; in [Col. 0510C] Noceto [586 1Kb] ; in Corneto; in Tammaro [587 1Kb] ; in Latiniano; in Marsico; in Trelicio [588 1Kb] ; in finibus Potentiae, et casalem in Sancta Agnete. Casam vero suam intra civitatem judicavit Tasie uxori sue, in vita dumtaxat ipsius. Servos autem suos et ancillas omnes libertati donavit, sub dicione tamen et tutela monasterii hujus; ita ut per singulos singulas operas annualiter ubicumque [589 1Kb] nostri ordinati praeciperent exercerent.

[Col. 0511A] 15. Hujus abbatis [590 1Kb] tempore Paulus diaconus supradicti [591 1Kb] regis Desiderii notarius [592 1Kb] , post captionem ejusdem [593 1Kb] Desiderii, et Arichis Beneventani principis obitum, ad hoc monasterium venit, et sanctae sibi [594 1Kb] religionis habitum induit. Quis autem vel qualis, vel unde domo [595 1Kb] Paulus hic fuerit, non est ab re perstringere. [P. D. IV, 37.] Iste siquidem ex Langobardorum gente originem duxit; ejus namque abavus Leupichis nomine, eo tempore quo primum in Italiam Langobardi ingressi sunt, cum eis venit. Cujus Pauli pater nomine Warnefrid [596 1Kb] , mater Theodelinda [597 1Kb] fuit. [Chr. Sal. 9.] Qui a puero disciplinis liberalibus eruditus, maximum in curia Desiderii regis ob suam industriam familiaritatis locum obtinuit, atque Aquileiensis [Col. 0511B] patriarchii diaconus extitit. Hic post captam ut supra diximus Papiam, cum regi quoque Karolo [598 1Kb] pro sua prudentia admodum carus et [599 1Kb] familiaris effectus [600 1Kb] , ac non multo post eidem [601 1Kb] regi a quibusdam invidis accusatus fuisset, quod eum propter fidelitatem Desiderii domini sui voluisset [602 1Kb] occidere, fecit eum idem rex in [603 1Kb] praesentiam suam adduci. Quem cum interrogasset utrum vera essent ea [604 1Kb] unde ipse super occisione sua accusaretur? constanter respondit se pro certo fidelissimum domini sui semper [605 1Kb] fuisse, et in eadem se fidelitate cum vita perseverare. Ad haec rex [606 1Kb] subito ira succensus, praecepit eum manibus sine mora privari; moxque [607 1Kb] in se reversus, et reminiscens magnae [608 1Kb] nimis illius scientiae, suspirans ait: Et si [Col. 0511C] manus [609 1Kb] ejus abscidimus, ubi jam [605 1Kb] tam elegantem scriptorem reperiemus? et ait proceribus assistentibus sibi: Dicite, quid super hoc vobis videtur? At illi: Digne [610 1Kb] inquiunt tanto viro compateris o rex; sed ne aliquando aliquas alicui contra vos litteras dirigat, jubete [611 1Kb] si placet ut eruantur oculi ejus. Et ubi ait rex vel quando tam insignem hystoriographum aut poetam invenire valebimus? Illi vero considerantes [612 1Kb] circa illum benigni regis benivolentiam, suaserunt tandem [613 1Kb] ut in Diomedis [(325) 1Kb] insula quae hodie a tribus montibus Tremiti nuncupatur [614 1Kb] [Col. 0512A] eum exiliaret; factumque est. Ubi eum per aliquot annos exul [615 1Kb] mansisset, homunculus quidam qui [616 1Kb] ei propter Deum praebebat [617 1Kb] obsequium clam illum de ipsa insula expulit, et cum eo pariter Beneventum perrexit. Quo viso Arichis qui filiam praefati Desiderii domini [618 1Kb] ipsius Adelbergam nomine habebat [619 1Kb] uxorem, valde tam ipse quam et [620 1Kb] eadem ejus conjunx [621 1Kb] gavisi sunt; eumque secum [622 1Kb] honorifice [623 1Kb] retinuerunt. Quo videlicet tempore, utrumque palatium quae idem princeps unum in Benevento, alterum in Salerno nobiliter construxerat [624 1Kb] , idem [625 1Kb] Paulus versibus luculentissimis exornavit. In [626 1Kb] historia etiam Romana quam Eutropius breviter composuerat, ejusdem Adelpergae rogatu plurima hinc inde ex [627 1Kb] historiis [Col. 0512B] ecclesiasticis addidit [cf. Chr. S. Ben. p. 201]. Ad ultimum vero duos libellos a tempore Juliani apostate in quem ipsam hystoriam [628 1Kb] Eutropius terminaverat, usque ad tempora primi Justiniani imperatoris eidem annexuit. Necnon [629 1Kb] et universas fere annalis computi lectiunculas rithmice composuit. [Chr. Sal. 36, 37.] Defuncto autem Arichis mox ad hoc monasterium ut supra diximus properavit; et factus monachus, non parvo hic [630 1Kb] tempore vixit. Rogatusque a praedicto abbate vel fratribus, expositionem super regulam sancti Benedicti [631 1Kb] valde utilissimam edidit, ubi multa de veteri hujus loci consuetudine necessaria attestatur [632 1Kb] [(326) 1Kb] . Historiam [633 1Kb] quoque gentis suae id est Langobardorum, et nonnulla [634 1Kb] alia scripta eleganti stilo composuit. [Col. 0512C] Inter quae versus quoque reciprocos, elegiaco [635 1Kb] metro digestos et hymnum de singulis beati Benedicti miraculis, satis diserto sermone conscripsit.

Ad hunc praefatus Carolus [636 1Kb] qui eum exiliari jusserat, audito quod in hoc loco monachicum habitum assumpsisset, plurimum illi congratulans, satis affabiles et jocundas litteras metrice compositas misit [(327) 1Kb] ; de quibus aliquot hic versus inserere libuit. Ait enim, post aliquanta cartulam [637 1Kb] suam alloquens, ita [638 1Kb] :

Hinc [639 1Kb] celer egrediens facili mea carta volatu,
[Col. 0513A] Per silvas, colles, valles quoque praepete [640 1Kb] cursu,
Alma Deo cari Benedicti tecta require.
Est nam certa quies fessis venientibus illuc.
Hic holus hospitibus, piscis [641 1Kb] , hic panis abundat,
Pax pia, mens humilis, pulchra et concordia fratrum,
Laus, honor [642 1Kb] , et cultus Christi simul omnibus horis.
Dic [643 1Kb] patri et sociis cunctis, salvete, valete.
Colla mei Pauli gaudendo amplectere [644 1Kb] dulcis,
Dicens multotiens, salve pater optime, salve.
Et [645 1Kb] reliqua.

Cui similiter idem Paulus versifice rescribere, et gratias pro visitatione et salutatione sua cunctorumque fratrum referre maximas studuit [(328) 1Kb] . [Chr. Sal 37.] Jam vero aetate maturus, vitae hujus cursus explevit [(329) 1Kb] , et in claustro monasterii juxta [Col. 0513B] capitulum honorabiliter est sepultus.

16. Ultimo [646 1Kb] hujus abbatis [(330) 1Kb] anno [647 1Kb] , Ludowicus imperator qui cognominatus est Almus vel [648 1Kb] Sanctus, filius Caroli hujus, quarto anno imperii sui in Aquisgrani palatio cum plurimi totius Franciae abbatibus monachisque religiosis conventum faciens (an. 817, Jul. 10), valde utilissima nostri ordinis observationi septuaginta et duo [(331) 1Kb] generalia capitula constituit; quae ita fere omnia apud honesta [649 1Kb] monasteria ac si beati Benedicti regula observantur. Hic [650 1Kb] [(332) 1Kb] Ludowicus [651 1Kb] ad instar parentum suorum Pipini et Karoli fecit beato Petro ejusque vicario domno Paschali pactum constitutionis et confirmationis, et propriae manus signaculo ac trium filiorum suorum illud corroborans, [Col. 0513C] decem episcopos et octo abbates, et comites quindecim, bibliothecarium, mansionarium et ostiarium unum in illo subscribere fecit, et per legatum sanctae Romanae ecclesiae Theodorum nomenculatorem domno Paschali papae transmisit. Hoc [652 1Kb] tempore [(333) 1Kb] pulchro [653 1Kb] satis opere constructa est ecclesia sancti Vincentii quae appellatur Major, in loco supradicto, juxta [654 1Kb] Vulturnum, a Josue abbate [Col. 0514A] ejusdem loci. Praefatus autem abbas Theodemar defunctus est [655 1Kb] Nonis [656 1Kb] Junii, et [657 1Kb] sepultus est juxta ecclesiam sancti Martini.

GISULFUS abbas tertius decimus a beato Benedicto ordinatus, anno Domini septingentesimo nonagesimo septimo [(334) 1Kb] , sedit annis viginti et uno.

17. Qui [657 1Kb] ex nobili Beneventanorum ducum prosapia ducens originem, mox ut abbas effectus est, coepit satagere qualiter posset [658 1Kb] ad utilitatem fratrum tunc [659 1Kb] deorsum manentium, tam ecclesiae, quam reliquarum officinarum angustias spatiare. lucitabat etenim illum ad hoc et loci amoenitas, et opum copia non parvarum; simul etiam arta et ardua montis habitatio, et [660 1Kb] erat laboriosa plurimum, et non erat sufficiens tam numerosae multitudini [Col. 0514B] fratrum. Itaque cuidam fratri [661 1Kb] Garioald qui ejusdem loci post eum curae totius [662 1Kb] fungebatur officio mandat, ut super [663 1Kb] hoc negotio omni studio studeat, et [664 1Kb] eum locum ubi dudum [665 1Kb] Poto abbas ecclesiam sancti Benedicti construxerat, ad edificandas novi [666 1Kb] monasterii officinas aptare protinus debeat. Quod ille imperium promptus arripiens, quoniam instar paludis totus ille locus carectis aquisque stagnabat, multis terrae ruderibus saxorumque aggeribus universa replevit, atque amplam basilicam in loco prioris parvulae, in honore [667 1Kb] domini Salvatoris opere satis pulchro construxit [(335) 1Kb] . Quae videlicet basilica, marmoreis basibus et columnis 24 [668 1Kb] hinc inde suffulta, et amplis porticibus circumsepta, habet in longitudine cubitos 82; in latitudine [Col. 0514C] quadraginta et tres; in altitudine 28. Desuper autem satis [669 1Kb] mirifice trabibus tabulisque cipressinis est [670 1Kb] laqueata ac tegulis cooperta, parietibus in giro [671 1Kb] figuris pulcherrimis insignitis [672 1Kb] . Jam vero pavimenti opus, quam speciosum, quam solidum, quam variorum lapidum sit diversitate conspicuum, circuitus [673 1Kb] etiam chori, quam sit pulchris ac magnis marmorum tabulis septus, in promptu cernentibus [Col. 0515A] [674 1Kb] est. In absida porro ejusdem [675 1Kb] basilicae mediana, ad quam per gradus septem ascenditur, statuit [676 1Kb] altarium in honore ut diximus domini Salvatoris. In dextera autem, altarium sancti Benedicti. In sinistra vero, altarium fecit ad honorem sancti Martini. Fecit [677 1Kb] etiam atrium ante eandem ecclesiam longitudine cubitorum 40 [678 1Kb] , latitudine simili, et in marmoreis illud columnis numero 16 [679 1Kb] undique versus erexit; atque in circuitu ipsius, lapideos canales juxta pavimentum unde semper aqua decurreret posuit. Porro a parte orientali ejusdem atrii in conspectu ecclesiae absidam fecit, et altarium ibi sancti Michahelis constituit. In [680 1Kb] medio vero ipsius campanarium valde pulcherrimum super octo magnas columnas erexit. Ex utraque autem parte ejusdem [Col. 0515B] ecclesiae, diversorum officiorum multas et maximas atque pulchras, tam ad suas quam ad fratrum utilitates officinas efficiens, totum etiam monasterii spatium propter aquarum exundantiam magnis saxorum tabulis stravit.

18. Sursum [681 1Kb] etiam praefatus abbas non segnius se exercens, aliquot ibi habitacula decenter construxit; ecclesiam quoque in qua [682 1Kb] beati Benedicti corpus erat reconditum, quoniam parva erat, ex toto ampliorem efficiens, ac [683 1Kb] tectum illius universum, cipressinis contignatum lignis plumbo operiens [684 1Kb] , diversis illam ornamentis, tam aureis quam argenteis decoravit. Super altare siquidem beati [685 1Kb] Benedicti argenteum ciburrium statuit; illudque auro simul ac [686 1Kb] smaltis partim exornans, caetera [Col. 0515C] ejusdem ecclesiae altaria tabulis argenteis induit. In loco etiam qui Vallis Luci [(336) 1Kb] dicitur, ecclesiam in honore sancti Angeli construxit [687 1Kb] . Necnon [688 1Kb] et ecclesiam sancto Christi martyri Apollinari, in loco qui tunc temporis Albianus vocabatur, nunc vero ex ejusdem martyris nomine Sanctus Apollinaris [(337) 1Kb] [Col. 0516A] dicitur, statuit [689 1Kb] . Fuit autem temporibus [690 1Kb] supra dictorum imperatorum Constantini et Hirenae, Beneventanorum vero principum Grimoaldi filii Arichis, et alterius Grimoaldi cognomine Thesaurarii; Romanorum autem pontificum Adriani et Leonis tertii [V. Leon. III]: cui videlicet oculis et lingua a Romanis privato omnipotens Deus mirabiliter ac potenter et visum restituit et loquelam. Huic [691 1Kb] abbati [692 1Kb] praedictus princeps Grimoaldus praecepto suo [(338) 1Kb] firmavit (an. 797. Feb.) omnes feminas liberas que servis hujus monasterii fuerant copulatae, a tempore scilicet [692 1Kb] primi Gisulfi [(339) 1Kb] usque ad eam diem, cum filiis et filiabus et universis eorum. Alio quoque praecepto [(340) 1Kb] concessit in hoc loco monasterium sanctae Mariae in Banza [693 1Kb] , quod situm est [Col. 0516B] in finibus Acerentie [(341) 1Kb] , cum servis et ancillis atque colonis, et cum omnibus ex integro possessionibus ac pertinentiis ipsius [694 1Kb] . Eodem tempore [(342) 1Kb] supradictus Waco [695 1Kb] Beneventanus obtulit in ecclesia sancti Benedicti (an. 797. Jan.), quam ipsemet in jure proprio intra civitatem Beneventanam ad portam Rufini construxerat [696 1Kb] , omnia sua; id est casam propriam eidem ecclesiae conjunctam, cum omnibus pertinentiis suis [697 1Kb] ; casalem [698 1Kb] in Septimo; casalem in Sancto Angelo ad Pecte; haereditatem in Salerno; casalem in Caudis; casalem in Forcle; casalem ad Sanctum Januarium, cum servis et ancillis; olivetum in Ariano; molendina sua in fluvio Sabbato [699 1Kb] [(343) 1Kb] ; item [700 1Kb] aliam casam intra Beneventum ubi ipse manebat, simul cum curte sua et coquina; [Col. 0516C] et aliam casam novam juxta plateam ubi est Sancta Arthellais [701 1Kb] , cum curte et pertinentiis [702 1Kb] suis; item [703 1Kb] casalem sub Apice et Toroniano erga fluvium Arvi [704 1Kb] ; casalem in Autiano et Ceppaluni; Campum nepetarum; casalem alterum [705 1Kb] in Crosta cum oliveto. Item [705 1Kb] quinque pueros clericos, cum servis [Col. 0517A] quamplurimis, praeter multos alios quos liberos dimisit: eo tamen tenore ut semper sub dicione praefatae [706 1Kb] ecclesiae permanerent. In [707 1Kb] ecclesia etiam sancti Benedicti quae sita est in Liburia loco Casa Gentiana, sibi pertinente, obtulit idem Wacco [708 1Kb] campum de Porcari, et [709 1Kb] pratum quod vocatur Porcile, necnon et 12 familias servorum cum omnibus ex integro illorum pertinentiis, commanentes in loco [710 1Kb] qui vocatur Balusanus [711 1Kb] ; sed [712 1Kb] et alios servos et ancillas suas in praedicta Casa Gentiana habitantes cum universis nichilominus [713 1Kb] substantiis ac rebus eorum. Haec autem omnia ex integro simul cum praefatis [714 1Kb] ecclesiis idem [715 1Kb] Wacco ad obitum veniens obtulit et delegavit in hoc beati Benedicti cenobio; dimissa dumtaxat [716 1Kb] medietate eorum [717 1Kb] [Col. 0517B] omnium usufructuario [718 1Kb] uxori suae Tasiae, sub [719 1Kb] tutela monasterii hujus in vita tantum [720 1Kb] ipsius [721 1Kb] . Sub his quoque diebus [(344) 1Kb] vir quidam Colo nomine de territorio Cajatiano [722 1Kb] obtulit in ecclesia sancti Martini (an. 808. Sept.), cella hujus cenobii, quae juxta [723 1Kb] Vulturnum sita est integram curtem suam in loco qui Aditianus [724 1Kb] dicitur, cum omnibus ad eam [725 1Kb] pertinentibus rebus tam in monte quam in plano. Similiter etiam Maximus [(345) 1Kb] quidam de eodem [726 1Kb] territorio obtulit beato Benedicto omnem ex integro substantiam suam in supradicto loco sancti Martini. Iste [727 1Kb] abbas fecit libellum quibusdam hominibus de Termule [(346) 1Kb] , de omnibus rebus sancti Benedicti quas ibi possidebamus, pro censu 14 solidorum, et medietate totius pastionis. Qui [728 1Kb] [Col. 0517C] depositus nono Kalendas Januarii (an. 817), sepultus est juxta ecclesiam beati Benedicti ante capitulum, introeuntibus in ecclesia ad levam [* 1Kb] .

APOLLINARIS abbas quarto decimo loco in abbatiam praelatus [729 1Kb] , sedit annis 11. Fuit [730 1Kb] autem [Col. 0518A] temporibus Romanorum pontificum Paschalis et Eugenii, et Siconis principis [731 1Kb] Beneventani.

19. [DESIDERII Dial. I, 1.] De hoc sanctissimo viro celebris fama est, et seniorum nostrorum attestatione firmata, quia cum quadam die [732 1Kb] necessitate cogente ad monasterii possessiones visendas esset egressus, necesse illi fuit Lirim fluvium transvadare; sed cum navis deesset qua transire potuisset, vir Dei fide repletus salutiferae crucis se signaculo munivit: et ad fluminis oram accedens, ita ut erat indutus et calciatus, in illud [733 1Kb] intravit; sicque ad ulteriorem ripam miro modo, apostoli [734 1Kb] Petri exemplo, siccis tam [735 1Kb] pedibus quam vestibus [736 1Kb] est transvectus, ita ut non super aquas ambulasse sed super aridam [737 1Kb] crederetur [738 1Kb] . Per idem tempus [Col. 0518B] Trasemundus [(347) 1Kb] quidam nobilis de Benevento obtulit in hoc monasterio casas suas intra Beneventum (an. 820. Mai. V); casalem quoque quem possidebat in loco ad pantanum [(348) 1Kb] , rebus monasterii nostri conjunctum; casalem [739 1Kb] in valle de Caudis, loco [740 1Kb] ubi dicitur Laudecene; casalem in Forinum; casalem in finibus Aliphanis [741 1Kb] , ubi dicitur Vulcanum; cum omnibus pertinentiis eorundem casalium. Servos etiam suos omnes liberos statuens, tres per mensem operas nostris ordinatis in loco quo habitabant [742 1Kb] exercere constituit. Rodegarius quoque gastaldeus Beneventanus fecit hospitale juxta Beneventum de propriis suis [743 1Kb] ; in quo obtulit et casas suas intra civitatem, et ecclesiam sancti Salvatoris, que sita est foris Casam majorem, et molendinum [Col. 0518C] in loco Tassile, necnon et decimas omnium rerum suarum; et constituit illud sub hoc monasterio. Quidam etiam vir nobilis Arnipertus nomine, natione Compsanus obtulit beato Benedicto curtes suas in diversis locis numero quinque (an. 823. Mart.); cum omnibus omnino pertinentiis earum, tam in [743 1Kb] mobilibus quam in [744 1Kb] immobilibus; et cum servis et [Col. 0519A] ancillis quam plurimis. Necnon et tunicam unam cum lista [(349) 1Kb] aurea, et circellos de auro, et listam auream [745 1Kb] cum margaritis, et fibulatorium nichilominus aureum, cum medietate omnium mobilium suorum. Sed et clericus quidam nomine Danihel nobilis [746 1Kb] genere, natione Tarentinus, ad extrema veniens (an. 827.) [(350) 1Kb] , et se ipsum et omnia sua cum plurimis servis et ancillis apud Aquinum et apud ipsam cellam sancti Gregorii in [747 1Kb] illius vicinia sitam, per cartulam oblationis huic monasterio tradidit. Unde nonnulli nostrum [748 1Kb] non usquequaque improbabiliter autumant [749 1Kb] de istis [750 1Kb] ejusdem Danihel servis, eos quos hodieque habemus famulos propagatos [751 1Kb] . Similiter etiam Dachenaldus quidam Capuanus [752 1Kb] obtulit in hoc monasterio (an. 827.) [Col. 0519B] [(351) 1Kb] universam omnino substantiam suam in loco qui dicitur Cannetus [753 1Kb] , et per alia diversa loca in [754 1Kb] comitatu Caazzano, cum terris, et colonis, atque animalibus diversis, et omnibus tam mobilibus quam immobilibus suis. Sed et Dachopertus quoque nichilominus Capuanus similiter obtulit beato Benedicto (an. 825. Mart.) casalem suum in loco qui Colimniana vocatur, cum casis et cortaneis, et omnibus ex integro pertinentiis ejus.

20. [ERCH. 9] Porro [755 1Kb] Radechis [756 1Kb] Compsanus comes qui interfecto Grimoaldo [757 1Kb] praedictum Siconem principem constituerat (an. 817), non multo post penitentia ductus relicto saeculo, cervicetenus catena ligatus, huc ad beati Benedicti se cenobium contulit. Cujus nimis austerae ac [758 1Kb] per [Col. 0519C] hoc fructuosae penitentiae diabolus condolens [759 1Kb] simul [760 1Kb] et invidens, multis audientibus circa monasterii claustra saepissime clamitabat, dicens [761 1Kb] : Heu me, heu me Benedicte, cur tam [762 1Kb] nequiter michi praejudicas? cur me sic instanter persequeris? non [Col. 0520A] suffecit tibi ut me ipsum hinc expelleres; insuper et meos fideles undecumque tibi vendicare non desinis. Heu [763 1Kb] , heu me! [Chr. Ral. 57.] Praefatus [764 1Kb] praeterea princeps Sico cum diu Neapolim obsedisset et afflixisset, tandem sancti martyris Januarii corpus de [765 1Kb] loco quo fuerat reconditus [766 1Kb] auferens, Beneventum detulit, et cum suis [767 1Kb] quondam sociis Festo et Desiderio sanctis apud ipsius urbis episcopium honorifice recondidit, sicut in historia domni [768 1Kb] Herchemperti refertur [(352) 1Kb] .

21. [ERCH. 11.] Anno [769 1Kb] tertio abbatis hujus Saraceni a Babylonia et Africa venientes [770 1Kb] , Siciliam occupaverunt [771 1Kb] , et Panormum ceperunt, anno incarnationis dominicae 820 [(353) 1Kb] . Obiit autem idem [772 1Kb] abbas 5. Kal. Decembris (828), et [Col. 0520B] sepultus est prope [773 1Kb] ecclesiam sancti Benedicti, juxta gradus porticus qua tunc [774 1Kb] temporis pergebatur ad ecclesiam sancti Martini.

DEUSDEDIT quintus decimus abbas sedit annis sex, temporibus [775 1Kb] principum Siconis atque Sichardi.

22. Huic idem [776 1Kb] Sico princeps fecit praeceptum [(354) 1Kb] de fluvio qui dicitur Lauri, cum omnibus limitibus et piscariis suis, et omnibus quae juxta ipsum fluvium hinc et inde ad jus sui palatii pertinebant. [ERCH. 13.] Mortuo [777 1Kb] Sicone (an. 832), Sichardus filius ejus factus est princeps, homo [778 1Kb] nequissimus et omnibus vitiis carnalibus circumsessus, ac super omnia avarissimus [(355) 1Kb] . Hic praefatum [779 1Kb] venerabilem abbatem virum omni sanctitate [Col. 0520C] perspicuum [780 1Kb] causa pecuniae cepit, atque custodiae mancipavit. Qui videlicet [781 1Kb] sanctus vir cum depositus fuisset 7 Idus Octobris (834) [(356) 1Kb] , in [782 1Kb] loco quo [783 1Kb] reconditus est, multos febre detentos diversisque languoribus oppressos, ex fide poscentes [Col. 0521A] ad suos cineres precibus [784 1Kb] ac meritis suis pristinae saluti restituit.

HILDERICUS [(357) 1Kb] abbas sextus decimus, sedit diebus 17.

AUTHPERTUS [785 1Kb] ordine septimo decimo abbas [786 1Kb] effectus, sedit annis 3.

23. Huic Lotharius [787 1Kb] rex Francorum filius [788 1Kb] supradicti Ludowici praeceptum [(358) 1Kb] fecit (an. 835. Febr. 21.), confirmans omnia quae huic sacro coenobio tam a regibus quam a principibus collata hactenus fuerant. Pratum etiam magnum vocatum [789 1Kb] Cervarium, et servos, et haereditates plurimas fisco suo pertinentes in pago Marsorum alio [790 1Kb] praecepto [(359) 1Kb] in hoc monasterio confirmavit. [ERCH. 11.] Ab [791 1Kb] hoc Lothario [792 1Kb] regnum Francorum [Col. 0521B] divisum est; et ipse quidem Aquensem et Italicum, Ludowicus [793 1Kb] vero frater ejus Bajoariam, Carlus autem ex alia matre genitus Aquitaniam obtinuit. Sichardus praeterea [794 1Kb] Beneventanorum princeps, gualdum qui Martoranus vocatur, per suum praeceptum [795 1Kb] sancto Benedicto concessit (an. 837. Jun.), [(360) 1Kb] per [796 1Kb] fines et terminos suos, cum ripis et aquis, fussariis [797 1Kb] [(361) 1Kb] et piscationibus, et omnibus intra se positis, quemadmodum ad palatii jus pertinere tunc temporis videbatur. Tunc [798 1Kb] etiam vir quidam Rodegarius nomine de territorio Compsano, obtulit huic monasterio (an. 835. Jun.) quattuor curtes suas cum omnibus pertinentiis earum, et aliquot servos et ancillas suas [(362) 1Kb] . Hujus abbatis [799 1Kb] nonnulla opuscula et pulchri sermones habentur [Col. 0521C] [(363) 1Kb] . Obiit [800 1Kb] autem 10. Kal. Martii (838).

BASSACIUS abbas a beato Benedicto octavus decimus ordinatus, anno 363 dominicae incarnationis octingentesimo tricesimo septimo [(364) 1Kb] , sedit annis 19.

[Col. 0522A] 24. Tertio [801 1Kb] hujus ordinationis anno, superstite adhuc praefato principe Sichardo, corpus beati apostoli [802 1Kb] Bartholomei de Lyparitana insula ordinatione [803 1Kb] divina Beneventum translatum est [(364*) 1Kb] : in [804 1Kb] quam videlicet insulam olim de Armenia mirabiliter fuerat cum saxea tumba itinere marino sine remige ullo transvectum. Per [805 1Kb] idem tempus Gontarius [(365) 1Kb] abbas monasterii sancti Modesti reddidit beato [806 1Kb] Benedicto res quas dudum [807 1Kb] Authpertus abbas per scriptum convenientie concesserat Sichardo principi, idest curtem quae dicitur Milazzanum [808 1Kb] cum ecclesia sanctae Mariae cum omnibus ornamentis et pertinentiis suis in finibus Canosinis; curtem que vocatur Plazanum; curtem [809 1Kb] in Campi; curtem in Pastena; et casam unam [Col. 0522B] in Cannis [810 1Kb] cum omni [807 1Kb] substantia sua; et cum piscatione in mare, et cum omnibus pertinentiis eorum que supra dicta sunt. His quoque [807 1Kb] diebus (an. 849. Mai.) Agenardus [811 1Kb] [(366) 1Kb] quidam [807 1Kb] gastaldeus Capuanus fecit cartam oblationis in hoc monasterio de omnibus omnino rebus substantiae suae quae possidere videbatur tam [807 1Kb] in territorio Capuano quam [807 1Kb] et Theanensi, atque Calinulo [(367) 1Kb] , cum servis et ancillis, et universis quae sibi jure haereditario competebant. Sed et Arnefrid [(368) 1Kb] quidam nobilis Aliphanus [812 1Kb] obtulit beato Benedicto Amelfrid filium suum clericum cum integra curte sua de loco qui dicitur Patenaria, cum universis ejusdem curtis pertinentiis: nec non et integram portionem suam de ecclesia sanctorum Nazarii [Col. 0522C] et Vincentii [813 1Kb] loco ubi dicitur Anglena, cum ornamentis et curtibus, et omnibus [814 1Kb] pertinentiis ac possessionibus ejus. Quidam [815 1Kb] etiam Maio [(369) 1Kb] Telesinus, ad extrema veniens (an. 856. Jan.), tradidit se ipsum in hoc monasterio cum omnibus suis, [Col. 0523A] id est curte una in Telesia [816 1Kb] , vocabulo Pulianellum [817 1Kb] , et altera [818 1Kb] in Aliphis [819 1Kb] in qua est constructa ecclesia sancti [820 1Kb] Petri, cum silva sua circa eandem ecclesiam, et cum omnibus pertinentiis ipsarum curtium, cum servis quoque et ancillis [821 1Kb] in eisdem curtibus commanentibus, et universis eorum. Theodericus [(370) 1Kb] praeterea [822 1Kb] Caiatiae [823 1Kb] comes testamento suo (an. 843. Mai.) concessit in hoc [824 1Kb] loco curtem unam quae dicitur Squillae, cum [825 1Kb] universis ad ipsam curtem pertinentibus; insuper et scutellam argenteam unam, scattones [(371) 1Kb] tres, garales duos, bandum aureum unum, equos [826 1Kb] tres, et alia nonnulla.

Fuit [827 1Kb] autem hic abbas temporibus Romanorum pontificum Sergii II, Leonis IV, et tertii Benedicti, [Col. 0523B] nec non et primi Nycolai, a quo etiam apostolicae auctoritatis privilegium [(372) 1Kb] de hujus monasterii libertate et confirmatione recepit; principum vero Radelchis [828 1Kb] et Siconolfi, sub quibus principatus Beneventanus Capuanorum [829 1Kb] contra [830 1Kb] se factione divisus est. Cur autem vel qualiter divisus sit, et qua occasione primum [831 1Kb] Saraceni ab his invitati huc adventaverint, quoniam cladis eorum nos quoque pars maxima fuimus, necessarium huic [832 1Kb] historiunculae et oportunum inserere duximus.

25. Cum [(373) 1Kb] supramemoratus [833 1Kb] princeps [834 1Kb] Sichardus nequiter a suis fuisset occisus (an. 839.), praefatus Radelchis [835 1Kb] thesaurarius [836 1Kb] ipsius illi in principatu successit. Interea Capuani quibus [837 1Kb] tunc [Col. 0523C] Landulfus gastaldeus [838 1Kb] praeerat, quique [839 1Kb] propter multas nequitias suas eundem [840 1Kb] Radelchis valde infensum habebant, dominationem [841 1Kb] illius quam nimium formidantes, ineuntes consilium, ad Siconolfum filium supradicti principis Siconis, qui tunc apud Tarentum exul [842 1Kb] manebat [843 1Kb] , se conferunt; eumque sibi in principem eligunt. Qui Siconolfus, tam cum eisdem Capuanis, quam et cum maxima Beneventanorum manu qui praedictum Radelchis [Col. 0524A] exosum habebant Salernum ingressus, contra eundem Radelchis modis omnibus insurrexit; coeperuntque ad invicem totis nisibus litigare. Sed quoniam, ut ait Veritas, omne regnum in se ipsum divisum desolabitur (Luc. XI, 17), et, ut ait quidam auctorum [(374) 1Kb] , concordia parvae res crescunt: discordia maximae dilabuntur (Sall. Jug. 10): vicissim ab his Saracenorum [844 1Kb] exercitus ex diversis partibus orbis alter adversus alterum evocatus, totum non modo principatum, verum etiam regnum Italicum sua dissensione [845 1Kb] , ferro et igni per annos ferme triginta demoliti sunt. Primus itaque Radelchis in auxilium [846 1Kb] Saracenos invitat (an. 841), per [847 1Kb] Pandonem quendam suum fidelem qui tunc Barim regebat; quos dum idem Pando juxta muros [Col. 0524B] [848 1Kb] urbis et maris [849 1Kb] ora locasset improvidus, illi, ut sunt ingenio callidi, nocte intempesta urbem per loca abdita penetrant, multisque aliis interemptis, praedictum quoque [850 1Kb] Pandonem marinis fluctibus donant. Horum rex fuit vocabulo Calphon; quos [851 1Kb] praefatus Radelchis quia propellere urbe non poterat, cepit quasi familiares excolere, et ad sui auxilium provocare; cumque illis totam Siconolfi regionem devastans, Capuam quoque universam redegit in cinerem. Siconolfus [852 1Kb] autem [853 1Kb] econtra ex Hyspania Saracenos acciscens, frequentibus praeliis omnes fere in circuitu praeter Sipontum a Radelchis jure auferens urbes, Beneventum nichilominus expugnabat [(375) 1Kb] (an. 843.).

26. Septimus [(376) 1Kb] jam praedicti abbatis annorum [Col. 0524C] circulus volvebatur (i. e. an. 843), cum praedictus [854 1Kb] Siconolfus ad beati Benedicti monasterium veniens, sub [855 1Kb] praestationis nomine Hyspanis [856 1Kb] tribuendum Agarenis, universum fere thesaurum quem gloriosae memoriae reges, Karolus, et Pipinus frater ejus, et Karlomannus, et Ludowicus filii ejusdem Pipini [(377) 1Kb] , et alii quam plures seu reges seu principes religiosi ibidem contulerant, auferens [857 1Kb] asportavit. Prima siquidem vice abstulit [858 1Kb] in [Col. 0525A] calicibus et patenis, coronis, ac crucibus, fialis [859 1Kb] quoque et amulis, bokis [860 1Kb] [(378) 1Kb] ac fibulis, auri purissimi libras centum triginta [861 1Kb] ; saricam [(379) 1Kb] insuper sericam de sylphori cum auro et gemmis: pro quibus promisit se redditurum solidos Siculos decem milia. Unde cognatus ejus Ursus [(380) 1Kb] , et Grimoaldus [862 1Kb] , scriptum redditionis monasterio isti [863 1Kb] fecerunt. Item [864 1Kb] secundo, trecentas sexaginta quinque in argento libras, et tredecim [865 1Kb] milia solidos aureos figuratos. Item bazias [(381) 1Kb] duas de argento, pondo [866 1Kb] librarum 30, et fundatos [(382) 1Kb] duplices octo. Item in anaglifis [867 1Kb] baziam unam, et scattonem unum [868 1Kb] Constantinopolitanum, utrumque argenteum et inauratum. Item [869 1Kb] post octo circiter menses, tulit in coronis, ac baziis, atque amulis, [Col. 0525B] garalibus et cocleariis, argenti libras [870 1Kb] quingentas. Item post menses decem venit et rupit ipsum monasterii vestiarium, et abstulit inde solidos mazatos [(383) 1Kb] 14 milia. Pro quibus juraverunt Leo episcopus, et Petrus et Landenulfus gastaldei ejus super evangelia, et crucem, et corpus sancti Benedicti, quod abinde ad quartum mensem, pretium illud monasterio restituerent, et non habentes unde redderent, fecerunt huic [871 1Kb] monasterio praeceptum de Sancto Nazario in Canzia [872 1Kb] [(384) 1Kb] cum omnibus pertinentiis [873 1Kb] suis. Rursum [874 1Kb] venerunt Lando [(385) 1Kb] et Aldemarius gastaldei ipsius, et portaverunt hinc [875 1Kb] solidos praedulatos duo milia. Item [876 1Kb] quando perrexit [877 1Kb] Spoletum, Maio cognatus ejus abstulit alios [878 1Kb] nichilominus duo milia. Ad [879 1Kb] postremum [Col. 0525C] quando Romam perrexit (n. 844), venit idem Siconolfus et abstulit coronam auream [880 1Kb] smaragdinis gemmis mirifice decoratam, quae patris sui [881 1Kb] , Siconis principis fuerat, pro solidis tribus milibus. Et haec quidem [882 1Kb] omnia ipse praefatus [883 1Kb] sacrilegus sancto Benedicto auferens, neque sibi neque patriae aliquid inde profecit [884 1Kb] ; neque ab eo [885 1Kb] tempore aliquam promereri [886 1Kb] victoriam potuit.

[Col. 0526A] 27. [DESID. Dial. 1 Chr. Cas. 9]. Triennio [887 1Kb] post haec [(386) 1Kb] , Sergio secundo in sede apostolica praesidente, a [888 1Kb] quo Ludowicus imperator est coronatus, ingens Saracenorum multitudo ab Africa [889 1Kb] classe Romam devecta, ecclesias sanctorum apostolorum Petri et Pauli ex integro depraedati sunt (Aug.), multosque illic interficientes, per Appiam viam iter aggressi, ad Fundanam civitatem [(387) 1Kb] venerunt. Quam cum cepissent et incendio cremavissent, universaque [890 1Kb] per circuitum vastavissent, secus Cajetam applicantes castrametati sunt. Contra quos missus a Spoletio [891 1Kb] Francorum exercitus, turpiter superatus aufugit. Quos Saraceni instantius persequentes (Nov. 10), tandem ad viciniam hujus monasterii trans flumen [892 1Kb] quod Carnellum vocatur applicuerunt, [Col. 0526B] ecclesiamque sancti Andreae apostoli [893 1Kb] igne cremantes, ac demum ad cellam sancti Apollinaris [894 1Kb] in loco qui dicitur Albianus [(388) 1Kb] pervenientes, evestigio ad hoc monasterium quod fama jam dudum [895 1Kb] vulgante audierant, quodque praesentialiter suis oculis ex eodem loco cernebant, totis satagebant [896 1Kb] conaminibus properare. Sed, quoniam tardior illos hora eo die cohibuit, ibidem tentoria figunt, futurum [897 1Kb] profecto ut die huc altero properantes, coenobium totum [898 1Kb] destruerent; quaecunque fuissent [899 1Kb] reperta, diriperent; cunctosque ibidem [900 1Kb] degentes, gladio trucidarent. Maxima tunc erat totius [901 1Kb] coeli serenitas, tantaque praedicti fluvii siccitas, ut pedes aliquis illum transvadere valeret [902 1Kb] . Itaque, cum ad fratrum aures hujuscemodi nuntius [Col. 0526C] pervenisset, et tam subitam, tamque horrendam sibi [903 1Kb] mortem imminere conspicerent, maximo valde [904 1Kb] timore perterriti mox [904 1Kb] omnes nudis pedibus et cinere asperso capite, cum letaniis ad beatum conveniunt Benedictum, orantes Dei clementiam, ut eorum animas misericorditer dignaretur recipere, quorum corpora tam repentine morti [905 1Kb] tradere suo judicio decrevisset. Tota igitur nocte illa fratribus vigiliis, orationibusque intentis, sanctae memoriae [Col. 0527A] Apollinaris [904 1Kb] abbas de quo supra locuti [906 1Kb] sumus per visum [907 1Kb] reverentissimo abbati Bassacio apparens, dixit: Quid inquiens frater [908 1Kb] ita turbamini, vel quare sic mestum timidumque geritis animum? Cui Bassacius: Propter mortem inquit pater omnium nostrum quam ante oculos cernimus, et propter sancti hujus loci desolationem, quam protinus praestolamur. Nolite amplius ait Apollinaris timere, omnemque ab animo mestitiam ac sollicitudinem pellite. Benedictus etenim pater, vestram a Domino liberationem obtinuit, ipsumque pariter nobiscum in auxilium vestrum procerto venisse noveritis. Perficite tantum vota vestra et supplicationes ad Dominum, quod etiam et [909 1Kb] nos una vobiscum ante conspectum Domini [910 1Kb] facimus, et estote certissimi quod nullam vobis neque huic loco [Col. 0527B] Saracenorum ferocitas nunc possit inferre molestiam [911 1Kb] . Cumque abbas experrectus haec omnia fratribus indicasset, universi procidentes in faciem, cum lacrimis ac singultibus magnisque clamoribus coeperunt Deo laudes et gratias reddere, eumque immensis jubilationum vocibus [912 1Kb] benedicere, cui per beati Benedicti intercessionem, taliter eos ab instanti placuit periculo liberare; atque quod erat noctis residuum, in hymnis et laudibus Dei studuerunt peragere. Fidelis Dominus in verbis suis, et sanctus in omnibus [913 1Kb] operibus suis, qui justo polliceri dignatus est dicens: Invoca me in die tribulationis tuae, eripiam te et magnificabis me [914 1Kb] (Psal. XLIX, 15). Cum ecce circa [915 1Kb] matutinas vigilias, subito coelum quod eatenus [916 1Kb] ut diximus undique serenissimum [Col. 0527D] fuerat, densis [917 1Kb] atrisque nubibus operitur, coruscant fulgura, tonitrua mugiunt, tamque valida repente pluviarum inundatio facta est, ut supradictus [918 1Kb] fluvius ultra ripas excrescens, latius undique redundaret. Mane [919 1Kb] igitur Saraceni surgentes, ad fluvii properant oram, vident eminus quem die praeterito sicut diximus pedibus possent transire, vix nunc possesse illius vel ripas attingere. Coeperuntque nimis diligenter scrutari, sicubi navem aliquam reperire valerent, qua fluvium transvadarent. Sed, cum omni spe transeundi se viderent frustratos, totiusque praedae illius qua se tunc [920 1Kb] valde onustari putabant vacuos redditos: sicut sunt barbarae immitisque naturae, frementes, dentibusque stridentes, digitos [Col. 0528A] sibi coeperunt manusque prae furore corrodere. Cellas itaque hujus coenobii, sanctorum martyrum Georgii ac Stephani vocabulis insignitas, igne succendentes, per duos leones [(389) 1Kb] ad sua castra Cajetam reversi sunt. Post dies aliquot cum in propria reverti disposuissent [921 1Kb] , debilitatos ac subnervatos equos [922 1Kb] suos universos dimittunt, et conscensis navibus, versus Africam [923 1Kb] iter aggrediuntur. Cumque jam ita proximi patriae essent ut montes vicinos aspicerent, et nautico more plausus inter [924 1Kb] se et gratulationes efficerent, repente conspiciunt unam inter suas huc illucque naviculam discurrentem, in qua duo tantum homines visebantur, quorum unus pulchra canitie clerici speciem praetendebat, alter vero habitu erat indutus monastico. A quibus diligenter [Col. 0528B] [925 1Kb] interrogati, unde tam hylares [926 1Kb] remearent, quidve in partibus [927 1Kb] illis ubi profecti fuerant operati essent [928 1Kb] : ab Italia se, et ab ipsa Roma reverti, ibique se maximas cedes, rapinas, atque incendia perpetrasse fatentur [929 1Kb] . Et [930 1Kb] Petri quidem inquiunt ac Pauli ecclesias devastavimus; ad Benedicti vero coenobium depraedandum, quoniam fluvium [931 1Kb] transire nequivimus, cellas ejus trans ipsum [933 1Kb] positas igne succendimus. Cumque demum et ipsi [933 1Kb] ab eis requirerent quinam essent, hujuscemodi [934 1Kb] ab eis responsum recipiunt: Nos quidem illi sumus quorum vos domos et diripuisse et cremavisse tantopere gloriamini. Verumtamen qui nos simus, quantocius nosse habebitis; et his dictis, subito pariter cum verbo disparuerunt. Repente igitur valida surgente [Col. 0528D] procella, tam ingens tempestas exorta est, ut universas illorum naves partim inter se collisas, partim in [935 1Kb] montes et scopulos impulsas, naufragare compulerit; ita ut vix aliquanti evaserint [936 1Kb] , per quos haec ad aliorum notitiam pervenirent. Hoc [937 1Kb] modo Petrus apostolus suas injurias vindicavit. Hoc [937 1Kb] modo Benedictus pater suum monasterium liberavit. Sequenti tempore sanctissimus Leo quartus papa effectus, ne forte [938 1Kb] aliquando [939 1Kb] amplius hoc contingeret evenire, muris [940 1Kb] firmissimis, castellum non modici ambitus circa beati [941 1Kb] Petri ecclesiam fecit, quod videlicet [938 1Kb] usque hodie ab auctoris nomine, Leoniana civitas appellatur.

28. [C. Casin 12, 14.] Tunc etiam temporis, Massar [Col. 0529A] Saracenorum dux in auxilium praedicti Radelchis, Benevento residens, eosdemque [942 1Kb] Beneventanos vilipendens, quocumque modo posset [943 1Kb] affligeret, monasterium quoque [944 1Kb] sanctae Mariae in Cingla devastavit; castellum sancti Viti cepit, Telesinam civitatem antiquam [945 1Kb] siti ad deditionem coegit, et universa in circuitu depopulatus est. Qui, dum quadam die secus hoc [946 1Kb] beati Benedicti monasterium iter ageret [947 1Kb] adeo mens ejus barbara coelitus immutata est, ut dum canis illius [948 1Kb] unam in pratis monasterii aucam [(390) 1Kb] cepisset, per semetipsum cum flagello cucurrerit, eandemque de ore illius extraxerit. Veniens autem [949 1Kb] ante januas monasterii, mox claudi illas praecepit, ne scilicet aliquis illuc [944 1Kb] suorum ingrediens, violentiam [950 1Kb] ibi aliquam inferret. Sicque [Col. 0529B] Aquinnm pertransiens, et Arcem [(391) 1Kb] , caeteraque in circuitu devastans, Beneventum reversus est. Eo [951 1Kb] tempore, cum [952 1Kb] annus ab incarnatione Domini 847, volveretur [(392) 1Kb] , tam ingens terrae motus per universam Beneventi factus [953 1Kb] est regionem (Jun.), ut Isernia fere tota a fundamentis corrueret, multusque inibi [954 1Kb] populus, et ipse cum eis eorum pontifex interiret. Apud monasterium quoque sancti Vincentii terraemotus idem plurimas domos evertit; in hoc vero [955 1Kb] monte similiter [956 1Kb] nichilominus agitato [957 1Kb] , meritis beatissimi [958 1Kb] Benedicti, ne una [959 1Kb] quidem petra de loco suo commota est.

29. [ERCH. XIX, c. 23.] Per [960 1Kb] idem tempus defuncto jam dicto Lothario (an. 855), pentifariam [961 1Kb] regnum Francorum divisum est; nam, ut supra diximus, [Col. 0529C] Ludowicus et Carlus germani ipsius Bajoariam et Aquitaniam [962 1Kb] regebant. Primogenitus vero filius ejus Ludowicus nomine est sortitus Italiam. Secundus Lotharius potitus est Aquis. Tertius autem Carlittus [963 1Kb] Saxoniam optinuit [C. Cas. 18.] Huic [(393) 1Kb] [Col. 0530A] igitur Ludowico admodum adolescenti, ab afflictis varia peste Langobardis suppliciter suggestum est per [964 1Kb] venerabilem abbatem Bassacium, ut ad has partes venire, eosque a [965 1Kb] nefandorum Saracenorum devastatione eripere, tantisque eorum [966 1Kb] calamitatibus finem dignaretur imponere. Quod [967 1Kb] et obtentum est. Veniens itaque [968 1Kb] Ludowicus Beneventum (an. 848), a [969 1Kb] Radelchis Beneventanisque honorifice [970 1Kb] nimis receptus est, eique omnes Saraceni contraditi, quos omnes ipso die vigiliarum sancti pentecostes extra civitatem duci et protinus [966 1Kb] jugulari praecepit; inter quos etiam dux eorum Massar pariter [966 1Kb] capite plexsus est [971 1Kb] . Moxque imperator [972 1Kb] , convocatis omnibus Langobardis, totam Beneventanam provinciam inter Radelchis ac Siconolfum aequo discrimine [Col. 0530B] est partitus, anno [973 1Kb] Domini 851 [(394) 1Kb] . Sicque post dies non [974 1Kb] plurimos prospere est ad sua reversus.

Porro [975 1Kb] demum praedicti principes Radelchis et Siconolfus pactum divisionis [(395) 1Kb] principatus unanimiter [966 1Kb] inter se confirmantes [976 1Kb] , hoc monasterium [977 1Kb] et monasterium sancti Vincentii extra sortem esse decreverunt, dicentes: Haec monasteria ad nos minime pertinent, quoniam sub tutela et [978 1Kb] immunitate dominorum imperatorum Lotharii ac [979 1Kb] Ludowici constituta sunt.

30. [ERCH. 20.] Iterum [980 1Kb] igitur Saracenis [981 1Kb] qui Bari degebant, Apuliam [982 1Kb] atque Calabriam universamque Beneventanam provinciam affligere ac devastare nitentibus, rogatus a principibus [983 1Kb] patriae Bassacius abbas, unacum Jacobo abbate sancti [Col. 0530C] Vincentii Franciam adiit, praefatumque Ludowicum rursus ad has partes venire coegit. Qui veniens, Barim protinus adiit, cumque Saracenis per dies aliquot variis [984 1Kb] eventibus dimicavit (an. 852) [(396) 1Kb] sed Capuanorum calliditate ac fallacia cernens se nil [Col. 0531A] proficere, Siconolfi filio de Salerno exiliato, et Ademario principatu concesso [985 1Kb] reversus est.

31. (C. Cas. 16.) His quoque temporibus, cum ob facinora commorantium Capua quae [(397) 1Kb] et [986 1Kb] Sicopolis ab igne saepius cremaretur, quae [(398) 1Kb] videlicet in monte qui [987 1Kb] Trifliscus vocatur paulo ante quindecim annos aedificata fuerat, consilio habito Lando comes et Landolfus episcopus cum caeteris propinquis suis, multo [988 1Kb] aptius et honorificentius apud pontem illam Casulini sicut hodieque cernitur construxerunt, anno [(399) 1Kb] Domini 856. Non [989 1Kb] multo post praedictus abbas Bassacius obiit [990 1Kb] ; 16 [991 1Kb] videlicet Kalendas Aprilis, atque juxta ecclesiam sancti Benedicti in ipso capitulo fratrum digna satis sepultura reconditus est [992 1Kb] .

[Col. 0531B] [C. Cas. 19.] Hujus valde [993 1Kb] maximum fuit tam sursum quam et deorsum in rebus [994 1Kb] ecclesiasticis studium, et ipse [(400) 1Kb] renovavit omnia altaria [995 1Kb] de ecclesia domini Salvatoris [996 1Kb] .

32. Non [997 1Kb] autem otiosum videtur hoc in loco litteris tradere, quae consuetudo tunc temporis in hoc monasterio diebus paschalibus habebatur [998 1Kb] . Tertia [(401) 1Kb] feria post pascha summo [999 1Kb] mane universi fratres tam de monasterio [1000 1Kb] quod deorsum erat, quam et de eo [1001 1Kb] quod sursum, vestibus sacris induti, assumentes cruces aureas ad procedendum, et turibula, atque ceraptata [(402) 1Kb] , nec non et textus evangeliorum, et capsas, diversosque ornatus atque thesauros [1002 1Kb] ecclesiasticos, procedebant; et [1003 1Kb] his descendentibus, atque ascendentibus [Col. 0531C] illis, conjungebant se pariter ad civitatem sancti Petri, prope ipsam ecclesiam [(403) 1Kb] . Tunc incipientibus illis qui de deorsum [1004 1Kb] venerant responsorium: Benedictus qui venit in nomine Domini, illi quoque de sursum id ipsum subsequebantur. Quo finito, dabat sacerdos orationem. Dehinc singillatim [1005 1Kb] per ordinem omnes qui de deorsum [1004 1Kb] venerant accedentes, salutabant et osculabantur tam domnum abbatem quam et reliquos seniores de sursum [1006 1Kb] . Post haec incipientes letanias, omnes pariter ingrediebantur [Col. 0532A] [1007 1Kb] ecclesiam sancti Petri, et iterum data oratione, cantabant tertiam, et deinde missam: Venite, benedicti patris mei, cum cantu promiscuo, Greco videlicet atque Latino, usque ad completum evangelium. Presbytero igitur [1008 1Kb] cum ministris ad percomplendam missam relicto, ceteri omnes simul egredientes cantando atque psallendo deorsum pergebant, ac prope jam monasterium ab ipso negotiantum foro letanias incipientes, in ecclesiam domini Salvatoris intrabant. Ea vero [1009 1Kb] finita, lotis manibus, atque vestimentis induti sollemnibus, procedebant omnes ordinate in atrium ad [1010 1Kb] altare beati archangeli Michahelis, ibique subsistentes expectabant abbatem. Quo cum pervenisset, stipatus [1011 1Kb] diversis ac multiplicibus officiis ministrorum, mox [Col. 0532B] universis reboantibus signis, procedebant sollemniter cum omnibus supradictis ornatibus [1012 1Kb] , et ingressi ecclesiam, incipiebant canere missam [1013 1Kb] ipsius diei: qua completa, et [1014 1Kb] dicta sexta, ibant in refectorium cantando Te Deum laudamus, gratias utique [1014 1Kb] agentes Deo, qui eos [1015 1Kb] ab omnibus [1016 1Kb] adversis eripuit, et coenobium cum inhabitantibus incolume [1017 1Kb] custodit. Et data oratione, exeuntes, expoliabant se [(404) 1Kb] indumenta sollemnia, et sic revertebantur ad comedendum. Eo nimirum [1018 1Kb] die major praepositus [(405) 1Kb] prandium omnibus faciebat. Expleta vero refectione, fratres qui de sursum venerant [1019 1Kb] valedicentes abbati ac caeteris fratribus, cum benedictione revertebantur. His item temporibus mos erat, ut pridie Kal. Septembris conventus ad [Col. 0532C] hunc locum fieret una cum praepositis suis universorum hujus coenobii in circuitu monachorum; docendi ab abbate quid facere, quid cavere, quidve corrigere, seu qualiter sub Dei praesentia et timore cum regulari observatione vivere deberent. Sequenti vero die ordinabantur et describebantur, atque destinabantur in obedientias per singulas prout oportunum erat provincias [1020 1Kb] .

BERTHARIUS nonus decimus abbas, praefuit [1021 1Kb] annis viginti et septem et mensibus septem. Fuit [1022 1Kb] [Col. 0533A] autem temporibus Romanorum pontificum supradicti Nykolai, Adriani quoque [1023 1Kb] , atque octavi Joannis, a quo etiam privilegium [(406) 1Kb] de omnimoda hujus monasterii libertate recepit (an. 882, Mai 22).

33. [C. Cas. 19.] Hic praedecessoris sui Bassacii [1024 1Kb] fuit discipulus; cujus etiam in omnibus, et praecipue in ecclesiasticis studiis industriam est imitatus. Codicem namque evangeliorum auro et gemmis optimis adornavit, et aureum calicem non parvae quantitatis effecit, aliaque perplura ornamenta ecclesiastica tam sursum quam et deorsum patravit [1025 1Kb] . Qui [1026 1Kb] etiam apprime litteratus, nonnullos tractatus atque sermones, nec non et versus in sanctorum laude composuit. Cujus et Anticimenon de plurimis tam veteris quam novi Testamenti questionibus [1027 1Kb] [Col. 0533B] hic habetur [(407) 1Kb] ; aliquot etiam de arte grammatica libri, necnon et duo codices medicinales, ejus utique industria de innumeris remediorum utilitatibus hinc inde collecti; versus quoque perplures ad Angelbergam augustam aliosque amicos suos, mira conscripti facundia. Hic itaque reminiscens periculi quod nuper a Saracenis sub suo praedecessore nisi Deus misericorditer avertisset eidem loco acciderat, totum undique monasterium quod sursum erat, muris turribusque [1028 1Kb] firmissimis in modum castelli munivit. Civitatem [1029 1Kb] quoque ad radicem hujus montis circa monasterium domini Salvatoris construere inchoavit [(408) 1Kb] [C. Cas. 27]. Quo videlicet tempore, dum supradicta moenia Eulogimenopolis, id est Benedicti civitatis construerentur, vir quidam [Col. 0533C] qui per [1030 1Kb] septem jam annos praevalida infirmitate, linguae prorsus carebat officio, ita ut nullum penitus posset edere verbum, in [1031 1Kb] ejusdem operis ministerio inter caeteros serviebat [1032 1Kb] . Dum [1033 1Kb] igitur quadam nocte in ecclesia [1034 1Kb] consuetas Domino fratres redderent laudes, idem mutus circa basim cujusdam columnae ipsius ecclesiae residens, obdormivit. Cui mox beatus Benedictus in ipso sopore apparens eumque baculo quem gestabat in caput blande percutiens [1035 1Kb] : Huccine, ait, venisti dormire? Surge protinus, et tribus in terram vicibus [Col. 0534A] [1036 1Kb] expue. Quod cum evigilans ille fecisset, statim clara voce coepit gratias agere Deo, et beatissimo patri Benedicto per quem pristinum linguae meruisset recuperare officium. Quo viso universi, et cognito qualiter illi hoc evenisset, benedixerunt Dominum necnon [1037 1Kb] et Benedictum famulum ejus.

[Ibid. c. 20.] His diebus defuncto Lupoald [1038 1Kb] Teanensis ecclesiae praesule, Hylarius diaconus et monachus hujus coenobii [1039 1Kb] in eadem civitate episcopus ordinatur.

34. Per [1040 1Kb] idem tempus Maurus quidam [1041 1Kb] de partibus Liburie [(409) 1Kb] vir dives obtulit [(410) 1Kb] se ipsum in hoc monasterio in manibus Angelarii praepositi [1041 1Kb] [(411) 1Kb] , cum duabus sortibus omnium rerum suarum tam mobilium quam immobilium, in [Col. 0534B] loco ubi dicitur Ad filicem [1042 1Kb] ; nam tertiam partem donaverat unice filiae suae. Agelmundus quoque Telesinus civis semet ipsum nichilominus [1043 1Kb] obtulit Deo [1044 1Kb] in hoc loco cum omnibus ex integro rebus substantiae sue, tam in ipsa Telesia quam et in diversis locis, praeter duos casales quos dedit filie suae sanctimoniali, et alia quaedam [1045 1Kb] cum aliquantis servis quae concessit in ecclesia sancti Domnini apud eadem Telesiam, que erat [1046 1Kb] cella hujus cenobii. Quidam [1047 1Kb] etiam vir nomine Maio de comitatu Teatino [(412) 1Kb] obtulit in [1048 1Kb] hoc monasterio curtem suam quae dicitur Fara [(413) 1Kb] Maionis, cum omnibus pertinentiis suis, quae insimul continet quinque milia octingenta [1049 1Kb] modia de terra, et aliam [1050 1Kb] curtem quae vocatur Mallie, cum ecclesia [Col. 0534C] sancti Petri, et cum omnibus pariter [1051 1Kb] pertinentiis suis. Similiter quoque Stephanus quidam genere Capuanus obtulit in hoc sancto [1052 1Kb] loco per diversa territoria [1053 1Kb] curtes octo, cum servis et ancillis atque colonis ad easdem curtes pertinentibus, et cum omnibus omnino pertinentiis ipsarum. Quarum [1054 1Kb] prima vocatur Juncianum; secunda Clabazanum [1055 1Kb] ; tertia Decazanum [1056 1Kb] ; quarta Atdurum [1057 1Kb] , in monte Marsico, cum integro territorio suo prope curtem que vocatur Campumutuli; quinta dicitur Adcasale, ibidem in monte Marsico; sexta Addiripatum in [Col. 0535A] finibus Cantie; septima Adpatricanum [1058 1Kb] ; octava vero vocatur Adroselle, similiter in Cantia. Sed [1059 1Kb] et Theodericus quidam Capuanus fecit oblationem suam de prato Patenariae [1060 1Kb] in hoc monasterio, loco qui dicitur Spigianus [1061 1Kb] . Hic abbas fecit libellum Guidoni comiti de Sancto Angelo de Varriano [(414) 1Kb] , et de Sancto Potito cum omnibus pertinentiis earundem ecclesiarum, cum terra videlicet modiorum nungentorum quinquaginta; pro quibus inpraesentiarum recepit solidos quingentos; annualiter vero recipiebat pro censu mancusos septem. Concessit etiam Suabilo Marsorum [1062 1Kb] gastaldeo usufruendi [1063 1Kb] diebus tantum vitae ipsius ecclesiam sancti Cosme de Civitella, cum colonis et servis et ancillis, et omnibus omnino rebus et pertinentiis [Col. 0535B] suis, et cum duabus aliis ecclesiis praedictae ecclesiae pertinentibus, idest Sancta Maria in Ellereto [1064 1Kb] , et Sancto Leucio in Moscosi, cum servis nichilominus, et ancillis, et universis [1065 1Kb] pertinentiis earum; necnon et ecclesiam sancti Benedicti de [1066 1Kb] Auritino et sancti Victorini de [1067 1Kb] Celano, et sancti Abundii de [1067 1Kb] Arcu, prope lacum Fucinum, cum omnibus similiter rebus et pertinentiis earum: recipiens ab eo pro omnibus his in praesenti libras triginta, annualiter autem pro censu libras quattuor in mense Septembrio. Hujus Suabili filius Rodepertus civis Beneventanus obtulit de substantia sua in hoc monasterio curtes numero 16, cum omnibus earum pertinentiis, et unam domum novam intra civitatem Beneventanam cum curte et [Col. 0535C] edificiis suis. His diebus Leo quidam cum Guilerona uxore sua, obtulerunt beato Benedicto de rebus suis curtem unam in Canose, et aliam in Sancto Valentino, et cartam de lacu Romani [(415) 1Kb] cum piscatione sua, et cum omnibus earundem curtium pertinentiis.

35. [C. Cas. 28.] Interea [(416) 1Kb] nequissimus Saracenorum rex nomine Seodan Barim egressus [1068 1Kb] , venit Capuam; quam totam circumcirca devastans, Cantiam [1069 1Kb] quoque et Liburiam nullo sibi valente resistere peragrans, in campo Neapolitano tentoria [Col. 0536A] fixit, plurimos cotidie interficiens, ac diversas iniquitates exercens. [Erch. 29.] Quo [1070 1Kb] tempore Majelpotus Telesinus et Wanpelpertus [1071 1Kb] Bovianensis [(417) 1Kb] gastaldei [1072 1Kb] conducto Lamberto duce Spoletino et Gerardo Marsorum comite, exierunt adversus eum cum de Capuae populatione rediret; irruentesque super illum Marte aliquandiu ancipiti certaverunt. Ad ultimum vero [1073 1Kb] Saraceni potiti victoria sunt, Gerardo et Majelpoto atque Wandelperto [1071 1Kb] in acie ipsa peremptis, multis aliis captis, aliisque necatis. Propter quod maximam Seodan sumens audaciam, cuncta in circuitu castella praeter praecipuas civitates cepit, funditusque delevit. [C. Cas. 30.] Moris tunc erat monachorum utriusque coenobii, sancti videlicet Benedicti et sancti [Col. 0536B] Vincentii, caritatis gratia, diebus sanctae quadragesimae se invicem visitare: nam [1074 1Kb] [(418) 1Kb] tanta tunc temporis dilectionis copula nectebantur, ut cum quosdam de servis sancti Vicentii pars nostri monasterii possideret, itemque illi quosdam de nostris, placuit utriusque monasterii patribus Berthario scilicet atque Majoni, ut nequaquam discambiarantur, sed ita ut tunc erat eorum [1075 1Kb] possessio, sic semper intemerata maneret. Cum igitur [1076 1Kb] die quadam ad [1077 1Kb] sanctum Vincentium de more quidam a Casinensi hoc [1078 1Kb] monasterio fratres abissent [1079 1Kb] , et de suo ad invicem ordine loquerentur, repente illuc Seodan saevissimus [1080 1Kb] cum suis satellitibus supervenit. Cujus monachi rumore comperto [1081 1Kb] mox ad castellum suo monasterio [1082 1Kb] [Col. 0536C] proximum maturato cursu, multum licet pavidi, incolumes tamen fugerunt. Saraceni vero monasterium ingressi, cuncta quae invenerant vastaverunt, plurima confregerunt, frumenta vero et legumina in fluvium qui secus affluit [1083 1Kb] projecerunt, fodientesque hic atque illic, universum ecclesiae thesaurum quem illorum pavore monachi jampridem [1084 1Kb] absconderant reppererunt; bibebatque ille nefandissimus Seodan in sacris callicibus, et cum [1084 1Kb] turibulis aureis sibi turificari jubebat [1085 1Kb] . Ita [1086 1Kb] [(419) 1Kb] pro dolor, incensum a fulminandis illis praefatum [Col. 0537A] sancti Vincentii monasterium est [1087 1Kb] , monachis partim occisis, partim in diversa dispersis, atque [1088 1Kb] usque ad triginta tres annos [(420) 1Kb] ita desolatum ac destitutum permansit. Pessimus vero Seodan post diem tertium usque ad portas Capuanae civitatis accedens, plaustra onusta et animalia diversa cum multis hominibus cepit, veniensque juxta Teanum, ibidem [1087 1Kb] castrametatus est. Quo venerabilis abbas Bertharius agnito, verens nimium tam loco quam populo nequam illius adventum, per Ragenaldum diaconem [1089 1Kb] suum tria [1090 1Kb] milia [(421) 1Kb] illi aureos misit; sicque illius [1091 1Kb] ferociam mitigavit. [C. Cas. 33.] Inde Seodan Venafrum [1092 1Kb] contendens, eamque post paululum capiens, ac viciniam cunctam devastans, per aliquot ibi [1093 1Kb] dies moratus est (an. 867). [Col. 0537B] Erat tunc initium quadragesimalium dierum, timentesque monachi perfidi [1094 1Kb] illius propinquitatem, sursum [1095 1Kb] omnes ad beati Benedicti se praesidium contulerunt. Post paucos dies venit prope monasterium quod deorsum erat [1096 1Kb] , nequam illius exercitus, quasi stadia duo; quod tamen ductoris evenit errore. Namque dum vellent per montana ad Atinam descendere, vetulus quidam qui eorum ductor erat, descendit cum eis in vallem Rotundam, dehinc in Rapidum. Cumque in plana evenissent [1097 1Kb] , ingressi ecclesiam sancti Heliae, tulerunt quod invenerunt. Inde per Circlarias in hortum [1098 1Kb] dominicum [1099 1Kb] , perque pascuarium in fontanam Lucii; venientesque Peolam [(422) 1Kb] , senem illum qui eorum viam fefellerat [1100 1Kb] interfecerunt. Demum cesam [(423) 1Kb] Constantii, [Col. 0537C] olivetum, ac [1101 1Kb] Matronulam [(424) 1Kb] sollicite perscrutantes, vaccasque monasterii et equas quotquot invenerunt diripientes, Venafrum [1092 1Kb] ad suos reversi sunt, ac [1102 1Kb] non multo post Barim ingressi.

36. Langobardi igitur videntes sese coelitus pro suis iniquitatibus flagellatos, afflicti, ac magna [Col. 0538A] demum necessitate artati, tertio [1103 1Kb] jam legatos in Franciam ad praefatum Ludowicum [1104 1Kb] trans mittunt; exorantes ac flagitantes, ut ad [1105 1Kb] Italiam iterum venire, eosque ac patriam, a nefandissima Saracenorum gente dignaretur eripere. Tunc rex [1106 1Kb] Ludowicus motus his nunciis generale edictum in universas regni [1107 1Kb] sui partes direxit [1108 1Kb] [C. Cas. 5, 6, 7], ut nullus omnino esset qui se ab hac expeditione subtraheret; sicque [1109 1Kb] immenso valde congregato exercitu [(425) 1Kb] , simulque cum domna Angelberga augusta conjuge sua iter arripiens, anno [1110 1Kb] Domini 866. Beneventi [1111 1Kb] fines per Soram [(426) 1Kb] Campaniae [1112 1Kb] urbem ingreditur; ac mense Junio pervenit ad monasterium hujus sanctissimi patris, quod [1113 1Kb] deorsum est; ubi a venerabili abbato [Col. 0538B] Berthario, universis illi [1114 1Kb] monachis sollemniter [1115 1Kb] procedentibus, maximo cum honore susceptus est. Die altera, montem adoraturus ascendit, ibidemque magna nichilominus honorificentia a fratribus est [1116 1Kb] receptus. Cumque universum coenobium circumiens [1117 1Kb] perlustrasset, et optime aedificatum [1118 1Kb] laudasset, praeceptum [(427) 1Kb] confirmationis totius abbatiae juxta quod sui praececessores [1119 1Kb] imperatores jam fecerant beato Benedicto faciens, et regalia [1120 1Kb] inibi conferens munera, fratribusque plurimum [1121 1Kb] se commendans, descendit. Post haec inde digressus Capuam [1122 1Kb] adiit; quam [(426) 1Kb] tribus obsessam mensibus cepit, eamque maxima ex parte delevit. Inde perrexit Salernum, ac [1123 1Kb] navigavit Amalfim. Puteolim quoque pergens, ejusdem utitur [Col. 0538C] lavacris; perque [1124 1Kb] Neapolim revertens ac [1125 1Kb] Sessulam, atque apud vallem Caudinam [(428) 1Kb] castrametatus (Dec.), non multopost ingressus est Beneventum. Apud Luceriam [(429) 1Kb] porro [1126 1Kb] Apuliae civitatem universo suo congregato exercitu, consequenter cum Saracenis congreditur (an. 867); a [1127 1Kb] quibus primo certamine superatus [(430) 1Kb] , [Col. 0539A] demum ex his opitulante Deo victoriam est [1128 1Kb] triumphalem adeptus, atque [1128 1Kb] universis eorum castris potitus [1129 1Kb] . Inde Barim contendens, quattuor [(431) 1Kb] illam annis obsedit [1130 1Kb] . Materam [(432) 1Kb] interim [1131 1Kb] munitissimam illorum civitatem capiens, igne illam ferroque consumpsit. Post [1132 1Kb] haec venit Venusiam [(430) 1Kb] , et tam in ea quam et in Canusio pugnatorum praesidio posito, Barim hinc inde praecepit [1133 1Kb] graviter expugnari; sicque rediit Beneventum (Aug.). Ibi itaque cum in ejus obsequio abbas Bertharius moraretur, oratorium parvum quod intra monasterium sanctae Sophiae praedecessor suus abbas Bassacius inchoaverat [1134 1Kb] , omni diligentia studioque complevit, et in honore [1135 1Kb] sancti patris Benedicti a Stephano Teanensis ecclesiae praesule [Col. 0539B] consecrari fecit. Tunc [1136 1Kb] temporis idem [1137 1Kb] imperator [(433) 1Kb] beato Benedicto praeceptum [(434) 1Kb] fecit de una curte sua nomine Lajanum [1138 1Kb] [(435) 1Kb] in loco qui dicitur Turturitus [1139 1Kb] , et de Sancto Georgio, cum omnibus rebus et pertinentiis eorum. [ERCH. 33.] Cum autem Saraceni Bari [1140 1Kb] degentes undique angustati ad extremitatem ultimam pervenissent, misso illuc [1141 1Kb] imperator [1142 1Kb] exercitu, et civitatem, et Seodan [1143 1Kb] cum suis omnibus cepit, eosque [1144 1Kb] [(436) 1Kb] universos gladiis trucidari mandavit [1145 1Kb] (an. 871, Feb. 3). Deinde Tarentum obsideri evestigio jussit; nam [1146 1Kb] et ipsam olim idem nequissimi ceperant. [C. Cas. 22.] Interea [(437) 1Kb] duo quidam comites nisi sunt in imperatorem insurgere: quod cum cognovisset imperator, persecutus est eos usque Marsiam. [Col. 0539C] Ubi illi non audentes consistere, fugerunt [1147 1Kb] Beneventum. Imperator autem, dum illos persequitur, venit Hiserniam; quam temptantem resistere, expugnavit et cepit. Inde Aliphas pertransiens, per Telesiam venit ad civitatem quae nominatur Sancta Agatha [1148 1Kb] [(438) 1Kb] ; quam cum [1141 1Kb] per dies plurimos [Col. 0540A] quoniam capere non poterat obsideret [1149 1Kb] , tandem Bertharius abbas quoniam Hisembardus gastaldeus [1150 1Kb] qui ipsam civitatem obtinebat, ejus consanguineus erat, apud imperatorem pro illo interveniens, et ipsi [1151 1Kb] gratiam, et civitati veniam impetravit. Adelchis [1152 1Kb] etiam Beneventanus [1153 1Kb] princeps, pedibus [1154 1Kb] ejusdem imperatoris prostratus, tam praefatis qui fugerant, quam etiam sibi qui eos recipere praesumpserat, ipsius gratiam [1155 1Kb] adquisivit.

(ERCH. 34, 35.] Ludowico [1156 1Kb] itaque [1141 1Kb] apud Beneventum remorante [1157 1Kb] , praefatus [1141 1Kb] Adelchis suggestione [1158 1Kb] diabolica stimulatus, inventa occasione quod Franci multa in civitate insolenter agerent, adversus eum secure degentem protinus insurrexit, [Col. 0540B] eumque capiens custodiae mancipavit, cunctosque milites illius despolians [1159 1Kb] ex civitate projecit (Aug. 13). Sed non in longum passus [1160 1Kb] est. Deus innocentem hominem frustra affligi. Intra [1161 1Kb] quadraginta namque dies innumerabili Saracenorum exercitu ab Africa [1162 1Kb] adventante, Ludowicus e custodia extemplo dimissus est; et sacramentis [(439) 1Kb] obstrictus, a [1163 1Kb] Benevento recedens (Sept. 17) intra tres dies abiit Berolam [(440) 1Kb] ; ibique per menses circiter undecim remoratus, interim per quosdam suos comites [(441) 1Kb] , primo tria milia, dehinc novem milia ferme Saracenorum apud Capuam [1164 1Kb] interemit. Post hec (an. 872) illo [1165 1Kb] adventante Capuam, Saraceni cognito ejus adventu relinquentes principatum, Calabriam adierunt [1166 1Kb] , eamque quaquaversum [Col. 0540C] [1167 1Kb] depopulantes, conscensis navibus, ac [1168 1Kb] maximam tempestatem perpessi [1169 1Kb] , ad sua quotquot evadere potuerunt, reversi sunt.

37. Per [1170 1Kb] [(442) 1Kb] idem tempus cum praedictus [1171 1Kb] imperator secus insulam Piscariae quae est in [1172 1Kb] confinio Pennensis comitatus transitum habuisset, [Col. 0541A] ejusque oculis locus ipse quondam Casa aurea nuncupatus valde complacuisset, et servorum Dei usibus [1173 1Kb] vir [1174 1Kb] religiosus aptissimum judicasset, ab episcopis Balvensi atque Pennensi ecclesiam inibi ad honorem sanctae Trinitatis construi jussit, et religiosos in [1175 1Kb] eodem loco viros ad Dei servitium congregari. Quo facto, plurimis eandem ecclesiam diversisque beneficiis quemadmodum [1176 1Kb] ipsius munimina continent, imperiali largitate per diversa loca donavit [(443) 1Kb] , suamque ibi [1177 1Kb] memoriam semper habendam [1178 1Kb] satis devotus indixit. Postmodum vero ab ejusdem loci abbatibus ipsa [1179 1Kb] ecclesia ampliata, et sancti Clementis vocabulo est prout [1180 1Kb] placuit appellata.

Hic idem christianissimus imperator circa [1181 1Kb] [Col. 0541B] hoc tempus [1182 1Kb] monasterium sancti Angeli [1183 1Kb] quod [1184 1Kb] Barregium [(444) 1Kb] appellatur [1185 1Kb] , juxta [1186 1Kb] tenorem praeceptorum antecessorum suorum Karoli [1187 1Kb] atque Lotharii, suo quoque praecepto roboravit; confirmans ibi omnia quae tam in circuitu suo, quam et in pago Marsorum atque Balva [(445) 1Kb] Teate quoque et Penne atque Aprutio [(446) 1Kb] nec non [1188 1Kb] et Asculo [(447) 1Kb] multipliciter possedisse antiquitus videbatur. Videlicet in Marsia cellam sanctae Mariae in Fundo magno cum omnibus sibi subjectis ecclesiis vel rebus; Sanctum Euticium in Arestina [(448) 1Kb] ; Sanctum [1189 1Kb] Paulum supra ipsam civitatem Marsicanam [(449) 1Kb] ; Sanctam Mariam in Oretino; Sanctum Gregorium in Paterno [(450) 1Kb] ; Sanctam Mariam in Montorone; ecclesiam sancti Salvatoris in Avezzano [Col. 0541C] [(451) 1Kb] ; sancti Antimi ad Formas; sancti Angeli [Col. 0542A] in Alba [(452) 1Kb] ; sancti Cosmae in Ellereto [1190 1Kb] ; sancti Angeli in Carseolis [1191 1Kb] [(453) 1Kb] cum duabus cellis suis. In Balva [1192 1Kb] ecclesiam sancti Petri in Barbarano [1193 1Kb] ; sancti Salvatoris supra flumen; sancti Angeli ad Aquam vivam; sancti Angeli ad Floretum; et cellam quae est Inter aquas posita; sanctae Felicitatis in Furcona [(454) 1Kb] . In Penne ecclesiam sanctae Mariae in Cerqueto; et Petitianum. In [1194 1Kb] Aprutio [1195 1Kb] monasterium sancti Angeli de Marano cum omnibus cellis vel rebus suis. In Asculo ecclesiam domini Salvatoris quae dicitur Caput acquis [1196 1Kb] cum omnibus pertinentiis suis; sancti Angeli de Stabulo; sancti Angeli de Feltriano; sancti Petri in Pectiniano [1197 1Kb] ; curtem de Casa Perende; nec non [1198 1Kb] et servos et ancillias multas diversis in locis, et alia [Col. 0542B] plurima quae suis muniminibus continentur.

38. [C. Cas. 26.] Eodem [1199 1Kb] tempore Radoad gastaldeus in Aquinensi villa secus Pontem curvum castellum construxit; quod videlicet ab ejusdem pontis situ et nuncupatione, Pons curvus [(455) 1Kb] nomen retinuit. [C. S. Benedicti p 205] Praefatus [1200 1Kb] autem imperator cum per annum fere Capuae remoratus fuisset, sublato [1201 1Kb] corpore beati Germani ejusdem civitatis episcopi [(456) 1Kb] , demum Franciam est reversus (an, 873), moratus per diversa loca in partibus istis per annos circiter sex.

39. Cumque [(457) 1Kb] in reversione sua apud sanctum Apollinarem Ravenne remoraretur (an. 874. Mart.) adiit eum Angelarius tunc monasterii hujus [1202_05 1Kb] praepositus, proclamationem faciens de cella sanctae [Col. 0542C] Mariae in Maurinis sita in comitatu Pennensi; quam [Col. 0543A] videlicet Hildebrandus dux tempore Karoli regis ante centum circiter annos interveniente Benjamin monacho in hoc cenobio praecepto suo firmaverat: modo vero essent aliqui qui quasi ex parte ipsius imperatoris res ipsas se tenere astruerent. Mox imperator rei ejusdem cognita veritate, et praedicti Angelarii precibus inclinatus, scripsit, et imperiali auctoritate praecepit, ut nullus deinceps ex eadem cella aliquid retinere vel auferre [1206 1Kb] , neque ex sua neque ex alicujus alterius parte praesumeret; sed quieta et omnimodis libera in pristinum dominium cenobii nostri rediret, cum [(458) 1Kb] portu scilicet suo, et foce de Gomano, et cum omnibus omnino pertinentiis et finibus suis; id est ab Atria usque Gomanum; et usque in fluvium qui dicitur Plomba; et [Col. 0543B] usque in mare; cum ipso littore ad piscandum; et cum gualdo de Boleiano: modia videlicet terre insimul undecim circiter milia. Insuper etiam praecepit Celso cuidam praeposito [(459) 1Kb] , et Grimoaldo [1207 1Kb] [(460) 1Kb] episcopo, ut simul cum eodem Angelario mox venirent, cumque ad honorem [1208 1Kb] et utilitatem loci hujus ex parte sua de his omnibus investirent; praecepto et sigillo suo super hoc illi concesso ne quis aliquando [1209 1Kb] ista aliquomodo removere praesumeret. Circa hos dies Pergolfus praepositus noster [1210 1Kb] de Sancta Sophia proclamavit in placito Heroici judicis Beneventani super quendam Lioprandum de curte nostra [1211 1Kb] quae est in loco qui dicitur Pantanum, ad vicum de Atriano: quam idem Lioprandus dudum invaserat; et ostensa ratione qualiter quidam [Col. 0543C] Ursus una cum uxore sua Venera nomine obtulerat eam cum omnibus suis [1212 1Kb] in ecclesia sancti Benedicti quae sita erat in eodem loco [(461) 1Kb] , cella hujus [1213 1Kb] cenobii, judicante praedicto judice [1214 1Kb] , recollegit eam. Per hos etiam [1215 1Kb] dies Adelchis [1216 1Kb] princeps, rogatus [1217 1Kb] a Criscio praeposito Sanctae Sophiae per praeceptum concessit huic monasterio totam [1218 1Kb] substantiam Potonis cujusdam nobilis, cum omnibus omnino [1219 1Kb] rebus ac pertinentiis suis. Idem quoque praepositus alio praecepto [(462) 1Kb] (an. 885. Mai.) adquisivit ab Aione principe cuncta quae Poto gastaldeus filius supradicti [1220 1Kb] Potonis possidere videbatur, in pertinentiis Alifanis et Telesinis [Col. 0544A] ad opus videlicet et utilitatem monasterii hujus. De terris [1221 1Kb] nichilominus praefatae [1222 1Kb] cellae nostrae quae sunt in valle de Caudis idem praepositus in praesentia principis Adelchis super Rodelgrimo [1223 1Kb] quodam qui eas fraudulenter receperat proclamans, protinus illas recollegit [1224 1Kb] ; data ab eodem principe publica [1225 1Kb] jussione, ne quis esset deinceps qui absque nostri abbatis licentia aliquas terras nostri monasterii aliquomodo [1226 1Kb] reciperet: propterea videlicet [1227 1Kb] , quia praedictus Rodelgrimus decepto Amelfrid monacho nostro, nescio abbate, quasi sub libello easdem terras receperat. In praesentia quoque Ludowici [1228 1Kb] judicis proclamavit super Guandelmario [1229 1Kb] quodam infantulo de una curte monasterii sanctae Sophie in loco qui dicitur Faffone [Col. 0544B] prope Beneventum, quam idem infantulus retinebat; ejusque illam judicio recollegit. His etiam diebus Benedictus et Sichardus germani fratres de Salerno obtulerunt in hoc monasterio omnem hereditatem suam quam habebant apud Teanum in loco qui dicitur Scatunianus et Purpuranus, cum omnibus ex integro pertinentiis ejus.

40. [ERCH. c. 38, 39.] Non [1230 1Kb] multo post igitur receptis viribus Saraceni, Tarentum obtinentes, exinde Barim caeteraque confinia acrius infestare coeperunt. Interea Salernitani, Amalphitani, Neapolites et Cajetani foedus cum Saracenis componentes, Romam navalibus depraedationibus angustabant. Propter quod Karolus tunc imperator Julittae scilicet filius a Iohanne octavo [Col. 0544C] papa multis epistolis interpellatus, Lambertum ducem et fratrem ejus Guidonem illi in auxilium destinavit (an 876); cum quibus idem apostolicus Neapolim Salernumque profectus est. Sed Guaiferius Salernitanus princeps in omnihus papae obtemperans, et foedus Saracenorum dirupit, et ex eis plurimos trucidavit, Sergius vero dux Neapolitanus nolens se ab eis alienare, mox ab apostolico excommunicatus est; ac non multo post (an 877) vindice Deo a fratre proprio Athanasio episcopo captus atque caecatus, Romam transmissus est. [ERCH, c. 44.] Idem vero Athanasius [1231 1Kb] dux in loco illius effectus, pace cum Saracenis firmata, [Col. 0545A] eos [1232 1Kb] juxta Neapolim collocavit, et, tam Beneventum quam Capuam atque Salernum, Romam quoque necnon Spoletium [1233 1Kb] devastare eum eis acriter coepit; multaque tunc temporis monasteria et ecclesiae cum villis et urbibus incensa ac desolata ab [1234 1Kb] eis sunt.

41, [ERCH. 46 47,] His diebus Capuani expulso Landulfo canonice [1235 1Kb] in episcopatum electo, Landenulfum [1236 1Kb] quendam de suis nobilibus conjugatum atque neophitum sibi episcopum elegerunt, multisque precibus praefato [1237 1Kb] papae coeperunt insistere ut ipsum [1238 1Kb] deberet eis in episcopum consecrare. Quapropter venerabilis abbas Bertharius et Leo episcopus Teanensis Romam profecti, coeperunt obsecrare summum pontificem, ut hac in re [Col. 0545B] nullo modo flecteretur, unde gravis in populo Capuano ruina et multa sanguinis effusio fieri deberet. Et expressius inquit abbas; O vir apostolice noveris, quia, si hoc consenseris, maximum procul [1239 1Kb] dubio ignem, et usque ad te etiam [1240 1Kb] pertingentem accendes [1241 1Kb] . Et primo quidem apostolicus tanti viri constantia territus est, postremo tamen praevaluit iniquitas, et praedictus neophitus est in episcopum consecratus. Hac civili discordia Saraceni oportunam [1242 1Kb] occa sionem nacti [1243 1Kb] rursus universa diripiunt, iterum cuncta devastant, propter quod [1244 1Kb] praedictus [1245 1Kb] apostolicus bis Capuam est venire coactus. Videns igitur palam sibi contigisse quae noster illi abbas praedixerat, valde penituit; ac demum habito consilio, Landulfum quem [Col. 0545C] supra expulsum retulimus, in basilica [1246 1Kb] beati Petri apostoli in [1247 1Kb] Capua veteri [1248 1Kb] [(463) 1Kb] episcopum consecravit (an. 880); Landenulfum [1249 1Kb] vero Capuae [1250 1Kb] novae praeesse constituit (Ibid. c. 48); cunctumque episcopatum inter utrumque dividi aequa lance mandavit.

42. Per [1251 1Kb] hos dies supradictus princeps Guaiferius languores correptus, monachus factus est (an. 880). rogans se ad hoc monasterium devotissime [1252 1Kb] [Col. 0546A] transportari; sed, quoniam propter Saracenorum incursionem huc deferri sicut [1253 1Kb] optabat, minime potuit, cum [1254 1Kb] fuisset defunctus, in monasterio nostro quod [1240 1Kb] est [1240 1Kb] apud Teanum corpus ipsius [1255 1Kb] delatum atque humatum est [1256 1Kb] .

43. Eo [1257 1Kb] tempore Pandenulfus [1258 1Kb] quidam Capuae praeerat; qui dum in papae fidelitate consisteret, rogabat eum ut subderet dominatui suo Cajetam. Nam Cajetani tunc [1259 1Kb] temporis Romano tantum pontifici serviebant. Quod dum [1260 1Kb] praedictus papa concessisset, coepit idem Pandenulfus [1258 1Kb] ita acriter [1261 1Kb] Cajetanos incursare (an. 881.), ut vel usque ad Molas illis egredi non daretur. Docibilis quidam tunc illis in ducem praeerat; qui tantum dedecus sibi suisque illatum minime ferendum ducens, [Col. 0546B] misit Agropolim [(464) 1Kb] ; et Saracenos ibi degentes asciscens [1262 1Kb] , conduxit eos marino itinere ad lacum Fundanum, in locum ubi Sancta Anastasia vocatur; et inde per fluvium usque [1263 1Kb] Fundis ascendentes, ibi quasi [1264 1Kb] de vagina gladius scaphis egressi, et cuncta in circuitu depopulantes, tandem Cajetam perveniunt, et in Formianis collibus [(465) 1Kb] sua castra componunt. His papa auditis, ilico poenitentia ductus, blandis alloquiis et epistolis, nec non et [1265 1Kb] pollicitationiuus multis coepit convenire Cajetanos, quatinus et [1266 1Kb] sibi reconciliarentur, et a Saracenis sequestrarentur. Cujus demum monitis Docibilis obsecundans, rupto foedere cum Saracenis bellum iniit. In quo videlicet [Col. 0546C] [1267 1Kb] bello plurimi Cajetanorum et cesi et capti sunt. Rursus tamen Saraceni foedus a Docibile postulantes accipiunt, reddistisque captivis, juxta [1268 1Kb] Garilianum de Formianis collibus ab eodem Docibile ad habitandum directi sunt [1269 1Kb] ; ubi permittente [1270 1Kb] Deo pro innumeris iniquitatibus nostris per quadraginta ferme annos degentes, innumerabilia [1271 1Kb] circumquaque mala gesserunt, multumque Christicolarum sanguinem effederunt. In [1272 1Kb] quo videlicet [Col. 0547A] loco frequenter a diversis magnatibus [1273 1Kb] oppugnati, sed judicio Dei usque ad praefinitum [1274 1Kb] ab eo tempus invicti et expugnati manserunt.

44. (an. 883 Sept. 4.) Per idem tempus monasterium beati patris Benedicti ubi sacratissimum ejus corpus humatum est, a praefatis [1275 1Kb] Saracenis invasum, destructum atque incensum est, et [1276 1Kb] quaequae ibi reperta sunt, universa direpta, pridie Nonas Septembris, anno incarnationis dominicae octingentesimo octogesimo quarto [(466) 1Kb] , indictione secunda. Nec multopost, undecimo videlicet Cal. Novembris (Oct. 22) [1277 1Kb] , monasterium majus quod deorsum erat [1278 1Kb] , similiter occupaverunt [1279 1Kb] , devastaverunt et incenderunt, multosque inibi perimentes, ipsum etiam sanctum ac veuerabilem [Col. 0547B] abbatem Bertharium juxta altarium beati Martini gladio trucidaverunt. Cumque eandem domini Salvatoris ecclesiam diversis in locis igne summisso exurere molirentur, Dei omnipotentis [1280 1Kb] misericordia id perficere nequiverunt; sicque ipsa [1281 1Kb] tantum de toto hoc monasterio Saracenorum flammis erepta, illi monasterii spoliis onustati, laetantes triumphantesque Garilianum reversi sunt. Monachi vero quicquid supellectilis, vel thesauri, seu et muniminum hujus monasterii quoquomodo [1282 1Kb] surripere potuerant [1283 1Kb] assumentes, unacum domno Angelario tunc temporis eorum praeposito, Teanum habitaturi proficiscuntur; eundemque Angelarium sibi constituentes abbatem, in cella, quae ad beati [Col. 0547C] patris Benedicti honorem dudum ibi constructa fuerat, manere coeperunt, anno et indictione supra scripta. Completis a Petronace abbate usque ad istum, annis centum sexaginta et sex*.

*) Sepultus vero est supradictus sanctus martyr Christi Bertharius sursum juxta ecclesiam sancti Benedicti in capitulo fratrum add. 2.

45. Non [1284 1Kb] autem videri superfluum debet [1285 1Kb] , si hoc in loco memoratorium [(467) 1Kb] quod praedicti abbatis Bertharii studio gestum repperimus de rebus et cellis hujus monasterii apud Marchiam, in Teate dumtaxat et Penae constitutis, quae beato patri Benedicto [Col. 0548A] a sancte memoriae regibus Carolo Pipino Lothario atque Ludowico [1286 1Kb] , seu a ceteris quibusque [1287 1Kb] fidelibus hactenus concessa noscuntur, annectimus; quandoquidem quae [1288 1Kb] specialiter a singulis quibusque collata sunt, incensis plerisque eorum oblationibus ignoramus.

Primum [1289 1Kb] itaque [1290 1Kb] est monasterium sancti Liberatoris quod situm est in comitatu Teatino supra [1291 1Kb] fluvium Laentum [(468) 1Kb] ad radicem montis qui dicitur Maiella, cum [1292 1Kb] ecclesia sancti Angeli quae est in latere Montis plani, cum integro eodem monte, et cum castello sancti Angeli, cum universis pertinentiis [1293 1Kb] suis, et curte quae dicitur Casale Prandi, et curte de Garifuli [1294 1Kb] , et castello sancti Petri, et curte sancti Januarii, et Valle plana, [Col. 0548B] et Luciano, cum omnibus omnino pertinentiis [1295 1Kb] ac rebus suis intra hos videlicet [1296 1Kb] fines. Ab uno latere finis torrens ubi dicitur Cripta latronis, qui est sub ipso monticello nomine [1297 1Kb] Sarracenico, qui [1298 1Kb] nunc vocatur Praetorium [(469) 1Kb] ; et quomodo ascendit inde ad ipsum staphilum [(470) 1Kb] de Majella, qui [1299 1Kb] dividit inter causam sancti Benedicti et regalia; de alio latere quomodo descendit inde [1300 1Kb] in aquam Frassiningam [1301 1Kb] , et sicut mittit in rivum qui dicitur Bacinnium; hinc vero ab ipso fossato in puteum de Capetano [1302 1Kb] ; inde in fossatum sancti Januarii et in Rosentem [1303 1Kb] . De [1304 1Kb] alio latere finis Bisara, inde in viam quae vadit in lacunam supra sanctum [1305 1Kb] Donatum, hinc in Ficarium, inde in fossatum de sancta Lucia, et ascendit per Aquam [Col. 0548C] frigidam in limitem [1306 1Kb] de Monte plano, et sicut vadit sub ipsis limitibus in fossatum Garifuli, et ita mittit in Alento. Inter quos [1307 1Kb] utique fines nullam omnino sibi reservationem praedicti reges fecerunt, quia tota haec pertinentia regalis fuit, excepta ecclesia sancti Vitalis cum pertinentia decem duntaxat [1308 1Kb] modiorum quae pertinet ad episcopatum [1309 1Kb] .

Deinde ecclesia sancte Marie in Bacinnio [1310 1Kb] cum pertinentia sua. Dehinc ecclesia Sancti Felicis in Pastoricio, cum finibus et pertinentiis suis [1311 1Kb] ; qui [1312 1Kb] habet fines hos [1313 1Kb] : ab uno latere flumen Piscariae, [Col. 0549A] ab [1314 1Kb] altero Lavinum, ab [1315 1Kb] alio ripas de Turri, cum ipsa curte ubi [1316 1Kb] est ecclesia [1317 1Kb] sancti Benedicti; ab [1318 1Kb] alio vero fontem de Troia, quomodo descendit in Lavinum. Ecclesia sancti Viti supra flumen Lavinum. Ecclesia sancti Helie in Sclangario, cum pertinentia sua quae est viginti milium [1319 1Kb] modiorum. Curtis de Caramanico. Monasterium sancti Comitii juxta rivum Arullum [1320 1Kb] , cum multis possessionibus. Ecclesia [1321 1Kb] sancti Felicis in Pulverio, cum medietate ipsius curtis per fines suos [1322 1Kb] , id est ab uno capite monumentum, ab altero praedicta Piscaria, ab altero terra sancti Thomae, ab altero Rosentem, qualiter [1323 1Kb] mittit in Piscariam; quae omnia Hyselgarda [1324 1Kb] comitissa obtulit beato Benedicto. Ecclesia [1325 1Kb] sancti Calixti; [Col. 0549B] sancti Mammetis, cum tota curte de Iliano; sancti Marci; sancte Marie in Pontiano, cum [1326 1Kb] terrae modiis sexcentis. Insula quae est intra Pomarium et castrum quod [1327 1Kb] dicitur [1328 1Kb] Calcaria, cum [1329 1Kb] terra modiorum circiter 400. Ecclesia sancti Eleutherii et sancti Pauli in pertinentia de Boclanico, loco qui dicitur Rupi, cum terra septingentorum octoginta modiorum. Ecclesia sancti Herasmi in Cerretu plano, cum pertinentiis et finibus suis, ac molendinis omnibus que intra ipsos [1330 1Kb] constructa sunt fines, cum ecclesia sancti Salvatoris et sancti Martini. Ecclesia sancti Benedicti et sancte Marie et sancti Comitii et sancti Silvestri in loco qui dicitur [1331 1Kb] Orni cum omuibus finibus ac pertinentiis earum. Hanc [1332 1Kb] ecclesiam sancti Silvestri construxit [Col. 0549C] quidam Rainerius, et obtulit eam beato Benedicto cum omnibus pertinentiis suis, intra hos fines: ab uno latere [1333 1Kb] , ipsa benna [(471) 1Kb] ; ab altero, Septem viae; ab altero, alia benna, quae se simul conjungunt. Fara Maionis, et fara que dicitur Biana [1334 1Kb] cum finibus et pertinentiis earum [1335 1Kb] [(472) 1Kb] . Hic [1336 1Kb] Maio fuit consanguineus Poterici praepositi sancti Liberatoris sub praedicto abbate, et obtulit in hoc monasterio eandem faram; quae continens est insimul quinque milium octingentorum modiorum terrae. Curtis [1337 1Kb] sancti Calixti cum omnibus suis. Ecclesia sancti Petri in loco qui dicitur Mallianellum [1338 1Kb] , cum omnibus pertinentiis ac [1339 1Kb] [Col. 0550A] finibus suis, id est [1340 1Kb] a capite fossatum de Lavite [1341 1Kb] , a pede viam de ipso puteo, ab uno latere bennam, ab altero fluvium de Argelli; quam etiam praedictus Maio hic obtulit. Intra quos [1342 1Kb] fines est ecclesia in honore Sancti Mauri, et monasterium sancti Renati quod situm est inter Antonianum et Pizzum Corvarium cum omnibus pertinentiis suis. Ecclesia sancti Calixti supra istum Laentum in loco qui dicitur Vallis, cum [1343 1Kb] terra modiorum sex milium sexaginta. Ecclesia sanctae Mariae supra faram de Laento, cum [1344 1Kb] pertinentia et [1345 1Kb] finibus suis, a capite videlicet via, a pede Laentum, ab utroque latere fossatum. Ecclesia sancti Savini in Trevanico [1346 1Kb] ; sancti Clementis in Plombata. Ecclesia sancti Salvii ibidem. Qui videlicet Salvius ex Campania [Col. 0550B] ortus [1347 1Kb] hujus monasterii extitit monachus, et tenuit praedictam ecclesiam sancti Clementis in obedientia [1348 1Kb] , ubi, cum defunctus fuisset, multa ad [1349 1Kb] sepulchrum illius mirabilia Deus est operatus. Ecclesia sancte Marie in fluvio Foro [1350 1Kb] [(473) 1Kb] , loco qui dicitur Cannetum, cum [1351 1Kb] terra modiorum quattuor milium sexaginta. In ipsa aqua ejusdem [1352 1Kb] Fori molendina quattuor. Ecclesia [1353 1Kb] sancti Petri in Jolliano [1354 1Kb] , cum [1355 1Kb] mille quadringentis modiis terrae. Monasterium sancti Severini. Ecclesia sancti [1356 1Kb] Menne in pertinentia de [1357 1Kb] Ripe; sancti Andreae in colle de Albe [1358 1Kb] ; sancti Petri in loco, qui dicitur Ari. Curtis quae vocatur Fenestre. Ecclesia sancti Angeli ante civitatem Ortonam, cum [1359 1Kb] modiis terrae octingentis. Castellum de Ungo [Col. 0550C] cum tota pertinentia sua, et intra ipsam pertinentiam, Grosse, et medietas de civitate Tazze, cum tota pertinentia de Rapini et [1360 1Kb] Comino. Ecclesia sanctae Crucis in pertinentia de [1361 1Kb] Roma, cum mille quingentis terrae modiis, et medietate ipsius castri de Casale [1362 1Kb] cum pertinentiis suis. Monasterium [1363 1Kb] sancti Pancratii cum tota pertinentia sua. Castellum de Prata, et Gessi [1364 1Kb] , et Civitella, et vallis sancti Martini, cum omnibus pertinentiis eorum. Ecclesia sancti Petri in civitate Teatina veteri [1365 1Kb] , et ibidem juxta ecclesia sancti Pauli. Ecclesia sanctae Teclae intra eamdem civitatem novam, cum ipsa porta quae respicit ad orientem, quae hactenus [Col. 0551A] porta monacisca [1366 1Kb] vulgo vocatur. Ecclesia sancti Theoderi, et ecclesia sancti Salvatoris intra civitatem Aternum [(474) 1Kb] , cum medietate de ipso portu, quem supradicta Hyselgarda [1367 1Kb] comitissa obtulit beato [1368 1Kb] Benedicto.

In comitatu vero Pennense est [1369 1Kb] ecclesia sancti Felicis in Stabulo; campus de Gale; monasterium sancti Benedicti in Lauriano, et sanctae Scholasticae juxta fluvium qui dicitur Tabe [(475) 1Kb] cum integra curte de Moscufo [1370 1Kb] , et curte de Gemberuti; et ecclesia sancti Angeli in Galbanico [1371 1Kb] , cum integra ipsa curte, et cum medieta te de castro Laureto, ab ipsa videlicet pila quae in ejusdem castelli medio sita est, quomodo descendit in fossatum [1372 1Kb] de Rosiccle [1373 1Kb] , cum ecclesia quae ibi constructa est in honore [Col. 0551B] sancti Felicis, et usque trivium quod est super Sanctum Felicem, et sicut pergit per ipsam vallem in fossatum de Doreniano, et sicut ipsum fossatum descendit in flumen Tabe, et qualiter per ipsum flumen ascendit usque ad Paternum, ubi est ecclesia in honore sanctae Mariae, et sicut recte ascendit in ipso fonte de Laureto, et sic venit ad praedictam pilam: intra quos fines nulli omnino aliquid pertinet, nisi tantum monasterio Casinensi. In Colle alto sex petiae de terra [1374 1Kb] permaximae. Medietas villae de Laverano. Medietas de Podio [(476) 1Kb] Pollecanti. Curtis [1375 1Kb] de Colle alto. Tertia pars de castello [1376 1Kb] Cese. Medietas castri de colle Maio. Ecclesia sancti Martini in Genestrula cum tota curte. Ecclesia in Salaiano [1377 1Kb] cum mille septingentis modiis terrae. [Col. 0551C] Quarta pars de civitate Quana. Medietas curtis de Viculo. Curtis de Carpeneto, cum montanis et planitiis magnis. In pertinentia de Civitella [1378 1Kb] , tria milia modiorum terrae. Monasterium sancti Petri in Castroniano, cum ecclesia sanctae Ceciliae et cum omnibus pertinentiis suis; et plurima alia quae hic scribere supersedimus. Quae videlicet omnia usque ad id tempus abbates hujus loci sive ad jus proprium retinebant, sive ad [1379 1Kb] censum aliis libellario nomine nonnullis concesserant.

[Col. 0552A] ANGELARIUS [1380 1Kb] abbas a beato Benedicto vicesimus, sedit annis 6. Hic ut [1381 1Kb] supra jam diximus (c. 44), de praepositura hujus menasterii apud Teanum abbas effectus, post [1382 1Kb] biennium (an. 886) [(477) 1Kb] coepit paulatim restaurare monasterium domini Salvatoris, quod a Saracenis incensum superius diximus [1383 1Kb] . Fuit [1384 1Kb] autem temporibus Aionis [1385 1Kb] principis Beneventani, et Stephani quinti papae, et successoris ejus Formosi. Quem [(478) 1Kb] videlicet Formosum, Stephanus papa qui ei successerat de sepulcro suo extrahi abicique mandavit; cunctasque ipsius ordinationes irritas esse statuit, pro [(479) 1Kb] eo scilicet quod cum Ostiensis episcopus esset, contra canonum sanctorum [1386 1Kb] decreta apostolicam sedem usurpaverat [1387 1Kb] .

[Col. 0552B] 46. Sub [1388 1Kb] hoc abbate oblata est in hoc monasterio terra illa quae nuncupatur Brezze [1389 1Kb] prope Capuam, quod est pratum magnum et silva, a quodam Castulo, ejusdem loci habitatore. Hermefrid [1390 1Kb] quoque civis Asculanus vir dives, subdiaconus officio, obtulit se ipsum per capillos capitis sui praeposito nostro [1391 1Kb] nomine Wamelfrid [1392 1Kb] , cum omnibus omnino mobilibus et immobilibus suis de partibus illis. Quidam etiam Ingius nomine de Benevento expeditionem Rome facturus, obtulit huic sancto cenobio de [1393 1Kb] rebus suis curtes tres, unam in [1394 1Kb] loco qui dicitur Turri, aliam in [1395 1Kb] loco qui dicitur Murece, aliam vero in loco qui [1396 1Kb] vocatur Mattici, cum universis finibus ac pertinentiis illarum. Sed et [1397 1Kb] Walamir quidam ejusdem civitatis indigena se [Col. 0552C] ipsum in hoc loco ad monachatum tradens, obtulit in ecclesia sancti Benedicti Benevento quae [1398 1Kb] dicitur [1399 1Kb] Ad xenodochium, cella hujus cenobii, curtem unam magnam in finibus de Ariano [(480) 1Kb] , loco qui dicitur Tricium, cum omnibus ex integro pertinentiis [1400 1Kb] curtis ipsius. Eodem [1401 1Kb] tempore Athanasius [1402 1Kb] Neapolitanus episcopus manifestavit se monasterio huic de obedentia nostra in Casa Gentiana, ut nullam ibi potestatem neque ipse neque successores sui ulterius [1403 1Kb] habeant, vel licentiam in ea aliquem [Col. 0553A] quem ordinandi, vel conditionem ponendi; sed sicut antiquitus nobis pertinuit, ita deinceps in nostram [1404 1Kb] ex integro potestatem et ordinationem rediret. Huic abbati Adelmarius quidam Capuanus vendidit integram curtem suam in loco Anglena prope ecclesiam Sancti Vincentii nobis pertinentem, cum campis et silvis et pratis et terris omnibus ad ipsam curtem pertinentibus. Per idem tempus Laurentius diaconus et monachus noster, praepositus monasterii sanctae Mariae de Cingla [1405 1Kb] , fecit concambium cum quodam Landoario Capuano de quibusdam terris in Calvo [(481) 1Kb] et Calinulo, cum licentia scilicet [1406 1Kb] et consensu praefati abbatis Angelarii [1406 1Kb] et Radelchisae [1407 1Kb] abbatissae. Idem quoque fecit et Johannes sacerdos et monachus, ac praepositus praefati [Col. 0553B] monasterii Cinglensis [1408 1Kb] de quibusdam aliis terris eidem Landoario, per licentiam nichilominus et consensum abbatis [1409 1Kb] ejusdem, et abbatissae Gaitrudae.

Defuncto [1410 1Kb] interea Teanensi episcopo, praedictus abbas in eadem civitate a clero et populo electus et ordinatus est; ubi etiam et defunctus est et sepultus, die [1411 1Kb] Nonarum Decembrium [(482) 1Kb] .

RAGEMPRANDUS primo et vicesimo loco in [1412 1Kb] praefato Teanensi monasterio abbas electus (an. 889), sedit annis 9, mensibus [1413 1Kb] 10. Qui videlicet [1414 1Kb] Johannem papam nonum, ut sibi more praedecessorum suorum privilegium faceret petiit et accepit (an. 889. Mart.) [(483) 1Kb] .

47. Hoc [1415 1Kb] [(484) 1Kb] praesidente Adelgarius quidam [Col. 0553C] nobilis de [1416 1Kb] Teano obtulit beato Benedicto [1417 1Kb] cum oblationibus Herchempertum filium suum, docilis utique [1418 1Kb] ingenii puerum. [Erch. 61, 69, 65, 66.] Quo tempore Grecis ac [1419 1Kb] Neapolitanis Capuam obsidentibus (an. 886), idem Herchempertus cum aliis septem fratribus a Teano Capuam tendens, juxta Anglenam [1420 1Kb] omnes a Grecis exequitati pariter [1421 1Kb] atque expoliati sunt, et eorum [1422 1Kb] famuli capti; et famulis quidem argento redemptis, [Col. 0554A] et equis [1423 1Kb] quinque solummodo recollectis: ipse solus sicut idem de se refert cum magistro suo pedes remansit, sicque civitatem intravit. Post haec cum Atenulfus [1424 1Kb] gastaldatum adeptus omnia que juris nostri monasterii in [1425 1Kb] terra Capuana erant fratribus abstulisset (an. 887, Jan.), praefatus Herchempertus [1426 1Kb] Romam hac de re ad [1427 1Kb] Stephanum papam transmissus est; a quo videlicet et apostolicam benedictionem fratribus detulit, et privilegium [1428 1Kb] coenobio obtinuit, et praedicto [1429 1Kb] Atenulfo commonitorias litteras ut universa quae abstulerat [1430 1Kb] protinus redderet, nisi excommunicationis vellet subire sententiam attulit. Quas ille suscipiens paruit [1431 1Kb] , et omnia quae nobis abstulerat ex integro restitui jussit. Hic etiam Atenulfus eidem [Col. 0554B] pape Stephano jam dudum [* 1Kb] suggesserat ut si ei contra Saracenos Gariliani [1432 1Kb] degentes ferret auxilium, ipse et Cajetanos [1433 1Kb] omnes quos nuper ceperat redderet, et fidelitatem [1434 1Kb] ei firmissimam faceret; sed [1435 1Kb] quia papa nequivit implere quod ille petiverat [1436 1Kb] , neque ipse quoque fecit quod papae mandaverat. Theophilactus etiam [1437 1Kb] stratigo hisdem [1438 1Kb] diebus a Bari Teanum cum exercitu veniens, eosdem Saracenos nisus est aggredi: sed nil praesumens ad propria repedavit.

Hic [1439 1Kb] abbas concessit Ageltrudae augustae quae fuit mater Lamberti regis, libellario more diebus tantum vitae ipsius duas cellas hujus monasterii cum omnibus rebus suis in finibus Lombardiae; unam in [Col. 0554C] loco qui dicitur Laude [(485) 1Kb] , et alteram in Persiceta [(486) 1Kb] : unde per singulos annos mittebat illi eadem augusta census gratia tres libras argenti. Fecit etiam libellum Gotfrido cuidam Marsicano de ecclesia [1440 1Kb] Sancti Gregorii in Serviliano [1441 1Kb] cum servis et ancillis et omnibus pertinentiis [1442 1Kb] ejus in eodem comitatu Marsorum; pro quo annualiter recipiebat censum tritici modios [1443 1Kb] 15 totidemque de vino, et pisces centum in mense Octobri. Per [Col. 0555A] hos dies Sichelfrid quidam Capuanus [(487) 1Kb] reddidit huic monasterio inclitam [(488) 1Kb] curtem de Patenaria [1444 1Kb] , quam avus ipsius [1445 1Kb] a Bassacio abbate per convenientiae scriptum receperat.

48. Jam [1446 1Kb] septimus abbatis hujus annorum circulus volvebatur (an. 896), cum incomprehensibili Dei judicio monasterium quo in Teano fratres degere coeperant, ab igne crematum est [1447 1Kb] ; ubi etiam et regula quam beatus Benedictus manu sua scripserat [1448 1Kb] , nec non et sacci in quibus [1449 1Kb] eidem patri sanctissimo coelitus escae delatae sunt: insuper et plurima [1450 1Kb] coenobii munimina atque praecepta, a singulis imperatoribus, ducibus [1451 1Kb] , atque principibus eidem monasterio collata, pariter [1452 1Kb] incensa sunt. Inter quae etiam praecepta [1453 1Kb] de Casa [Col. 0555B] Gentiana simul sunt ab igne consumpta [(489) 1Kb] . Namque temporibus Johannis abbatis, qui tertius [1454 1Kb] ab isto fuit, cum die quadam ante eundem venerabilem patrem [1455 1Kb] ortum fuisset inter fratres colloquium, a quibus principibus praedicta Casa Gentiana huic monasterio concessa fuisset, quidam Maio presbyter atque grammaticus, homo senex et verax [1456 1Kb] , hoc exinde se nosse certo certius affirmabat. Aiebat namque [1457 1Kb] : Sicut recolo, inquit, me legisse in tribus praeceptis donationum quae fuerunt in scrinio domni Angelarii abbatis: in primis Gisulfus dux concessit [1458 1Kb] in monasterio sancti Benedicti territorium Gentianae; postea vero Arichis princeps concessit [1459 1Kb] in hoc eodem monasterio partes majores ibidem in Gentiana. Iterumque Grimoaldus [1460 1Kb] [Col. 0555C] filius ejus [1461 1Kb] concessit sancto Benedicto omnia domnicalia sua [1462 1Kb] cum servis et ancillis, in eodem loco Casae Gentianae; et cellam sancti Agapiti, et multa [1463 1Kb] alia quae nunc non recordor. Simul etiam in eisdem praeceptis continebatur donatio eorundem [1464 1Kb] [Col. 0556A] principum de portu Trajectensi, et Vulturnensi: necnon et de piscaria Lesinensi. Haec, inquit, omnia ego legi, et in aliis cartis [1465 1Kb] renovavi ex jussione ejusdem abbatis Angelarii. De supradicto itaque incendio Teanensis monasterii, quidquid a fratribus de thesauro ecclesiae potuit quomodolibet eripi, in episcopio ejusdem civitatis repositum est. Unde [1466 1Kb] postmodum non parva ejusdem thesauri pars fertur in ipsa ecclesia remansisse. Obiit [1467 1Kb] autem supradictus abbas 8 Idus Novembris.

49. Circa [1468 1Kb] [(490) 1Kb] haec tempora (an. 899, Nov. 6.) Symbaticius [1469 1Kb] patricius veniens a Constantinopoli obsedit [1470 1Kb] Beneventum per tres [1471 1Kb] circiter menses, cepitque illam 15 Kal. Novembris (Oct. 18), anno Domini 891. Completis [1472 1Kb] a Zottone primo duce [Col. 0556B] Beneventi trecentis et triginta annis; per cujus videlicet temporis spatium Langobardorum tam duces quam principes eandem civitatem tenuerant. Hic [1473 1Kb] Symbaticius cum esset imperialis protospatharius et stratigo Macedoniae [1474 1Kb] , Traciae, Cephaloniae atque Langobardiae, entilma fecit (an. 892. Jun.) praedicto abbati de monasterio sanctae Sophiae de Benevento, et sancte Marie de Cingla, et sancte Marie de Plumbariola [1475 1Kb] , terribiliter ex parte imperatorum praecipiens, ne quis esset qui in causis ac possessionibus predictorum cenobiorum Casinensi cenobio pertinentium [1476 1Kb] aliquam aliquomodo molestiam seu violentiam inferre presumeret. Quod si aliquis in eis delinqueret, iram imperatoriam pro certo se experturum sciret. Post hunc [1477 1Kb] Symbaticium, [Col. 0556C] dominatus est Beneventi Georgius patricius (an. 892) [(491) 1Kb] . Qui cum annis tribus et novem mensibus eam [1478 1Kb] tenuisset [(492) 1Kb] , veniens Guido [1479 1Kb] dux [1480 1Kb] et marchio, expulit inde Grecos (an. 895, Aug.), et praefuit ibi annis ferme [1481 1Kb] duobus; [Col. 0557A] post hunc Radelchis (an. 897, Apr.) [1482 1Kb] [* 1Kb] . Deinde praefatus [1483 1Kb] Atenulfus ex Capuano castaldatu jam comes, cum filio Landulfo, et caeteri deinceps per generationes suas, in [1484 1Kb] ea principatum tenuerunt per annos circiter centum septuaginta et septem (an. 899) [1485 1Kb] .

50. Interea [1486 1Kb] praefatus Atenulfus una cum Neapolitanis [1487 1Kb] et Amalphitanis non parvo exercitu aggregato, Garilianum supra Saracenos venit, et constructo de navibus ponte juxta Trajectum in loco qui Setra vocatur transiens expugnabat eos. Ibidem [1488 1Kb] igitur illis consistentibus, quadam nocte dum minus caute suas custodias agunt, repente Saraceni cum Cajetanis [1489 1Kb] super eos irruunt, deque illis plurimos [Col. 0557B] sternunt: reliquos usque ad praedictum [1490 1Kb] pontem acriter insequuntur. Sed ibi tandem nostris viriliter [1491 1Kb] resistentibus, Saraceni terga vertere, et suis se castris tueri coguntur [1492 1Kb] .

LEO vicesimus et secundus abbas, similiter apud Teanum sedit annis 15, mensibus [1493 1Kb] 7 [(493) 1Kb] : temporibus [1494 1Kb] papae Christofori, qui de papatu expulsus, et monachus factus est, nec non et Sergii tertii papae, a quo idem abbas privilegium de more recepit [(494) 1Kb] .

51. Adquisivit etiam et a praefato Atenulfo [1495 1Kb] jam principe praeceptum [(495) 1Kb] confirmationis omnium oblationum seu concessionum ac possessionum hujus monasterii (an. 902. Mai.), propter [1496 1Kb] id vel maxime, quod et prius in hoc loco a Saracenis, denuo [Col. 0557C] vero apud Teanum monimina hujus cenobii igne consumpta essent (Jun.). Hujus [1497 1Kb] porro [1498 1Kb] abbatis interventu concessus est ab eodem principe [(496) 1Kb] mons sancti Eleutherii in monasterio sanctae Mariae de Cingla [1499 1Kb] , pro pascuis videlicet animalium ipsius loci, nec non et pro lignis faciendis ad diversas utilitates. Fluvius etiam qui dicitur Ete, ab ipso ortu suo usque ad fluvium Vulturnum, et [Col. 0558A] deinceps ipse [1500 1Kb] Vulturnus usque in pedem praedicti montis sancti Eleutherii, quemadmodum ad jus palatii pertinuit, ad faciendum in ipsis aquis quicquid eidem monasterio necessarium fuerit. Iste [1501 1Kb] abbas quinto anno ordinationis suae (an. 904.) cepit reedificare hoc monasterium, quod videlicet per septem et viginti annos [(497) 1Kb] penitus fuerat destitutum.

Huic [1502 1Kb] Guaimarius [1503 1Kb] Salernitanus princeps per praeceptum [(498) 1Kb] concessit (an. 900, Aug.) curtem unam magnam in loco qui dicitur Rota, cum casis et silvis et arbustis, vineis et castanetis [1504 1Kb] , servis quoque et ancillis, et cum omnibus eidem [1505 1Kb] curti ex integro pertinentibus. Idem [1506 1Kb] item Guaimarius [1507 1Kb] alio praecepto concessit in hoc monasterio medietatem curtis in finibus Sarni, loco vocabulo Lentiaria [Col. 0558B] [1508 1Kb] que fuit cujusdam [1509 1Kb] Agenardi: cujus videlicet medietatem idem Agenardus jam beato Benedicto obtulerat; cum omnibus ad eandem curtem pertinentibus. Hic [1510 1Kb] fecit libellum cuidam Adelario civi Romano de ecclesia Sancti Benedicti, quae ibidem nobis antiquitus pertinuit; ea condicione ut quotiens vel abbas vel monachi nostri Romam pro aliqua utilitate perficienda perrexissent, honorabiliter eos [1509 1Kb] in eadem ecclesia reciperet, quandiu ibi remorari necessarium esset, et omni anno pro censu 60 denarios monasterio nostro transmitteret. Defunctus vero est praedictus [1511 1Kb] abbas 16 Kal. Septembris (an. 914, Aug. 17). Uterque autem hic, Ragemprandus videlicet atque Leo, in ipso Teanensi coenobio ubi praefuerunt [1512 1Kb] , ubi et defuncti sunt [Col. 0558C] et sepulti.

52. Per [1513 1Kb] idem tempus cernens praefatus princeps non sine manu valida et brachio extento Saracenos posse de Gariliano expelli, Landulfum filium suum ad Leonem imperatorem Constantinopolim [1514 1Kb] destinavit: suggerens omnia quae per tot annos ab Agarenis perpessi fuerant mala, orans et supplicans ut dignaretur quantocius afflictae ac desolatae ab [Col. 0559A] eisdem Saracenis patriae subvenire; atque ut [1515 1Kb] illos de Gariliano valeat [1516 1Kb] extirpare, auxilium exercitus sui non dedignetur illi transmittere. Quem imperator et [1517 1Kb] honorifice satis recepit, et cuncta quae suggesserat benigne se impleturum spopondit. Cum interim praedicto Atenulfo defuncto apud Capuam (an. 910), Landulfus, impetrata ab augusto licentia, revertitur, atque a fratre Atenulfo multo cum honore recipitur. Imperator autem suae sponsionis non immemor, Nycolaum patricium cui Picingli cognomen erat [1518 1Kb] , consequenter ad has partes cum valida Grecorum manu transmisit, eique ut Saracenos Gariliani [1519 1Kb] degentes, funditus deleret [1520 1Kb] , mandatis augustolibus imperavit. Veniens igitur praedictus patricius, et fortitudine valida et multa [Col. 0559B] [1521 1Kb] prudentia praeditus, eos primum quos familiares sibi ac foederatos Saraceni habebant, id est Gregorium ducem Neapolitanorum [1522 1Kb] , et ducem Cajetae Johannem, patriciatus illis honorem ab augusto deferens, ab eis disjungere studuit; deinde conjunctus praedictis fratribus Landulfo et Atenulfo principibus [1523 1Kb] ; advocato etiam Guaimario principe Salernitano, Apulis quoque et Calabris omnibus transmarino exercitui additis, castra super Saracenos juxta Garilianum ex ista parte metatus est (an. 916). Quo cognito papa Johannes decimus [1524 1Kb] qui triennio [1525 1Kb] ante (an. 914, Jan.) ex episcopatu Ravennate Romanam sedem invaserat, et [1526 1Kb] ipse unacum Alberico [1527 1Kb] marchione [(499) 1Kb] , cum valida pugnatorum manu adveniens [1528 1Kb] , ex altera nichilhominus parte consedit; [Col. 0559C] et ita illos [1529 1Kb] hinc inde per tres menses continuos obsidentes [1530 1Kb] ad extremitatem ultimam perduxerunt. Cumque jam Saraceni fame nimia laborarent, neque ullo modo [1531 1Kb] , ullo umquam ingenio se evasuros nostrorum manus sperarent, ipsamque jam mortem prae oculis cernerent, consilio tandem supradictorum [1532 1Kb] ducum Gregorii atque Johannis, omnes domos suas incendunt; sicque facto unanimiter impetu fugientes, per montes silvasque proximas disperguntur (Aug.). Quos nostri [Col. 0560A] instantius persequentes, vix paucissimis aliquot [1533 1Kb] de tanta multitudine evadentibus, omnes interemerunt, atque hoc modo auxilio et misericordia Dei funditus de partibus istis eliminati [1534 1Kb] sunt, anno incarnationis Dominicae nungentesimo quintodecimo, indictione tertia [(500) 1Kb] , mense Augusto. Per [1535 1Kb] omnia benedictus Deus.

JOHANNES abbas vicesimus tertius a beato Benedicto, sedit annis 19 [1536 1Kb] , mensibus 7.

53. Hic nobilium Capuanorum ortus familia, eo tempore quo praefatus abbas Leo decessit (an. 914, Aug.), archidiaconatus [1537 1Kb] officio in Capuana ecclesia fungebatur, religiosis plane [1538 1Kb] et valde honestis moribus praeditus. Sed eum aliquanto tempore congregatio fratrum [1539 1Kb] quae Teani consistebat, pastore [Col. 0560B] esset proprio destituta, nec inveniretur inter eos aliquis hujusmodi qui tantae praelationi videretur [1540 1Kb] idoneus, tunc [1541 1Kb] Landulfus et Atenulfus principes [1542 1Kb] , cum monachis ineuntes consilium, praefatum archidiaconum adierunt, eumque tam monitis quam precibus, ut praedictae [1543 1Kb] congregationis regimen reciperet compulerunt. Quo tandem annuente, monachus [1544 1Kb] factus, non multopost a fratribus universis juxta morem electus est [1545 1Kb] , atque a supradicto papa Johanne honorifice consecratus. Ordinatus [1546 1Kb] itaque abbas, coepit monere fratres, ut relicta [1547 1Kb] Teano, Capuam habitaturi secum pariter pergerent: quae [1548 1Kb] civitas, et [1549 1Kb] circumpositarum civitatum primaria esset, et in ipsa domini ejusdem patriae principes habitarent. At [1550 1Kb] illi obsecundantes [Col. 0560C] ejus imperio, Capuam omnes simul ad [1551 1Kb] habitandum profecti sunt. Verum in eadem civitate monasterium adhuc non erat aedificatum; sed in eo loco ubi nunc constructum esse [1552 1Kb] conspicitur, juxta portam scilicet sancti Angeli, perparva nimium [1553 1Kb] erat ecclesia [1554 1Kb] , ac secus eam altera [1555 1Kb] nichilominus [1556 1Kb] parva vilisque domuncula stabat [1557 1Kb] contexta viminibus, ubi tres tantum aut quattuor fratres vetuli morabantur. Hunc [1558 1Kb] siquidem locum Maio [(501) 1Kb] abbas sancti Vincentii [1559 1Kb] ad monasterium [Col. 0561A] construendum olim a principibus adquisierat, et eandem quam diximus ecclesiolam [1560 1Kb] atque domunculam ibi construxerat; sed cum post eum Godelpertus abbas factus fuisset, locutus cum praedicto abbate nostro [1561 1Kb] , permissione seu licentia praefatorum principum concambiavit cum eo ipsum locum (Nov.), recipiens scilicet pro eo locum alium tantundem ambitus [1562 1Kb] , ubi prius idem Johannes abbas monasterium nostrum [1563 1Kb] aedificare statuerat [(502) 1Kb] , et [1564 1Kb] consequenter idem [1565 1Kb] Godelpertus ad principes jam dictos accedens (Nov. 16.), adquisivit [1566 1Kb] alium locum [1567 1Kb] , super ipsum fluvium Vulturnum [(503) 1Kb] : et coepit ibi aedificare monasterium in honore sancti Vincentii, et monachos qui per diversa fuerant [1568 1Kb] dispersi, inibi congregare, et res atque [Col. 0561B] possessiones ipsius monasterii jam dudum perditas recolligere. Noster [1569 1Kb] autem Johannes tam propinquorum quam et [1570 1Kb] amicorum non [1571 1Kb] parvis adjutus solaciis, coepit nichilominus [1572 1Kb] in eodem quo diximus loco monasterium in [1573 1Kb] honore beati patris Benedicti a fundamentis construere, atque intra non multum tempus magnam pulchramque ecclesiam, nec non et officinas diversis monasterii officiis congruas decenter effecit [1574 1Kb] , ibique quinquaginta et eo amplius [1575 1Kb] victuros regulariter aggregavit. Cujus etiam studio et cura, Dei praecedente gratia factum est ut monasterium [1576 1Kb] ipsum velociter [1577 1Kb] allevatum, atque diversis intus et exterius opibus ditatum sit. Fecit siquidem ibi inter caetera idem abbas, codicem missalem [1578 1Kb] cum tabulis argenteis deauratis [Col. 0561C] [1579 1Kb] . Evangelium quoque opere [1580 1Kb] simili. Altarium vero in [1581 1Kb] circuitu totum argento sculpto [1582 1Kb] vestivit. Crucem etiam pulcherrimam cum gemmis [1583 1Kb] ac smaltis ad procedendum fecit. Ceroferaria argentea duo. Urceolum quoque cum aquamanili [Col. 0562A] [(504) 1Kb] suo similiter argenteum. Vascula aerea [1584 1Kb] ad diversos usus, appendentia libras sexcentas. Codices ecclesiasticos totius anni diversos et multos. Planetas pluviales, et albas, nec non dalmaticas, universamque tam in ecclesiasticis quamque et in familiaribus usibus supellectilem, sufficientissime praeparavit.

Eo [1585 1Kb] tempore satis mirabile signum in eodem monasterio contigit. Nam altare majus ipsius ecclesiae ab hora diei tertia usque ad mediam fere noctem tantam aquarum abundantiam guttatim instar sudoris effudit ut omnia ejusdem [1586 1Kb] altaris madefierent indumenta.

54. Apud Casinum vero post [1587 1Kb] renovationem totius majoris ecclesiae, cum aliquot ibi [1588 1Kb] ornamenta [Col. 0562B] ecclesiastica idem abbas [1589 1Kb] fecisset, altarium quoque majus in quo [1590 1Kb] sancti patris Benedicti corpus erat [1591 1Kb] humatum, marmoreis tabulis circumdedit [1592 1Kb] . A praefatis [1593 1Kb] etiam principibus Landulfo et Atenulfo praeceptum confirmationis totius abbatiae [(505) 1Kb] recepit [1594 1Kb] (an. 925 Feb. 23). Nec non et aliud [(506) 1Kb] de curte [1595 1Kb] Petrae Mellariae cum integro [1596 1Kb] gualdo et castanieto [1597 1Kb] omnibusque pertinentiis suis, et [1598 1Kb] cum 4 aldionibus cum filiis ac filiabus, et universis eorum (an. 928, Apr. 25). Sciendum [1599 1Kb] autem quoniam praedictam curtem de Petra Mellaria [(507) 1Kb] pro cambio nobis dederunt praefati principes, et receperunt [1600 1Kb] curtem sancti Benedicti [1601 1Kb] de Pantano prope Beneventum [(508) 1Kb] , et obtulerunt eam in Sancta Sophia, cella [1602 1Kb] videlicet monasterii [Col. 0562C] hujus. Hic [1603 1Kb] fecit libellum Adelberto filio Rainerii de Rastello, de aliquot curtibus monasterii [1604 1Kb] hujus in comitatu Mutinensi, fundo qui dicitur Persiceta [(509) 1Kb] , ad jugera octingenta [(510) 1Kb] ; reddentibus per annos singulos censum solidorum [1605 1Kb] septem. [Col. 0563A] Alium etiam libellum fecit eidem Adelberto de quibusdam possessionibus hujus loci in fundo Adili: quique Adelbertus postmodum obtulit (an. 998, Dec.) scripto [1606 1Kb] suo [(511) 1Kb] in hoc monasterio aliquot alias curtes suas, quae in eodem fundo Adili [(512) 1Kb] tunc ei [1607 1Kb] pertinere videbantur. Obiit autem praefatus [1608 1Kb] abbas pridie Kal. Aprilis (an. 934) [(513) 1Kb] , et apud Capuanum monasterium decenti est sepultura reconditus. Circa [1609 1Kb] hos dies depositus [1610 1Kb] est a Romanis supradictus papa Johannes invasor apostolicae sedis, et Leo sextus in [1611 1Kb] ea est ordinatus (an. 928. Mart.)

ADELPERTUS vicesimus quartus abbas [* 1Kb] , sexto die post [1612 1Kb] sui praedecessoris obitum ab universis fratribus ordinatus, sedit annis 9, ibique apud [Col. 0563B] Capuam et commoratus est et defunctus. Fuit [1613 1Kb] autem temporibus Stephani [1614 1Kb] septimi papae, et Johannis papae undecimi, qui fuit filius Sergii papae [(514) 1Kb] .

55. Quarto [1615 1Kb] abbatis hujus anno [1616 1Kb] (an. 937), venientes innumerabiles Ungari super Capuam, omnia in circuitu ipsius vastaverunt [1617 1Kb] ac depraedati sunt. Similiter etiam Beneventi facientes [1618 1Kb] , et Sarnum ac Nolam, cunctamque Liburiam discurrentes et devastantes, cum [1619 1Kb] nullus inveniretur qui tantae multitudini resistere posset, iterum Capuam reversi per 12 dies in campo Galliano commorati sunt. Quo [1620 1Kb] videlicet tempore cum [1621 1Kb] multos de nostris hominibus captivassent, non pauca [Col. 0563C] in eis redimendis expendimus, quorum haec summa est. Coronam [(515) 1Kb] de [1622 1Kb] argento magnam cum catenis argenteis. Turibulum [1623 1Kb] argenteum deauratum. Pocula argentea 4. Coclearia de [1624 1Kb] argento tria [1625 1Kb] pondo [1626 1Kb] libre unius. Tarenos [(516) 1Kb] 20. [Col. 0564A] Planetam diarodinam [(517) 1Kb] de bizanteis 15; aliam [1627 1Kb] cum listis argenteis de byzanteis 16, et aliam cum leonibus. Urnas [(518) 1Kb] de pallio 4 [1628 1Kb] , longitudinem [1629 1Kb] passuum 4, latitudinem [1630 1Kb] palmorum trium. Pannum de altari [1631 1Kb] diarodinum de bizanteis 16 [1632 1Kb] . Tapeta optima 16 pro bizanteis 67. Pannum admasurum [(519) 1Kb] pro bizanteis 8. Hostiales [(519) 1Kb] 3 pro bizanteis 13. Castaneas [1633 1Kb] [(520) 1Kb] duas pro bizanteis 8. Pulvinaria serica tria pro bizanteis 10. De hinc victoria tanta elati, et praeda tam magna onusti, Marsorum regionem ingressi coeperunt [1634 1Kb] similia facere, incendentes ac depopulantes universa. Omnipotentis itaque nutu et [1635 1Kb] auxilio Marsi ac Peligni simul convenientes, positis insidiis in [1636 1Kb] locis artissimis, irruerunt viriliter [1637 1Kb] [Col. 0564B] super eos, et universos fere interficientes, ingentem nimis praedam in auro et argento ac [1638 1Kb] palliis [1639 1Kb] , nec non et diversi generis animalibus, de illorum manibus extorserunt. Quotquot autem illorum evadere Marsorum gladios potuerunt, fuga dilapsi in sua reversi sunt.

56. Huic [1640 1Kb] abbati Johannes consul et dux Neapolitanorum suo praecepto confirmavit atque concessit ecclesiam sancte Cecilie intra Neapolim sitam in platea quae cognominatur Palmarum [(521) 1Kb] , antiquitus [1641 1Kb] huic nostro monasterio pertinentem, cum universis omnino pertinentiis ejus. Necnon [1642 1Kb] et cellam sancti Severi in Surrento, cum omni pariter substantia ac pertinentia ipsius; sed et cellam nostram de Casa Gentiana, cum gualdo, et terris, [Col. 0564C] et silvis, et omnibus omnino nobis in eodem territorio pertinentibus; et ut in tota civitate Neapoli nullum plateaticum sive portaticum nostri monachi aliquando darent. Eodem [1643 1Kb] tempore Agelmundus quidam nobilis de Vicalbo [(522) 1Kb] , obtulit huic monasterio [Col. 0565A] curtem suam quae dicitur de Pranduli, cum omnibus pertinentiis ejus; aliamque curtem in Patenara cum vineis, et pratis, omnibusque pertinentiis suis. Nec non et omnia quae illi jure haereditario pertinebant, tam in civitate Sorana quam et in castello quod [1644 1Kb] dicitur Sclavi [(523) 1Kb] . Sub hoc abbate [(524) 1Kb] Johannes praepositus sancti Liberatoris fecit libellum de rebus hujus monasterii apud Marchiam in manuplello [1645 1Kb] [(525) 1Kb] et Oliveto, et Turri, et in diversis [1646 1Kb] aliis locis; pro quibus recepit solidos ducentos, et centum modios [1647 1Kb] terrae in villa Gaulejani [1648 1Kb] [(526) 1Kb] . Similiter etiam et Garipertus praepositus diversarum per Marchiam cellarum ab hoc abbate ordinatus, fecit libellum de quibusdam casis nobis pertinentibus in Larino [(527) 1Kb] . Hic [1649 1Kb] idem [Col. 0565B] [1650 1Kb] abbas fecit libellum cuidam Grimoaldo de Camerino de cunctis [1651 1Kb] rebus hujus monasterii quae sunt in pertinentia Termulensi, intra Bifernum videlicet et Asinaricum fluvios, et villa de Guilliolisi, et mare; receptis ad praesens pro pretio solidis centum, pro censu vero annuali solidis octo.

BALDOINUS [1652 1Kb] abbas [1653 1Kb] quintus [1654 1Kb] et vicesimus a beato Benedicto (an. 942). Fuit [1655 1Kb] temporibus praedictorum principum Landulfi et Atenulfi, et fratris ejus Landulfi. Iste recepit privilegium a domno Marino papa secundo [(528) 1Kb] de consuetudine monasterii hujus [1656 1Kb] (an. 944, Jan. 21).

57. Hujus [1657 1Kb] papae temporibus Sico episcopus Capuanus homo [1658 1Kb] utique et saecularis et inlitteratus, [Col. 0565C] contra divina humanaque statuta agere non formidans, ecclesiam Sancti Angeli in [1659 1Kb] loco qui antiquitus ad arcum Dianae [(529) 1Kb] appellabatur [1660 1Kb] , nunc vero nuncupatur [1661 1Kb] Ad formam [(530) 1Kb] , quam videlicet [1662 1Kb] praedecessor ipsius monacho nostro ad [Col. 0566A] monasterium ibi construendum jam dudum concesserat, violenter auferens, cuidam diacono suo in beneficium tradidit [1663 1Kb] . Quod cum auribus praedicti venerabilis papae Marini per eundem monachum relatum [1664 1Kb] fuisset, apostolicae mox auctoritatis litteras episcopo praefato transmisit [(531) 1Kb] ; quibus acriter in illum invectus, et de canonum ignorantia et de inscitia litterarum, et de familiaritate saecularium, quin [1665 1Kb] etiam et de temeraria [1666 1Kb] transgressione [1667 1Kb] constitutorum praedecessoris sui eum districte redarguit. Mandat etiam, ut absque [1668 1Kb] aliqua mora, praefatam ecclesiam monacho illi restituat, ut in ea sicut ab antecessore suo sub anathematis etiam obligatione dispositum fuerat, monasterium fiat; quod videlicet monasterium, tam [Col. 0566B] ab ipsius episcopi, quam et ab omnium [1669 1Kb] sibi succedentium ex tunc et [1670 1Kb] deinceps inquietudine ac molestia liberum, sub custodia et potestate monasterii sancti Benedicti, quod tunc in Capua erat perpetuo permansurum constituit; diaconum vero illum cui praedictus episcopus eandem ecclesiam concesserat, praeter in servitio altaris, ab omni prorsus [1671 1Kb] ejusdem episcopi consortio privatum esse percensuit. Quod si omnibus his aliquatenus inobediens esse [1672 1Kb] praesumeret, sacerdotali se honore privatum ex [1673 1Kb] tunc, et excommunicationis vinculo innodatum sciret [1674 1Kb] .

58. Per [1675 1Kb] [(532) 1Kb] idem tempus cum monasterium sanctae Sophiae de Benevento principum violentia [1676 1Kb] ab hoc coenobio subtractum esset [1677 1Kb] , hic idem [Col. 0566C] abbas ostensis Romanorum pontificum regumque praeceptis, qui praedictum monasterium in hoc loco firmaverant, recollegit protinus [1678 1Kb] illud, et sub monasterii [1679 1Kb] hujus dicione redegit. Sed [1680 1Kb] cum non multo post a supradicto papa Romae evocatus [Col. 0567A] fuisset, eique quoniam magnae erat [1681 1Kb] prudentiae, abbatiam sancti Pauli idem pontifex commisisset [(533) 1Kb] , rursus a principibus monasterium sanctae Sophiae pervasum, et a nostra potestate [1682 1Kb] subductum est. Sub his ferme diebus, cum defuncto Marino [1683 1Kb] Agapitus in sede apostolica successisset (an. 946. Mart.), eique super hoc idem abbas conquestus fuisset, scripsit protinus praefatis [1684 1Kb] principibus idem apostolicus increpans eos acriter cur talia agere praesumpsissent: monens pariter et obsecrans, ut idem monasterium nostro [1685 1Kb] abbati sine aliqua mora ex integro restituerent. Quod si aliter agerent [1686 1Kb] , scirent se continuo [1687 1Kb] vinculo anathematis illigandos [1688 1Kb] . Cujus [1689 1Kb] imperio parens confestim [1690 1Kb] Atenulfus princeps, et ipsum [Col. 0567B] monasterium abbati nostro reconsignavit [1691 1Kb] , et per proprium [1692 1Kb] praeceptum [(534) 1Kb] quemadmodum a domno Arichis primitus hic oblatum fuerat [1693 1Kb] , in hoc coenobio imperpetuum confirmavit (an. 943, Jan. 30), cum universis profecto quae ibi postmodum concessa sunt, sive a singulis principibus sive a ceteris quibusque fidelibus [(535) 1Kb] . Quo etiam tempore octo familias [1694 1Kb] hominum in cella sancti Benedicti de Caudis ab eodem abbate rogatus concessit [(536) 1Kb] (an. 943, Jan. 30). Necnon et aliud praeceptum illi de totius abbatiae pertinentiis fecit [(537) 1Kb] .

59. Circa [1695 1Kb] [(538) 1Kb] hos dies cum monasterium quoque nostrum quod tunc apud [1696 1Kb] Capuam erat sub sua jam dicione cupiditatis seu lucri gratia principes redegissent, et hac occasione fratres ibi [Col. 0567C] degentes quodammodo [1697 1Kb] seculariter viverent: cognito hoc supradictus [1698 1Kb] papa Agapitus per suggestionem nostri [1699 1Kb] abbatis, mandat confestim [1700 1Kb] praefatis principibus apostolicae auctoritatis acres [Col. 0568A] nimium litteras; redarguens vehementer et increpans eorum nequitiam cur tantum nefas committere ausi fuissent; praecipiens insuper ut nullam ulterius in eodem monasterio dominationem exercere praesumerent. Monachi vero universi ad pristinum [1701 1Kb] cenobium Casinense [1702 1Kb] cum universis monasterii rebus protinus reverterentur: ibidem sub abbate proprio regulariter Domino servituri; duobus dumtaxat vel tribus sertibus fratribus in Capuae monasterio relictis. Quod si vel principes vel certe monachi aliter agere praesumerent, aut aliquis aliquid de rebus ejusdem monasterii pervadere [1703 1Kb] , vel aliquam inde ordinationem [1704 1Kb] praeter abbatem facere temptarent, scirent se nisi resipiscerent auctoritate apostolica excommunicandos. Ab [1705 1Kb] eodem [Col. 0568B] quoque sancto pontifice adquisivit (an. 955. Oct. 16) praefatus abbas privilegium de monasterio sancti Stephani juxta Terracinam [(539) 2Kb] , quod beatus Benedictus sicut in Vita ipsius legitur (Greg. Dial. II. 22), per visionem mirabiliter apparens, aedificari monstraverat.

Hugonis [1706 1Kb] etiam [1707 1Kb] et Lotharii regum, de universis hujus loci possessionibus ad hunc abbatem praeceptum confirmationis habetur [(540) 1Kb] (an. 943, Mai. 15); quique reges, eo tempore monasterium [1708 1Kb] sancti Angeli de Barregio ab Agarenis destructum ad pristinum statum revocare desiderantes, universa inibi quae priores reges eidem regia donatione contulerant, praecepto proprio firmaverunt [* 2Kb] .

[Col. 0569A] Per 1709 1Kb] eos dies cum Basilius imperialis protospatharius esset apud Salernum, ex praecepto abbatis adeuntibus illum monachis nostris, cartam [1710 1Kb] restitutionis atque [1711 1Kb] confirmationis fecit [(543) 1Kb] de omnibus pertinentiis monasterii hujus per totam Apuliam, quas videlicet [1712 1Kb] eo tempore perditas habebamus: hoc [1713 1Kb] est ecclesiam [1714 1Kb] sancti Benedicti [Col. 0569B] de Lesina cum omnibus pertinentiis suis, et casas aliquot [1715 1Kb] intra eandem civitatem [(544) 1Kb] Cf. c. 22; piscariam de Lauri, et aliam piscariam ibidem; in Asculo [(545) 1Kb] casam solariatam, et curtes, et puteos; ad Melessanam [1716 1Kb] curtes, et puteos; ad Sanctum Joannem in Ruliana [1717 1Kb] curtes; ad Sanctum Decorentium terras; in Canusio [1718 1Kb] veteri ecclesiam Sancti Benedicti et molendinum, et curtes; in Minervio [1719 1Kb] [(546) 1Kb] speluncam ubi est ecclesia Sancti Salvatoris, et terras; in Andre [(547) 1Kb] vineas et olivas; in rivo qui dicitur De monacho, curtem. Haec omnia praefatus Basilius reconsignari fecit fratribus nostris, confirmans eadem nobis [1720 1Kb] per cartam proprio sigillo bullatam, et [1721 1Kb] interdicens ne quis amplius invadere illa praesumeret.

[Col. 0569C] MAJELPOTUS abbas vicesimus sextus, sedit [1722 1Kb] annis sex [(548) 1Kb] [* 1Kb] .

60. Hic de praepositura monasterii hujus abbas effectus (an. 943), recepit a praedicto principe Landulfo [Col. 0570A] praeceptum de omnibus generaliter rebus ac 1723 1Kb] possessionibus hujus monasterii. Necnon de terris et fundis in Liburia, loco qui dicitur Ad Trefone [1724 1Kb] , tam nostro monasterio, quam et ejus palatio in loco ipso pertinentibus [(550) 1Kb] . Aliud etiam praeceptum [(551) 1Kb] fecit idem [1725 1Kb] princeps huic abbati (an. 944. Aug. 30) specialiter de aqua Saonis [1726 1Kb] fluvii [(552) 1Kb] et ceterarum aquarum cum ripis et limitibus suis, et de feminis liberis quae essent servis monasterii copulatae: necnon et de pertinentia seu [1727 1Kb] confirmatione abbatiae totius. Sub hoc abbate, Leo quidam presbyter civitatis Larinensis qui postea episcopus factus est [(553) 1Kb] , obtulit huic monasterio ecclesiam Sancti Benedicti (an. 945, Aug.) quae sita est intra eandem civitatem cum omnibus rebus ac [Col. 0570B] [1723 1Kb] pertinentiis suis; quam etiam postmodum tempore Aligerni abbatis praefatus princeps [1728 1Kb] in hoc monasterio praecepto [1729 1Kb] suo firmavit [(554) 1Kb] (an. 952. Mai. 6). Item [1730 1Kb] Joannes quidam monachus [(555) 1Kb] natione Capuanus obtulit in hoc loco ecclesiam Sancti Viti quae constructa est in monte sancte Agathe supra Capuam [(556) 1Kb] , prope locum qui dicitur Ferruzanum [(557) 1Kb] , cum aqua [1731 1Kb] , et molendinis, et cum omnibus omnino [1732 1Kb] ejusdem ecclesiae [1733 1Kb] pertinentiis, necnon et universis mobilibus et immobilibus suis. Hic abbas [1734 1Kb] fecit libellum cuidam Aregisi Teanensi de ecclesia Sancti Adjutoris in [1735 1Kb] Alifa cum omnibus pertinentiis ejus, et de [1736 1Kb] silva quae appellatur [1737 1Kb] Catulisca, et de [1736 1Kb] aliis possessionibus [1738 1Kb] nonnullis quas in ejusdem civitatis [Col. 0570C] territorio tenere videbamur: receptis ab eo preter annualem censum bizanteis [1739 1Kb] quatuor. Cuidam [1740 1Kb] etiam Urso judici [1741 1Kb] fecit libellum in annis quindecim, de omnibus aquis, et piscariis, seu terris de tota pertinentia Lesinensi: pro tribus bizanteis, et quadringentis anguillis bonis per annos [1742 1Kb] [Col. 0571A] singulos mense Novembrio [1743 1Kb] . Post transitum igitur ejusdem [1744 1Kb] abbatis, cum convenissent in capitulo monasterii Capuani domnus Adelbertus [1745 1Kb] egregius praesul ecclesiae Capuanae, et domnus Ardericus [1746 1Kb] Teanensis episcopus, Leo quoque venerabilis abbas sancti martyris Christi Vincentii, necnon et nobilissimi judices praedictae civitatis Arechis et Sadelfrid, et Adenulfus [1747 1Kb] castaldeus [(558) 1Kb] vir [1748 1Kb] strenuissimus, 8 [1749 1Kb] Kal. Novembris, omnibus unanimiter annuentibus atque laudantibus electus est ab universis fratribus cum ingenti [1750 1Kb] voto [1751 1Kb] atque letitia in abbatem, domnus Aligernus praepositus tunc monasterii hujus, vir plane [1752 1Kb] venerabilis et valde honestus, et tam divina scientia [1753 1Kb] quam seculari prudentia praeditus.

[Col. 0571B] 61. Operae [1754 1Kb] [(559) 1Kb] pretium sane videtur hoc in loco, quoniam ad id temporis decurrens pertinxit historia, qualiter regnum Italiae a Francis ad Teutonicos sit translatum, compendiose perstringere. Denique [1755 1Kb] post mortem Ludowici filii Lotharii (an. 875, Aug. 12.), de quo superius plura jam diximus, qui videlicet cum fratribus [1756 1Kb] Lothario et Carlitto Francorum regno partito, Italiam [1757 1Kb] per tempora [1758 1Kb] aliquot retinuerat, Berengarius [1759 1Kb] Forojulensis [1760 1Kb] , filius Everardi [1761 1Kb] marchionis Italiae regnum invasit (an. 888): sed mox in ipsis suis primordiis, a Guidone filio Guidonis comitis duobus [1762 1Kb] praeliis superatus, Veronam tandem [1763 1Kb] aufugit [* 1Kb] . Guido autem cum per annos 1764 1Kb] circiter [Col. 0571C] sex regnum obtinuisset, vomitu [1765 1Kb] cruoris extinctus [Col. 0572A] [(560) 1Kb] (an. 894.), reliquid [1766 1Kb] illud filio suo Lamberto [1767 1Kb] . Quo etiam similiter [1768 1Kb] post sex annos [(561) 1Kb] defuncto, Ludowicus filius Bosonis regis Provinciae regnavit per annos tres (an. 900). Contra quem rursus filius regis Burgundiae, Rodulfus nomine, Italiam venit [1769 1Kb] . Interea [1770 1Kb] . [** 1Kb] Johannes papa undecimus [1771 1Kb] [(562) 1Kb] junctus [1772 1Kb] magnatibus Italiae, depulit ex ea Rodulfum; et mittens invitavit Hugonem [1773 1Kb] Aquitaniae ducem, qui tunc et prudentia maxima et virtute multa pollebat (an. 926). Qui rex protinus ordinatus, unacum filio Lothario strenue satis ac viriliter Italiae regnum per aliquot annos obtinuit (an. 926). Cum hoc Hugone [1774 1Kb] venit Italiam Azzo [1775 1Kb] comes Burgundiae [1776 1Kb] avunculus Berardi illius [1777 1Kb] qui cognominatus est Franciscus [1778 1Kb] a quo videlicet Marsorum comites procreati sunt. [Col. 0572B] Non multopost [1779 1Kb] idem [1780 1Kb] Hugo coronato filio (an. 931), et nobilissima illi conjuge Adelaide [1781 1Kb] ex [1782 1Kb] proceribus Tusciae conjuncta, cum jam [1783 1Kb] ab eo utpote senex vilipendi coepisset, et molestias quasdam atque ingratitudines pati, relicto ei regno, ipse in Burgundiam cum omni thesauro suo [1784 1Kb] recessit; ibique monasterium de propriis sumptibus exstruens [1785 1Kb] , quod Sanctus Petrus de Arle nuncupatur, illudque sufficientissime ditans, in eodem monachus est effectus (an. 946). Lotharius deinde post quattuor ferme annos in subitam frenesim incidens, ultimam diem explevit (an. 950. Nov. 22): et ita ipse Francorum regibus [1786 1Kb] deinceps in Italia regnandi terminum dedit. Quo [1787 1Kb] defuncto uxor ejus [Col. 0572C] Adelais [1788 1Kb] ad Attonem [1789 1Kb] propinquum suum [1790 1Kb] [Col. 0573A] in Canussam arcem munitissimam [1791 1Kb] confugit. Cum interea praedictus [1792 1Kb] Berengarius cum filio Alberto strenuissime viro [1793 1Kb] rursus regnum invadere cupiens, ac per hoc praedictam reginam capere modis omnibus satagens, per triennium ferme praefatam arcem obsedit. Atto [1794 1Kb] vero [1795 1Kb] interim cum regina consilio habito, nuntium ad Ottonem Saxoniae ducem, Ungarorum tunc victoria gloriosum transmittunt (an. 955), qui ei omnia quae circa illos [1796 1Kb] gerebantur referens, oraret quatinus ad Italiam confestim transire, eosque de Berengarii obsidione [Col. 0573B] liberare, reginamque ipsam in conjugium simul cum regno deberet recipere. Jam fere praedicta arx ad deditionem hostium cogebatur: cum ecce dispositione Dei nuntius a regina [1797 1Kb] transmissus subito rediit, et quoniam propter diligentissimam obsidionem nullus illi in arcem patebat [1798 1Kb] ingressus, litteras et anulum quem a duce detulerat callidus [1799 1Kb] arciger clam sagittae inseruit, ac [1800 1Kb] nemine id suspicante in arcem illa [1801 1Kb] trajecit. Quarum [1802 1Kb] videlicet litterarum tenor hujusmodi erat quod idem dux [1803 1Kb] jam transitis Alpibus Veronam venisset, ejusque filius Litulfus Mediolanum [1804 1Kb] se praecessisset; in proximo illos venturo auxilio viriliter agerent; se tam de conjugio quam et [1805 1Kb] de aliis [Col. 0573C] regni utilitatibus pro illorum voto auxiliante Deo [Col. 0574A] facturum. Quid [1806 1Kb] pluribus? Evestigio duce veniente et fugato Berengario atque Alberto [1807 1Kb] soluta obsidio est, captis duabus Berengarii [1808 1Kb] filiabus, atque in Teutonicam terram transmissis exilio; moxque Adelaidis [1809 1Kb] conjugium Otto sortitus, Teutonicis regibus ex tunc et deinceps in Italia regnandi initium extitit (An. 951), ac [1810 1Kb] non multo post Romam ingressus, coronam imperii de manu [1811 1Kb] Johannis [1812 1Kb] duodecimi papae recepit, anno scilicet [1813 1Kb] incarnationis dominicae nongentesimo [1814 1Kb] sexagesimo secundo [1815 1Kb] (Feb. 2).

Nos itaque jam sicut [1816 1Kb] in praefatione [1817 1Kb] hujus operis dixisse reminiscimur, tempus est ut primo huic libello terminum demus; non [1818 1Kb] ignorantes quod ita certe libri termino lectoris refocilatur intentio, quemadmodum [1819 1Kb] viatoris labor hospitio. Simul etiam [1820 1Kb] dignum censemus [1821 1Kb] , ut restauratio: immo ut sic dicamus reinchoatio tanti monasterii, una [1822 1Kb] cum novo abbate, sui libri exordium [1823 1Kb] habeat, et [1824 1Kb] sequentia tempora, sequentis quoque libri narrationibus annuente [1825 1Kb] Domino [Col. 0574C] prosequantur.


Explicit [1826 1Kb] liber primus.


INCIPIUNT [1827 1Kb] CAPITULA LIBRI SECUNDI.
[Col. 0573]
    [Col. 0573] 1. De ordinatione et studio, seu captione Aligerni abbatis.
    2. De vindicatione ejus et de renuntiis [1828 1Kb] terrae istius, seu praeceptis sibi a principibus factis
    3. De reconciliatione terrae hujus, seu restauratione monasterii.
    4. Item de praeceptis imperatorum, tam de hoc loco quam et [1829 1Kb] Sancto Angelo in Barregio
    5. Quo tempore corpus Mathei apostoli Salernum venerit [1830 1Kb] .
    6. De oblationibus quorumdam in hoc loco, nec non commutationibus aliquot ab abbate factis.
    7. De pertinentiis sanctae Mariae in Luco
    8. De libellis quos faciebat idem abbas, qua intentione faceret, et de censu eorum.
    9. Qualiter primo factus sit Capuanus archiepiscopatus.
    10. Qualiter princeps Landenulfus occisus sit, et qualiter vindicatus.
    11. De terraemotu mirabili et qualiter lignum sanctae crucis in hoc monasterio delatum sit.
    [Col. 0575] 12. De introitu Mansonis abbatis.
    13. De quorundam oblationibus seu libellis.
    14. Qualiter Laidulfus princeps eidem abbati juraverit, et quid illi [1831 1Kb] concesserit.
    15. Quomodo Landulfus de Sancta Agatha [1832 1Kb] princeps factus huic abbati juraverit, et quales ei concessiones fecerit.
    16. Qualiter sit a Capuanis deceptus atque caecatus.
    17. De adventu sancti Adelberti ad hoc monasterium.
    18. Item de adventu sancti Romualdi et sancti Bonifacii ad hunc locum.
    19. Qualiter huc comes Olibanus venerit
    20. Qualiter vel qua de re Joannes abbas ultro abbatiam dimiserit, et de libellis ipsius.
    21. Qualis visio in ejus obitu visa sit.
    22. Qualiter abbas Johannes huc venerit, et cur Jerusolimam ierit, et quomodo per visionem de reditu monitus abbatiam receperit [1833 1Kb] .
    23. De Sancta Maria in Cellis.
    24. Ut Otto imperator Beneventum perrexerit, et quae in his partibus egerit, et qualiter vel ubi decesserit.
    25. De operibus ipsius abbatis Johannis.
    26. De commutationibus et oblationibus, seu libellis sub eo factis.
    27. De Sancto Benedicto apud Suessam.
    28. De secessu praedicti abbatis ad Capuam, et de abbate Docibili.
    29. De exclusione Rotunduli, et substitutione Atenulfi.
    30. Qualiter sit Albanetae monasterium factum.
    31. De concessionibus imperatoris Heinrici, et de operibus abbatis Atenulfi.
    32. De quorundam in hoc loco oblationibus.
    33. Qualiter delata sit in hoc monasterio pars de linteo Salvatoris.
    34. De restauratione monasterii Barregensis, et de obitu ejus qui illud restauravit.
    35. Placitum seu renuntium ducum Cajetanorum [1834 1Kb] de confiniis monasterii hujus.
    36. De oblatione [1835 1Kb] insulae quae Limata vocatur.
    37. Qualiter Normanni primum in partes has venerint, et qualiter cum Grecis Melo duce conflixerint.
    38. De Normannis apud Piniatarium constitutis, et quomodo captus sit Dattus.
    39. Quomodo imperator Heinricus [1836 1Kb] super Trojam [1837 1Kb] cum exercitu venerit, et qualiter abbas eum fugiens in mare mortuus sit.
    40. Qualiter princeps Pandulfus sponte se Belgrimo [1838 1Kb] tradiderit, et qualiter per eum idem princeps a morte ereptus sit.
    41. Qualiter idem imperator Capuanum principatum Pandulfo Teanensi comiti tradidit.
    42. De ordinatione abbatis Theobaldi.
    43. Qualiter eundem imperatorem beatus Benedictus sanaverit, et [1839 1Kb] quae dona huic loco contulerit [1840 1Kb] .
    44. Quomodo scripta translationis sancti Benedicti fallacissima [1841 1Kb] probans exusserit
    45. Qualiter olim per beatum Benedictum idem imperator infirmatus sit.
    46. Qualiter episcopatus Babemberg concambiatus cum Benevento sit.
    47. Visio quae in obitu praedicti imperatoris cuidam servo Dei ostensa est.
    48. Delationes de corpore sancti Benedicti.
    49. De apparitione sanctorum Proti et Jacincti.
    50. De Sancto Benedicto in Clia et Sancto Nazario.
    51. Qualiter facta sit Capitinata.
    52. De primordiis abbatis Theobaldi, et operibus ejus in Sancto Liberatore.
    53. Item de operibus ipsius in hoc loco.
    54. Qualiter domnus Odilo Cluniacensis abbas huc venerit, et reversus brachium sancti Mauri ad hunc locum transmiserit.
    55. De oblationibus quorundam, seu libellis.
    56. De reversione principis Pandulfi.
    [Col. 0577] 57. De persecutionibus ejusdem et Todini in hunc locum.
    58. Qualiter abbas in marchias sit reversus.
    59. Qualiter Pandulfus thesaurum hujus atque Capuani monasterii auferri praeceperit.
    60. Quale miraculum factum sit in constructione ecclesiae sanctae Scolasticae de Cajeta.
    61. De obitu abbatis Theobaldi, et reprobanda electione Basilii.
    62. De vilitate ejusdem, et de quorundam oblationibus.
    63. Qualiter imperator Chuonradus huc venerit, et qualiter abbas Richerius sit electus.
    64. Qualiter Deus ab incendio locum istum eripuit.
    65. De initiis abbatis Richerii, et de quorundam in loco isto oblationibus.
    66. [1842 1Kb] .
    67. Qualiter sit a praefato abbate rocca de Vantra [1843 1Kb] recepta.
    68. Qualiter idem abbas sit ab Aquinensibus [1844 1Kb] comitibus captus, et qualiter recollectus
    69. Quomodo sit ultra montes profectus, et de pestilentia ac penitentia Aquinensium [1845 1Kb] 
    70. Qualiter Normanni juraverint, et cur oppidum sancti Angeli everterit.
    71. Qualiter apud Sanctum Germanum Normanni occisi sint, et omnia nostra quae retinebant, cum rocca sancti Andreae recepta.
    72. Quae visiones super his gestis a rusticis visae sunt.
    73. De munitionibus castellorum, et ponte sancti Angeli.
    74. Qualiter Pandulfus in hanc terram hostiliter intraverit, et ut ab Adenulfo turpiter fugatus sit.
    75. Qualiter Rodulfus expulsorum comes terram hanc praedari statuens, die sequenti extinctus repertus sit.
    76. Quomodo nepos ipsius abbatis in rocca rebellavit, et qualiter receptus sit.
    77. De adventu imperatoris Heinrici Romam, et qualiter tribus devositis illum Clementem in Romana sede constituit.
    78. De donis ipsius in hoc loco, et qualiter Capuam Pandulfo reddiderit, cunctasque Beneventi pertinentias Normannis firmaverit.
    79. Qualiter Leo papa ordinatus ad hoc monasterium venit, et Romam revertens ecclesiam sanctae [1846 1Kb] Jerusalem abbati nostro concessit.
    80. De errore Capuanorum qui pro castro Conca praedatum huc venire voluerunt.
    81. Qualiter iterum praedictus papa huc venit, et ut Beneventum in sua fidelitate recepit.
    82. Quomodo princeps Guaimarius occisus sit, et quomodo vindicatus.
    83. De oblatione fratrum Capuanorum.
    84. Qualiter nobis praefatus papa monasterium Terracinense restituit, et qualiter cum Normannis in Apulia dimicavit, et Romam reversus obiit.
    85. Quid apocrisarii ejus apud Constantinopolim gesserint.
    86. De electione papae Victoris, et quomodo Fridericus ad hoc monasterium venerit.
    87. De confirmatione castri Sarracenisci.
    88. De oblationibus comitis Trasmundi, et qualiter vel ubi praedictus abbas defunctus sit atque sepultus.
    89. De quibusdam operibus ipsius abbatis, et de electione abbatis Petri.
    90. De moribus ejusdem abbatis, et de oblatione monasterii Lucensis, et de miraculis domni Johannis Apuli ejusdem loci praepositi.
    91. Qualiter praefatus apostolicus electionem nostri abbatis indigne tulerit, et qualiter nunciis ipsius priores nostri regulariter illam esse factam ostenderint.
    92. Qualiter idem abbas eandem abbatiam refutaverit, et qualiter Fridericus electus sit.
    93. De primordiis ejusdem Friderici, et consecratione illius, seu de privilegiis huic monasterio ab eo receptis et factis.
    94. Qualiter eum Romani papam elegerint, et quod ipse postmodum reversus huc egerit.
    95. De oblationibus episcopi Marsicani et aliorum.
    96. Qualiter idem papa infirmatus Desiderium post se fieri abbatem constituit
    97. Qualiter omnem thesaurum loci hujus Romam ad se asportari mandaverit, et qualis visio exinde visa sit.
    98. De obitu ac sepulcro ipsius
    [Col. 0579] 99. Qualiter sit Mincius papa symoniacus ordinatus.
    100. De muneribus Friderici [1847 7Kb] 

Expliciunt capitula.





INCIPIT LIBER SECUNDUS [1848 9Kb] .
[Col. 0581]

[Col. 0581A] ALIGERNUS [1849 1Kb] abbas, septimo ac vicesimo loco a beato Benedicto in hoc monasterio feliciter ordinatus [1850 1Kb] (an. 949, Oct. 25), sedit annis 37. Fuit autem temporibus primi et magni Ottonis imperatoris, de quo supra diximus, et filii ejus Ottonis secundi; principum vero [1851 1Kb] Landulfi et Pandulfi, filii ejus cui cognomen Caput ferreum fuit [1852 1Kb] , et fratris ejus Landulfi, et item filii [1853 1Kb] Landulfi; Romanorum quoque pontificum, a [1854 1Kb] Johanne duodecimo usque ad Johannem quintum decimum; a quibus fere [1855 1Kb] omnibus diversis temporibus nichil neglegens, tam privilegia quam praecepta recepit. Inter [1856 1Kb] quae quintus decimus papa Johannes ad honorem et reverentiam hujus loci hoc in suo privilegio [(564) 1Kb] super ceteros addidit [1857 1Kb] : interdicens videlicet [1858 1Kb] omnibus [Col. 0581B] episcopis ut nulli liceret ab universis populis huic monasterio subjectis, vel ab omnibus ubique terrarum sibi pertinentibus ecclesiis, decimas vivorum, aut defunctorum oblationes per quamlibet occasionem auferre.

I. Hic [1859 1Kb] itaque Neapolitanorum [1860 1Kb] nobilium [1861 1Kb] genere ortus [1861 1Kb] in monasterio sancti Pauli apud Romam sub supradicto [1862 1Kb] abbate Baldoino monachus factus, postmodum [1863 1Kb] autem ab eodem abbate huc translatus, atque post transitum Majelpoti ut jam dictum est de praeposito loci hujus abbas effectus, super id quod Leo atque Johannes monasterii hujus abbates olim inceperant, restaurare coepit hunc locum; qui nimirum [1864 1Kb] a tempore abbatis Bertharii quando [1865 1Kb] a Saracenis incensus est (an. [Col. 0581C] 883), per septem et sexaginta circiter annos usque [Col. 0582A] [1866 1Kb] ad se, neglectus ac destitutus, et quasi desolatus penitus fuerat. Jam tamen paulo ante, sub Baldoino scilicet abbate, monachi nostri [1867 1Kb] qui eatenus primo apud Teanum, postmodum vero apud Capuam commorati necessario [1868 1Kb] fuerant, praecepto [1869 1Kb] Agapiti papae ex parte reversi fuerant, sicu jam supra relatum est (l. I, c. 59). Non tantum autem monasterium, sed et cuncta in [1870 1Kb] circuitu ipsius planities ita tunc [1867 1Kb] erat Saracenorum incursionibus [1871 1Kb] destituta [1872 1Kb] , ut rarus, immo [1873 1Kb] fere [1874 1Kb] nullus [1875 1Kb] inveniretur, qui servis Dei ibidem [1876 1Kb] degentibus aliquod obsequium exhibere deberet. Super [1877 1Kb] haec praeterea Teanenses comites usque ad monticulum monasterio proximum quem [1878 1Kb] Torocclum dicunt [(565) 1Kb] , res ejusdem monasterii invadendo [Col. 0582B] pervenerant; Aquinenses etiam [1879 1Kb] quibus [1880 1Kb] Adenulfus quidam cognomento Megalu [1881 1Kb] in castaldeum praeerat, ab ipso fere Casino qui non integris duobus milibus a civitate sancti Germani abest, totam ut vulgo loquar Flumeticam [(566) 1Kb] cum universis adjacentiis retinebant. Coepit igitur prudens abbas monasterii possessiones quas antiquitus possederat ubique terrarum, et maxime contiguas quasque [1882 1Kb] et in vicinia positas sollerter exquirere, et ab his qui bellicis eas temporibus diripuerant, inventis atque ostensis concessionibus ac praeceptis eorum qui hic illas dudum tradiderant, conamine toto repetere. Sed cum videret se nullis rationibus [1883 1Kb] nullisque precibus eorum posse ad illa restituenda animos inclinare, Landulfo [1884 1Kb] demum principi [Col. 0582C] super ista conqueritur. Quo cognito adversarii, [Col. 0583A] et ejus studio ac diligentia vehementer offensi, cernentes porro [1885 1Kb] se cum illius vigilantia [1886 1Kb] seu instantia minime quieturos, meditabantur in dies qualiter vel [1887 1Kb] eum caperent vel certe illi molestias quas possent inferrent. Cum [1888 1Kb] igitur, quadam die, in construenda rocca quae Janula dicitur [1889 1Kb] [(567) 1Kb] , operam daret, subito praefatus Adenulfus qui et Megalu cum militibus [1890 1Kb] aliquot superveniens, eundem abbatem vi cepit, atque Aquinum veluti praedam quandam [1891 1Kb] maximam asportavit. Ibi vero in [1892 1Kb] publico civium spectaculo ursino illum tergore vestiens, canes ei undique sicuti revera urso [1893 1Kb] ad circumlatrandum immisit [1894 1Kb] , et plurimis [1895 1Kb] injuriis virum honorabilem vir nequissimus dehonestavit. His praefatus [1896 1Kb] princeps auditis, et [Col. 0583B] nimium [1897 1Kb] super tanti viri tanto [1898 1Kb] dedecore indignatus, mandat protinus Adenulfo ut Capuam vadat, coramque se legali judicio abbati justitiam faciat. Ille autem [1899 1Kb] prospiciens se legaliter ob commissum [1900 1Kb] facinus morti debere succumbere, rebellare magis elegit, et de Aquinensi satis [1898 1Kb] munitione confidens, ad principis curiam ire contempsit.

2. Princeps [(568) 1Kb] itaque tam suam quam et abbatis, ultum ire injuriam statuens, Aquinum venit, ejusque praetorium in quo praefatus rebellio se muniverat, obsidione ac machinis circumdedit [1901 1Kb] . Videns [1902 1Kb] igitur Adenulfus se non posse principis manus evadere, funem in collum suum misit, et per munus conjugis suae ad principis pedes se trahi praecepit. Quo facto, protinus [1903 1Kb] eum princeps ita ut [Col. 0583C] erat ligatum, cum [1904 1Kb] omnibus suis abbati deliberavit, ut quicquid vellet tam de ipso quam et de ipsius omnibus faceret, Ita [1905 1Kb] Adenulfus cernens se in [1906 1Kb] captivitatem captivi sui justo judicio Dei venisse, [Col. 0584A] mox cartulam renuntiationis de universis quas eatenus [1907 1Kb] retinuerat monasterii possessionibus sponte satis ac libentissime faciens, in manibus abbatis suppliciter [1908 1Kb] reddidit, sicque post haec cum indulgentia [1909 1Kb] criminis, libertati quoque propriae cum omnibus suis ab eodem abbate est restitutus. Atque tali occasione res suas jam dudum invasas, pater Benedictus paulatim [1910 1Kb] recuperare ac recipere coepit. Namque non multo post Teanenses quoque comites divinitus acti, similia de his quae ipsi retinebant refutationis [1911 1Kb] scripta eidem abbati fecerunt.

Nichil itaque moratus idem abbas, et tempus acceptabile minime neglegendum ducens, statim a praedicto principe Landulfo et [1912 1Kb] Pandulfo filio ejus, [Col. 0584B] praeceptum libertatis ac confirmationis totius ex integro abbatiae expetiit, et accepit [(569) 1Kb] ; secundum terminos scilicet superius scriptos, quos Gisulfus dux tempore Petronacis primo statuerat, et postmodum Karolus imperator tempore Theodemar imperiali praecepto firmaverat. Aliud [1913 1Kb] etiam specialius praeceptum de [1914 1Kb] castello [1915 1Kb] sancti Angeli, et de turre [1916 1Kb] sancti Georgii, nec non et de omnibus castellis sive arcibus [1917 1Kb] quae in pertinentiis monasterii deinceps construi deberent, ab [1918 1Kb] eisdem principibus sibi fieri postulavit [(570) 1Kb] . Itemque aliud (an. 951. Aug. 30) de gualdo casae Gentianae [(571) 1Kb] , et aliud insuper de tota piscaria Lesinensi cum ipsa foce [1919 1Kb] sua, et cum ecclesia Sancti Focatis quae ibi est, nec non et de aliquot intra [1920 1Kb] eandem Lesinam [Col. 0584C] casis [(572) 1Kb] . Postmodum vero (an. 961. Jul. 10) tam a praedicto Pandulfo [(573) 1Kb] , quam et a Landulfo [(574) 1Kb] filio ejus [1921 1Kb] , aliud rursus praeceptum recepit (an. 981. Mai. 16) de universis finibus ac pertinentiis monasterii [Col. 0585A] hujus. Non [1922 1Kb] tamen super omnia haec quiescere [1923 1Kb] valebant veritatis adversarii, quotiens quaelibet occurrebat occasio; sed nunc [1924 1Kb] quidam de Aquino, nunc quidam de Pontecurvo nec [1925 1Kb] non et de Teano, de finibus hujus monasterii nobiscum [1926 1Kb] contendere nitebantur. Verum quotienscumque cum nostris in placito se conjunxerunt, totiens summis rationibus victi, quod fallaciter contendebant, refutare veraciter cogebantur [(575) 1Kb] . Unde etiam contigit, ut hujusmodi [1927 1Kb] occasione plurima apud nos talium [1928 1Kb] conflictorum seu [1929 1Kb] renuntiorum monimina habeantur [* 1Kb] .

Per idem tempus a Mariano quoque imperiali anthipato patricio et stratigo Calabrie atque Langobardiae praedictus 1930 1Kb] abbas sigillum recepit (an. 956. Dec.), ut secure et absque ullius [1931 1Kb] contradictione seu impedimento liceret ei [1932 1Kb] perquirere omnes hereditates seu [1933 1Kb] possessiones monasterii hujus ubique [1934 1Kb] locorum, et recolligere eas, justa dumtaxat et competenti ratione ostensa [(577) 1Kb] .

[Col. 0585C] 3. Demum [1935 1Kb] prudens abbas a vicinis terris quae ab [1936 1Kb] Agarenis vastatae non fuerant, agricolis undique mox evocatis, in possessiones illos monasterii quotquot cultoribus indigebant, cum universis eorum familiis habitaturos induxit: placito tam cum eis [Col. 0586A] quos ibidem [1937 1Kb] invenerat, quam [1938 1Kb] cum eis quos ipse conduxerat libellari statuto; ut de tribus totius ejusdem terrae reditibus, hoc est tritici et ordei ac milii, partem septimam, de vino autem tertiam annualiter monasterio darent. Caetera in suis suorumque usibus possiderent; quod usque hodie stabiliter observatur [1939 1Kb] [(578) 1Kb] . Tali igitur [1940 1Kb] modo habitatoribus diversarum partium, terra [1941 1Kb] hac ex magna parte repleta atque locata [1942 1Kb] , ad reparandas sive meliorandas monasterii officinas quemadmodum a praedecessoribus suis Leone atque Johanne jam dudum inchoatum fuerat animum posuit. Ecclesiam [1943 1Kb] itaque totam quam praedictus Johannes construxerat, novis trabibus cipressinis [1944 1Kb] contignans, tegulis cooperuit; parietes coloribus [1945 1Kb] variis decoravit; [Col. 0586B] pavimentum etiam [1946 1Kb] diversorum [1947 1Kb] lapidum varietate constravit. Ipsum quoque beati [1948 1Kb] Benedicti altarium argenteis tabulis undique [1949 1Kb] cinxit, necnon et anteriorem faciem altaris sancti [1950 1Kb] Johannis argenteam fecit. Fecit etiam crucem [1951 1Kb] de argento non modicam [1952 1Kb] , et textum evangelii undique contextum argento inaurato et smaltis ac gemmis; coronas [1953 1Kb] argenteas tres; calices quoque et turibula et varia ecclesiastica ornamenta; necnon et codices plurimos [1954 1Kb] . Interea et habitacula nonnulla hujus [1955 1Kb] loci restaurans, ac si alter Petronax cepit juxta tenorem regulae [1956 1Kb] et priscam monasterii consuetudinem cum fratribus conversari. Apud [1957 1Kb] Capuanum vero monasterium cum ornamenta ecclesiastica nonnulla, et campanas atque codices aliquot [Col. 0586C] effecisset, in ecclesia etiam titulum [(579) 1Kb] cum confessione sua a parte occidentali satis decorum adjunxit [1958 1Kb] , atque depinxit.

4. Eodem [1959 1Kb] tempore Otto primus, tertio imperii sui anno per interventum supradictae [1960 1Kb] conjugis [Col. 0587A] suae Adhelaidis imperatricis [1961 1Kb] , generale praeceptum huic monasterio fecit (an. 964 Feb. 19) [(580) 1Kb] ; confirmans omnia quae hactenus per diversa loca a quibuslibet hic fuerant contributa. Item post quattuor circiter annos, Paulus abbas sancti Vincentii eum adiens, illumque [1962 1Kb] ex parte praedicti nostri abbatis efflagitans, aliud ab eo praeceptum plenius de confirmatione totius abbatiae [(581) 1Kb] de more priorum imperatorum obtinuit (an. 968. Jul. 1). Hic [1963 1Kb] idem imperator concessit (an. 970. Mai. 25) eidem abbati nostro monasterium sancti Angeli de Barregio cum omnibus omnino cellis ac pertinentiis ejus [(582) 1Kb] ; quod videlicet monasterium, eo tempore Albericus Marsorum episcopus in tempus vitae suae per scriptum ab eodem retinebat imperatore. Quique [Col. 0587B] imperator eidem sancti [1964 1Kb] Angeli monasterio praeceptum confirmationis omnium rerum ipsius [(583) 1Kb] , jam ante quinquennium fecerat (an. 964. Feb. 12). A secundo etiam Ottone cum praecepto confirmationis totius abbatiae praefatum [1965 1Kb] quoque sancti Angeli monasterium eidem abbati reconfirmatum est (an. 981. Aug. 6) [(584) 1Kb] . Sed [1966 1Kb] et Albericus supradictus episcopus in [1967 1Kb] praesentia ejusdem imperatoris qui tunc apud Marsiam in monte vocabulo Cedici [1968 1Kb] morabatur, cartulam refutationis [1969 1Kb] illi de eodem Barregensi [1970 1Kb] monasterio faciens, quietum de caetero sub hoc monasterio manere constituit: cum [1971 1Kb] idem episcopus ante sex circiter [1960 1Kb] annos sua sponte ipsum [1972 1Kb] sancti Angeli monasterium per oblationis suae cartulam beato Benedicto contulerit. [Col. 0587C] De quo etiam monasterio cum post aliquot annos Guinisius Marsorum episcopus filius ejusdem [1973 1Kb] Alberici questionem movere voluisset, quod quasi ecclesia sua praeceptum imperatoris inde haberet, a monachis nostris in placito Marsorum comitum conventus atque convictus, tacere coactus est. Atque hujuscemodi [1974 1Kb] occasione tria imperatorum praecepta [Col. 0588A] quae de eodem monasterio pater ejus adquisierat, nobis reddita sunt [* 1Kb] .

5. Quinto 1975 1Kb] hujus abbatis anno, qui est a nativitate Domini nungentesimus [1976 1Kb] quinquagesimus quartus, corpus [1977 1Kb] beati Mathei apostoli quod primo apud Ethiopiam ubi et passus fuerat, postmodum autem apud Britanniam [1978 1Kb] , demum [1979 1Kb] vero apud Lucaniam per tempora diversa quieverat, tandem ejusdem sancti evangelistae revelatione repertum, atque in Salernum translatum est [(587) 1Kb] . [Col. 0588B] Triennio [1980 1Kb] autem post, duo soles in coelo pariter visi sunt, et per [1981 1Kb] duos dies mensis Julii mate dulce factum est a Neapoli usque Cumas.

6. Tunc [1982 1Kb] temporis Benedictus papa * quasdam curtes suas in comitatu Aprutii eidem abbati [1983 1Kb] per privilegium [(588) 1Kb] concessit [1984 1Kb] (an. 977 Jan. 10). Per hos etiam [1985 1Kb] dies praedictus princeps Pandulfus per praeceptum suum [1986 1Kb] concessit (an. 968. Oct. 7) in hoc monasterio totam substantiam Arechis [1987 1Kb] filii Janiperti [1988 1Kb] quam habuerat in Teano [1989 1Kb] tam intus quam et foris, una cum ecclesia sancti Silvestri quae intra eandem civitatem constructa est, cum omnibus omnino pertinentiis ejus [(589) 1Kb] . Aliud etiam praeceptum fecit ei (an. 964. Mai) de aqua fluvii Saonis cum ripis ex utraque parte [Col. 0588C] positis [(590) 1Kb] . Huic [1990 1Kb] Pandulfo proclamavit praedictus [1991 1Kb] abbas super Bernardum comitem de Aliphis, eo quod minabatur incendere et destruere unum castellum hujus monasterii de loco ubi Curvara dicitur, et homines ejusdem castelli praedari et caedere. Quapropter idem princeps flexus clamoribus ejus, sigillato praecepto constituit, ut sive praedictus [Col. 0589A] Bernardus sive quicumque homo sub sua dicione positus, aliquam molestationem vel rapinam [1992 1Kb] aut eidem castro aut habitatoribus ipsius [1993 1Kb] inferre praesumeret, componeret aureos bizanteos mille, super illam dumtaxat compositionem quam legibus est statutum componere. Gisulfus quoque Salernitanus princeps filius Guaimarii majoris [(591) 1Kb] fecit [1994 1Kb] in [1995 1Kb] hoc monasterio cartam (an. 972. Sept.) de quarta parte omnium quae Lambertus [1996 1Kb] dux et marchio [(592) 1Kb] possedisse visus est in comitatu Marsicano, et Balva, et [1997 1Kb] Forcone, et Amiterno, necnon et marchia Firmana et ducatu Spoletino, exceptis servis quos omnes libertate [1998 1Kb] donavit; quae videlicet omnia ex parte Ittae principissae aviae conjugis [1999 1Kb] ejus Gemmae sibi in hereditatem obvenerant. [Col. 0589B] Sed et Borrellus comes de Petra abundanti [2000 1Kb] [(593) 1Kb] fecit huic [2001 1Kb] monasterio cartulam oblationis de monasterio sancti Eustasii in finibus ejusdem castri loco qui dicitur Ad arcum [(594) 1Kb] , cum omnibus omnino rebus ac pertinentiis ipsius, et cum pertinentia terrae modiorum 1623 [2002 1Kb] . Praeterea [2003 1Kb] quidam presbyter [2004 1Kb] Joseph de civitate Larinensi obtulit in hoc monasterio ecclesiam sancti Laurentii, quam ipse construxerat in hereditate sua juxta eandem civitatem, cum omnibus rebus et pertinentiis suis. Quidam etiam Aquinenses viri nobiles filii Rodiperti gastaldei obtulerunt omnes res suas beato Benedicto in territorio Aquinensi, loco qui Publica vocatur, plana utique [2005 1Kb] et montana perplurima. Hildebrandus quoque comes de Sora, simul cum fratribus [Col. 0589C] suis, fecit [2006 1Kb] cartam in [2007 1Kb] hoc loco de medietate lacuum Taurini et Juliani [(595) 1Kb] , qui procedunt a Posta, cum omnibus pertinentiis medietatis eorum. Quos videlicet lacus totos ex integro, una cum rivo de Carpello [2008 1Kb] Pandulfus [2009 1Kb] et Landulfus principes in hoc monasterio postmodum cum omnibus eorum pertinentiis firmaverunt. Sed et Rachis gastaldeus de Vicalbo [(596) 1Kb] donavit beato Benedicto curtem [Col. 0590A] suam cum ecclesia sancti Victorini, prope praedictos lacus, ubi modo Posta vocatur; nec non et duo gualda in finibus Vicalbi; unum in loco qui dicitur Silva plana, alterum in monte Albeto, cum omnibus finibus ac pertinentiis ipsorum. Per idem tempus homines de Vicalbo adquisierunt a praedicto abbate podium illud [2005 1Kb] ubi nunc est civitas sancti Urbani [(597) 1Kb] , quod nobis [2010 1Kb] antiquitus pertinebat, ut facerent in eo castellum, et [2011 1Kb] reddiderunt ei [2005 1Kb] in Vicalbo duplo tantum terrae quam acceperant. Reservavit autem sibi abbas ipsam ecclesiam sancti Urbani, cum pertinentia [2012 1Kb] proprietatis ipsius, et cum tota curte intra eandem [2005 1Kb] civitatem, in omni dumtaxat [2013 1Kb] parte pedes centum. Hic idem abbas dedit in concambium Aimerado [2014 1Kb] cuidam de territorio [Col. 0590B] Marsicano ecclesias quasdam [2005 1Kb] et terras huic monasterio pertinentes ibidem; id est ecclesiam sancti [2015 1Kb] Salvatoris in Avezzano, sanctae Mariae in Oretino [2016 1Kb] , sancti Abundii in Arcu, sanctae Mariae in Montorone, et sancti Antimi in Vico [2017 1Kb] ; et recepit ab eo in comitatu Teatino ecclesiam sancti Heliae et sancti Viti, cum quinque milibus modiis de terra. Item dedit ecclesiam sancti Comitii, et sancti Helie [2018 1Kb] , et sancti Viti, in eadem [2019 1Kb] Teate, et recepit ibidem [2020 1Kb] ecclesiam sancti Tenestri cum tribus milibus modiis terrae; et in Comino [(598) 1Kb] quinque milia, inter Atinam scilicet et Vicalbum, et furcam sancti Leutherii. Item [2021 1Kb] de ecclesia sancti Felicis in Pulverio [2022 1Kb] , quod est modia [2023 1Kb] terrae mille centum, recepit [2024 1Kb] solidos centum; pro censu vero [Col. 0590C] annuali solidos 5. Per hos dies in placito Marsorum comitum proclamanti [2025 1Kb] , refutata est ripa Fucini cum piscaria sua, ab ipsa videlicet ecclesia sancte Marie de Montorone, usque in Sanctam Mariam de Palude; qui locus tunc [2026 1Kb] Altoranum nuncupabatur. Necnon et duae servorum familiae cum omnibus suis. Proclamavit [2027 1Kb] etiam [(599) 1Kb] in placito Andreae marchionis missi imperatoris [2028 1Kb] Ottonis (an. 972. Sept.) [Col. 0591A] apud [2029 1Kb] Sulmonem [2030 1Kb] super Oderisio comite Balvensi, qui retinebat duas ecclesias nostras in [2031 1Kb] valle de Pectorano, id est sancti Stephani et sancti Eleutherii, et facta inde manifestatione, recollegit protinus [2032 1Kb] eas. Hic convocatis aliquot hominibus de civitate [2033 1Kb] Termulensi, fecit cum eis convenientiam ut edificarent ibi in pertinentiis [2034 1Kb] nostris in loco qui Ripa [2035 1Kb] Orsa vocatur juxta fluvium Trinium [(600) 1Kb] unum castellum, ubi ipsi cum [2036 1Kb] suis omnibus habitarent, et laborarent ipsas terras nobis illic [2037 1Kb] pertinentes: ita ut tertiam [2038 1Kb] partem huic monasterio tam [2039 1Kb] de ipso castello quam et de omnibus quae ibi operarentur tribuerent, duas vero sibi haberent. Ipso [2040 1Kb] tempore Sadelfrit diaconus civitatis Lesinensis obtulit in hoc monasterio unam [Col. 0591B] ecclesiam juris sui vocabulo Sanctus Martinus; constructam [2041 1Kb] juxta eandem civitatem, in loco qui dicitur Alchisi, cum universis [2042 1Kb] ornatibus et pertinentiis ejus. Id [2043 1Kb] ipsum quoque fecerunt Guarnerius et Laidulfus a Basso Larinenses [2044 1Kb] , de ecclesia sancti Germani in loco qui vocatur [2045 1Kb] Aquarola apud Larinum. Similiter [2046 1Kb] fecerunt Johannes [2047 1Kb] et Bonucius cives Termulenses de ecclesia sanctae Trinitatis quam ipsi construxerant super mare, in ripa que nominatur Petra Hermerissi. Eodem modo oblatae sunt huic monasterio tres ecclesiae in Lumisano, id est Sancta Maria, Sanctus Petrus, et Sanctus Benedictus in loco Maccla bona, cum omnibus rebus et pertinentiis earundem ecclesiarum. Guido etiam Asculanus obtulit curtem suam de Casali, [Col. 0591C] loco qui dicitur Forcae, quae est terra modiorum circiter mille quingentorum [2048 1Kb] : obtulit autem illam in ecclesia sancti Salvatoris de praedicto Asculo, ad opus monasterii hujus [(601) 1Kb] . Emmo [2049 1Kb] etiam quidam Marsicanus obtulit huic monasterio [2050 1Kb] hereditatem suam de Comino quod est centum modia de terra, in loco qui dicitur Ferrara, ad Vicalbum.

Circa hos dies Gisepertus praepositus sanctae Sophiae de Benevento, ordinatus super causas hujus monasterii in Lesina et Thermule [2051 1Kb] , recollegit ab Adelchiso Lucerino episcopo libellum quem ei [2052 1Kb] dudum Angelarius [2053 1Kb] abbas fecerat de omnibus quae in praedicta Lesina huic monasterio pertinebant, [Col. 0592A] dimissa iterum [2054 1Kb] ei per libellum medietate ipsius faucis, et fluvio Lauri usque in quindecim annos; censu libra [2055 1Kb] auri per annum. Hic [2056 1Kb] idem Gisepertus proclamavit in placito Termulensi coram multis qui ibi aderant nobilibus atque judicibus, super quodam Castelgardo [2057 1Kb] qui ei contendebat quandam curtem nostram in eadem Termula, loco qui vocatur Casale Mari ad sanctum Georgium, quae curtis appellatur De Theodosio; quam videlicet curtem Deusdedit abbas noster olim emerat ab Adelperto avo ejusdem Castelgardi, quingentis solidis aureis, cum casis, terris, vineis, silvis, pratis, et aquis, simul cum ipso pascuo ejus quod habebat in Termuleto [2058 1Kb] , per designatos fines: ab uno capite rivus qui decurrit a sancto Georgio in vivarium [2059 1Kb] , et [Col. 0592B] usque Bifernum; ab altero capite mare; a latere Bifernum; ab alio latere rivus vivus qui decurrit in mare; et ita ostensa ratione sua judicantibus illis, manifestavit se inde praedictus Castelgardus [2060 1Kb] per scriptum, apposita compositione mille solidorum si hoc aliquando removere voluisset. Constantius quoque praepositus sancti Benedicti de Larino [2061 1Kb] , proclamavit in placito Madelfrid [2062 1Kb] comitis super Azonem episcopum ipsius civitatis, de ecclesia sancti Benedicti in Pettinari [2063 1Kb] quam idem episcopus cum omnibus possessionibus ejus sibi vendicaverat, et ostensa ratione ac justitia nostra, judicante comite et episcopo renuntiante, recollegit eam: et quoniam destructa erat, a fundamentis illam [2064 1Kb] restaurans, in ea monasterium quod hactenus intra [2065 1Kb] civitatem [Col. 0592C] fuerat, esse constituit, ibique cum fratribus [2066 1Kb] religiose vivere coepit.

* Cujus supra meminimus add. 2.

7. Hic abbas fecit libellum de monasterio [2067 1Kb] sanctae Mariae in Luco [2068 1Kb] [(602) 1Kb] , Raynaldo comiti Marsorum, secundum illas scilicet pertinentias atque [2069 1Kb] fines, quibus Gualterius sacerdos et monachus eandem ecclesiam a [2070 1Kb] Doda comitissa sibi concessam [2071 1Kb] in hoc monasterio ante [2072 1Kb] annos ferme viginti tradiderat, quod [2073 1Kb] est terra modiorum circiter sexcentorum. Quod [2074 1Kb] videlicet sanctae Mariae monasterium diversis postmodum ac multiplicibus longe lateque ecclesiis seu possessionibus [Col. 0593A] a [2075 1Kb] nonnullis fidelibus est ditatum, de quibus hic ea [2076 1Kb] quae investigare potuimus, congruum scribere duximus. Ecclesia [2077 1Kb] sanctae Mariae in Passarano, et sancti Sebastiani ibidem. Monasterium [2078 1Kb] sancti Martini in Trans aquas. Ecclesia [2077 1Kb] sanctae Mariae de Colle longo; sanctae [2079 1Kb] Restitutae in Morrei; sancti Stephani, et sancti Nykolai, et sancti Donati in valle Sorana; sanctae Crucis in valle Ortuccle [2080 1Kb] ; sancti Laurentii in Vico; sancti Joannis in Besenge [2081 1Kb] ; sancti Cypriani in civitate Marsicana; sancti Salvatoris in agro [2082 1Kb] ejusdem civitatis; sanctae Barbarae ibidem; sancti Ambrosii in Secunzano. Monasterium [2083 1Kb] sanctae Mariae in Cesis; sancti Leucii [2084 1Kb] in Marano; sancti Blasii in Muscosi [2085 1Kb] ; sancti Herasmi in Pomperano; sancti Silvestri in Pireto; [Col. 0593B] sancti Salvatoris in Camerata [2086 1Kb] ; sancti Germani in Petrella Romani. Omnes istae ecclesiae, cum universis possessionibus et pertinentiis earum mobilibus et immobilibus praedicto monasterio antiquitus pertinuerunt. Insuper et hereditas Petri Maimonis in Auritino [2087 1Kb] magna et bona, et hereditas Apici in Paterno, necnon [2088 1Kb] et hereditas Bettonis Rattrude in Avezano.

8. Praeterea ubicunque aliquid [2089 1Kb] de possessionibus hujus [2090 1Kb] monasterii quae prioribus temporibus amissae seu [2091 1Kb] perditae fuerant praefatus [2092 1Kb] abbas [2092 1Kb] investigare certius poterat [2093 1Kb] , maximum [2094 1Kb] recolligendi et conquirendi, seu [2095 1Kb] etiam redimendi, nec non libellos faciendi, studium habebat [2096 1Kb] . Libellos [2097 1Kb] autem seu [2098 1Kb] de rebus hujus monasterii [Col. 0593C] sive sancti Angeli de Barreio sicut [2099 1Kb] in eisdem libellis habetur ideo studiosissime faciebat, ut et hoc monasterium dudum a Saracenis destructum hujusmodi [2100 1Kb] pecuniis reconciliaret, et ut per hoc indicium ad hujus coenobii dicionem universa illa pertinere in futurum tempus ostenderet. Nam filiis cujusdam Gisonis de Aprutio libellum faciens de curte de Bigano [2101 1Kb] , quadringentorum circiter modiorum, recepit inde in [2102 1Kb] praesenti solidos sexcentos: annualiter vero pro censu, solidos 20. Item in Aprutio [2103 1Kb] de curte Tulliana, solidos trecentos; pro censu [2104 1Kb] 23. Item ibidem de curte quae dicitur [Col. 0594A] Bassanum solidos centum, pro censu 15. Item ibidem loco Arole de quadringentis modiis terrae, solidos sexcentos [2105 1Kb] ; pro censu 4; de [2106 1Kb] curte Mariana solidos 168 [2107 1Kb] ; pro censu 7. Item de [2108 1Kb] curte Tuliana [2109 1Kb] et aliis rebus libras 16; pro censu solidos 20. Item de eadem solidos trecentos: pro censu 16. In comitatu vero Pennensi de curte sancti Silvestri de Doliola [2110 1Kb] , solidos quadringentos: pro censu 15. De curte sancti Georgii de Colline, solidos ducentos: pro censu 10. De terris in loco qui dicitur Ciccle, solidos quingentos; pro censu 10. De terris in Paterno et Casa Punti [2111 1Kb] solidos 160: pro censu 4. In Marsia de Sancto Victorino in Celanu [2112 1Kb] , et Sancto Benedicto in Tilia, libras 6: pro censu tremisses 8. In [2113 1Kb] Balva de Sancto Mercurio et Sancto [Col. 0594B] Cesidio [2114 1Kb] , libras 4: pro censu tremisses 10. Item ibi de ecclesia sancti Benedicti in Praetorio libras duas: pro censu solidos duos. Fecit etiam libellum cuidam Johanni presbytero et Maraldo gastaldeo civitatis Cannensis de piscaria ejusdem civitatis, in loco qui dicitur Zappineta, usque in decem annos; pro censu [2115 1Kb] 14 ligaturas sepiarum, 40 bonas sepias per singulas ligaturas habentibus; nec non et de ecclesia sancti Benedicti sita in eadem Canni, pro censu solidorum [2116 1Kb] duorum. De [2117 1Kb] piscaria quoque Lesinensi et fluvio Lauri libellum fecit pro censu triginta bizanteorum. Fecit et libellum Landulfo comiti Hiserniensi de tota pertinentia terrarum ubi dicitur Capriata. Quas idem comes non multo post ex integro reddidit in hoc monasterio, tradito hic ad conversionem [Col. 0594C] cum [2118 1Kb] aliis oblationibus filio suo parvulo De [2119 1Kb] ecclesia quoque sancti Andreae et omnibus pertinentiis ejus in valle de Caudis, loco Paulisi libellum fecit cuidam Leoni presbytero et Joanni Genco [2120 1Kb] , pro multis [2121 1Kb] dumtaxat xeniis et servitiis eorum. Similiter fecit et de innumeris aliis per [2122 1Kb] diversa loca seu provincias; quae profecto [2123 1Kb] hic recensere vel scribere superfluum duximus [2124 1Kb] .

9. Hujus [(603) 1Kb] abbatis nono [2125 1Kb] decimo anno (966) Johannes [2126 1Kb] papa de Roma exiliatus venit Capuam, et rogatus a praefato principe Pandulfo, tunc primum in eadem civitate archiepiscopatum [Col. 0595A] [2127 1Kb] constituit, Johanne [2128 1Kb] ejusdem principis fratre inibi consecrato. Post [2129 1Kb] quem domnus Leo hujus cenobii monachus in eadem civitate quattuor annis et dimidio archiepiscopatu functus, Gerberto [2130 1Kb] nichilominus loci [2131 1Kb] istius monacho sui [2132 1Kb] successionem honoris reliquit [* 1Kb] . Sequenti 2133 1Kb] autem anno defuncto primo Ottone, Otto secundus imperator filius [2134 1Kb] ejus cognomento Rufus venit Capuam (an. 969), et abiit Tarentum, ac [2135 1Kb] Metapontum, et deinde [2136 1Kb] Calabriam. Unde [2137 1Kb] prospere ad sua reversus, anno Domini 983. iterum magno exercitu congregato, cum Saracenis in Calabriam dimicaturus descendit: sed divina permissione superatus ab illis, vix ipse cum non multis evadere potuit. Veniens 2138 1Kb] igitur Capuam, firmavit principatum relictae [Col. 0595B] Pandulfi principis Aloarae, et filio ejus Landenulfo. Nam Landulfus et Atenulfus ejusdem Aloarae filii in praedicto bello perierant. Ipse vero imperator pro recolligendo milite ac certamine restaurando Romam [2139 1Kb] profectus [2140 1Kb] , eodem tempore defunctus est; atque [2141 1Kb] in atrio ecclesiae beati Petri apostoli. in labro porphiretico [(604) 1Kb] sepultus [** 1Kb] ; et filius ipsius, Otto tertius regnum [2142 1Kb] accepit.

10. Aloara [2143 1Kb] igitur cum vixisset in honore suo annis circiter octo, reliquit in principatu filium [Col. 0596A] Landenulfum; qui post quattuor menses cum [2144 1Kb] de more principali ejusdem civitatis ad ecclesiam sancti Marcelli ipsa quinta feria sancti paschae sollempniter processisset, a quibusdam infidelibus suis Capuanis crudeliter occisus est [(607) 1Kb] (an. 993. Apr. 20). Quo cognito Trasmundus [2145 1Kb] Teatinus comes et [2146 1Kb] marchio [(608) 1Kb] propinquus ejusdem principis, ad ulciscendam ipsius interfectionem, congregato non [2147 1Kb] parvo exercitu simul cum Rainaldo et Oderisio Marsorum [2148 1Kb] comitibus, venit super Capuam post duos ferme menses, et obsedit eam ac vastavit per quindecim dies. Postmodum vero pro hac eadem principis ultione, venit Capuam unacum praedictis comitibus Hugo marchio missus ab imperatore, et obsedit eam undique per multos dies, quousque illi [Col. 0596B] [2149 1Kb] traditi sunt ii qui praefatum [2150 1Kb] principem interfecerant. Quos accipiens, sex de illis in furca suspendit; caeteros vero diversis ac variis poenis multavit.

11. Ante hoc ferme biennium ingens terraemotus factus est tam in Capua quam in [2151 1Kb] Benevento: ita ut in Capua plurimas domos everteret, et campanas ejusdem civitatis per se sonari faceret (an. 990. Oct. 25). In Benevento autem Viperam [(609) 1Kb] dejecit, et subvertit quindecim turres; in quibus videlicet [2152 1Kb] centum [2153 1Kb] quinquaginta homines mortui sunt. De Ariano et Frecento [2154 1Kb] [(610) 1Kb] magnam partem destruxit. Compsanam civitatem prope mediam evertit, ejusque episcopum cum aliis [Col. 0597A] [2155 1Kb] multis occidit. Ronsam [(611) 1Kb] vero cum universis fere in ea manentibus summersit. Eisdem [2156 1Kb] ferme diebus frater hujus Aligerni abbatis, Leo nomine, monachus professione, revertens [2157 1Kb] a Jerusolima portionem ligni dominicae crucis non parvam, auro gemmisque pretiosis ac margaritis circumdatam [2158 1Kb] , secum detulit, et huic sancto coenobio devotissimus obtulit, ipsa [2158 1Kb] die [2159 1Kb] Nonarum Novembrium. Depositus [2160 1Kb] est autem praedictus abbas 9. Kal. Decembris [(612) 3Kb] (an. 985), et honorifice 2152 1Kb] sepultus juxta ecclesiam sancti Benedicti.

MANSO abbas [2161 1Kb] vicesimus octavus, sedit annis undecim.

12. Iste fuit consobrinus Pandulfi principis [(613) 1Kb] ; qui cum eo tempore quo Aligernus [2162 1Kb] abbas defunctus [Col. 0597B] est, monasterio sancti Magni juxta Fundanam civitatem [(614) 1Kb] posito praeesset, propinquorum principum solacio [2163 1Kb] fretus, non autem [2164 1Kb] monachorum consensu, coenobii hujus abbatiam indeptus est. Unde factum est, ut nonnulli de prioribus ac [2165 1Kb] melioribus hujus monasterii fratribus potius hinc egredi quam manere sub illo eligerent. E quibus domnus [2166 1Kb] Johannes Beneventanus qui postmodum abbas extitit, unus fuit: alter vero domnus [2167 1Kb] Theobaldus, nichilominus postmodum abbas effectus [Col. 0598A] domnus etiam Liutius, de religiosioribus [2168 1Kb] ac prioribus loci hujus monachis unus; nec non et quinque alii quorum nomina non recoluntur. Et [2169 1Kb] tres quidem primi Jerusolimam profecti sunt; ceteri vero quinque in Lambardiam: quos cum ob maximam hujus loci devotionem Hugo marchio nimis honorifice [2170 1Kb] suscepisset, ex ejus largitione quinque [2171 1Kb] in illis partibus coenobia construxerunt, atque juxta hujus monasterii traditionem omnem ibi ordinem posuerunt. Ex [2172 1Kb] hujus marchionis dono duo hic argentae coronae habentur.

13. Per [2173 1Kb] idem tempus supradictus Otto tertius interventu matris [2174 1Kb] augustae Theophanu [2175 1Kb] praeceptum huic monasterio fecit (an. 989 Jul. 23), confirmans de more omnes pertinentias ejus [(615) 1Kb] . [Col. 0598B] Gisulfus praeterea Teanensis comes [(616) 1Kb] fecit oblationem in hoc monasterio (an. 996 Aug.) de loco sive [2176 1Kb] castello quod dicitur Casale Caspuli, cum universis [2177 1Kb] finibus ac pertinentiis ejus. Berteramus [(617) 1Kb] etiam nobilis vir de comitatu Pennensi obtulit res suas beato [2178 1Kb] Benedicto in loco qui vocatur [2179 1Kb] Fonte tecta [(618) 1Kb] , cum ecclesia sancti Flaviani, et medietate castelli de colle [2180 1Kb] Carello et castello de monte Petitto, et cum aliis curtibus suis, quod est terra modiorum septingentorum (an. [Col. 0599A] 991 Jun. 14). Sed et Petrus quidam presbyter [(619) 1Kb] de Campomaurani [2181 1Kb] [(620) 1Kb] , obtulit in hoc loco ecclesiam sancte Marie, quam ipsemet [2182 1Kb] in hereditate sua construxerat super ipsos lacus ejusdem civitatis, cum multis terris et omnibus pertinentiis ejus. Temmarius quoque vir quidam illustris de Aprutio fecit sancto Benedicto cartam de omni pertinentia sua in Penne et Aprutio, cum ecclesia sancti Pauli, et sancti Johannis de Busseta [2183 1Kb] , et curtibus per diversa loca, quod [2184 1Kb] est terra modiorum mille et centum [2185 1Kb] . Similiter fecit et Trasmundus [2186 1Kb] clericus de curte sua in Aprutio quae dicitur Celli, cum omnibus pertinentiis et adjacentiis suis, quod est terra modiorum trecentorum. Id ipsum fecit et Grimoaldus judex Aquinensis de ecclesia sancti Angeli [Col. 0599B] in monte qui vocatur [2187 1Kb] Aspranus, cum terris non paucis et ceteris pertinentiis suis.

Hic [2188 1Kb] abbas fecit libellum quibusdam nostratibus, juxta tenorem abbatis Aligerni, et posuit eos circa Sanctum Heliam, ut et ipsam ecclesiam a barbaris destructam restaurarent, et terras in circuitu ejus juxta terminos statutos excolerent. Landenulfo [2189 1Kb] quoque Lucerinae sedis episcopo fecit libellum de piscaria Lesinensi; unde idem episcopus per singulos annos reddebat in [2190 1Kb] censum in natale Domini [2191 1Kb] praeposito sanctae Sophiae de Benevento ad opus monasterii hujus bizanteos 26. Fecit etiam libellum Rainaldo comiti Marsorum de ecclesia sancti Pauli quae sita est in territorio Cominensi, in pertinentia castelli Septem fratrum, cum rebus et [Col. 0599C] adjacentiis [2192 1Kb] suis, trecentis videlicet terrarum modiis, recipiens ab eo ad [2193 1Kb] praesens quidem solidos 50: annualiter vero, tincas quingentas. De [2194 1Kb] ecclesia quoque sancti Felicis in Pulverio, et sancti Maximi in comitatu Teatino libellum faciens, recepit solidos trecentos: pro censu autem solidos 8. In [2195 1Kb] comitatu Pennensi: de Sancto Angelo de [Col. 0600A] Galiano solidos 100: pro censu 7. Item ibidem de Sancto Bonito solidos 50: pro censu solidos 3. Item ibidem de terris ad Coronulas, et ad fontem Ermonis, solidos 100: pro censu solidum unum. Item ibidem de terris in Pastina et in valle Albina solidos 160: pro censu solidos 8. Item [2196 1Kb] in Aprutio cuidam Odemundo [2197 1Kb] de ipsa curte de Mariano ad ipsam cisternam, et in colle de Morta terram modiorum 100, pro [2198 1Kb] solidis nichilominus 100, et pro censu solidos 5 [2199 1Kb] . Eodem tempore [2200 1Kb] Terracinenses cives commoniti a Johanne episcopo suo propter cladem quandam [2201 1Kb] quam tunc patiebantur, ipso die sancti pasche (an. 994. Apr. 15) [(621) 1Kb] omnes [2202 1Kb] unanimiter devoverunt ac promiserunt daturos se per singulos annos in hoc monasterio sex [Col. 0600B] milia anguillas; et scriptum inde fieri, terribili anathemate supposito ad posterorum memoriam praeceperunt [(622) 1Kb] .

14. Hic idem [2203 1Kb] abbas cum a Johanne papa quintodecimo [2204 1Kb] privilegium [(623) 1Kb] juxta solitum recepisset [2205 1Kb] (an. 989. Nov. 11), a Landenulfo etiam principe, qui, ut jam diximus, a Capuanis [2206 1Kb] crudeliter interemptus est, praeceptum confirmationis abbatiae [2207 1Kb] totius accepit (an. 991) [(624) 1Kb] , secundum [2208 1Kb] tenorem scilicet praecepti patris ipsius. Laydulfus quoque ejusdem Landenulfi frater qui illi in principatu successit, 15 et [2209 1Kb] familias in Aquinensi civitate de majoribus quae ibi erant concessit. Cui [2210 1Kb] etiam nono [(625) 1Kb] abbatiae ipsius anno (an. 993) juravit omnem securitatem, et ut de tota [Col. 0600C] omnino abbatia se vivente illum fideliter adjuvaret; praeceptum quoque de Castro Coeli, cum toto monte qui vocatur Aspranus per suas pertinentias fecit (an. 994. Dec. 10). In ejus [2211 1Kb] itaque montis summitatem idem [2212 1Kb] abbas ascendens, cum nonnulla inibi veterum aedificia repperisset, voluit ibi castrum construere; sed propter aquae penuriam id facere [Col. 0601A] dissuasus, descendit; et in latere ejusdem montis, roccam quae Sicca nuncupatur [(626) 1Kb] aedificavit [2213 1Kb] .

15. Supradictus [2214 1Kb] itaque imperator Otto, deposito de [2215 1Kb] principatu Laidulfo [(627) 1Kb] et ultra montes exiliato (an. 999) eo quod in nece fratris sui consensisse dicebatur, Ademario cuidam Capuano filio Balsami clerici, quem secum a puero deducatum unice diligebat, Capuanum [2216 1Kb] tradidit principatum. Non multo post id est [2217 1Kb] post menses 4, idem Ademarius a Capuanis principatu depellitur, et Landulfus [(628) 1Kb] de Sancta Agatha [2218 1Kb] , filius scilicet Landulfi Beneventani principis in principem subrogatur. Hic praefato [2219 1Kb] abbati jurejurando [(629) 1Kb] firmavit, et jurando firmare fecit duodecim de [2220 1Kb] nobilibus Capuanis totam ex integro abbatiam, cum [Col. 0601B] omnibus omnino intra Capuanum principatum pertinentiis ejus, sicut eam tenuit sub supradicta [2221 1Kb] principissa Aloara et Landenulfo filio ejus, a quibus ei dudum fuerat confirmata. Comitatum etiam Aquinensem totum ex integro, simul cum episcopatu ejus, et castellum [2222 1Kb] Teramense [(630) 1Kb] necnon [2223 1Kb] et castellum Arcis, cum omnibus pertinentiis eorum, sicut eo tempore tenebat et dominabatur. Insuper et castellum de Bantra [(631) 1Kb] quod fuit Landonis comitis, cum universis pertinentiis ipsius, tenore simili [2224 1Kb] confirmavit, cum diversis videlicet aliis condicionibus quas a praedicto principe abbati eidem requirere visum fuit, quemadmodum in ipsius sacramenti serie continetur.

16. Praeter multa igitur illius strenue et ut [2225 1Kb] [Col. 0601C] suppressius de tanti loci patre loquar saeculariter quodam modo gesta, cum et equites sibi plurimos, et non paucos sericis indumentis ornatos [2226 1Kb] famulos paravisset, et [2227 1Kb] ultramontani imperatoris curiam nichilo segniter frequentaret, praecipue [2228 1Kb] ob [Col. 0602A] supradictae arcis constructionem, maximum sibi invidiae atque odii fomitem in universo principatu succendit [2229 1Kb] : quod quasi videretur non solum abbatiam, sed etiam principatum sibi cupere vendicare. Unde factum est, ut non multo post, traude invitatus a Capuanis, captus atque cecatus sit. Accessit ad hanc invidentiam, etiam Alberici Marsorum episcopi nequitia; qui [(632) 1Kb] videlicet dum filio suo quem de quadam meretrice susceperat tradidisset episcopatum, ad hujus loci abbatiam adipiscendam si quomodo posset totum [2230 1Kb] miser dederat animum. Comperiens [(633) 1Kb] itaque praedictum abbatem ob ea quae supra diximus valde Capuanis infensum [2231 1Kb] , locutus primo cum quibusdam nequissimis monachis, postmodum vero cum aliquibus pessimis [2232 1Kb] civibus [Col. 0602B] Capuanis [(634) 1Kb] pactus est [2233 1Kb] centum se libras Papiensium denariorum illis daturum, si cecato prius abbate, Casinense sibi [2234 1Kb] monasterium traderent [2235 1Kb] ; quod deinceps eorum fultus auxilio, sine alicujus contradictionis obstaculo possideret. Ita videlicet, ut mediatatem ipsius pretii ad praesens illis per suos necessarios mitteret: medietatem vero alteram tunc destinaret, cum abbatis oculos in manus [2236 1Kb] suas reciperet. Quod cum ita inter eos firmatum fuisset, coeperunt utrique hic de pecunia, illi de nequitia pro posse studere. Congesta igitur pseudo episcopus ille undecunque pecunia, misit [(635) 1Kb] quemadmodum pollicitus fuerat. Quam nequam illi suscipientes, illos quidem qui detulerant in quibusdam latibulis [2237 1Kb] absconderunt; ad [(636) 1Kb] abbatem vero [Col. 0602C] venientes, dolose pedibus [2238 1Kb] ejus prostrati precantur ut Capuam adeat; et si quam adversus aliquem [2239 1Kb] illorum querelam haberet, legalem inde justitiam sumeret [2240 1Kb] . Abbas autem quoniam illorum invidiam jam dudum compertam et malitiam suspectam [Col. 0603A] habebat, negat illuc posse se aliquatenus ire. Tunc illi Deum negare parum quid estimantes, et eum qui universorum inspector est fallere se posse credentes, mox adhibitis evangeliis jurant quod salvum illum et incolumen Capuam ducant, salvumque nichilominus et incolumen ad sanctum Benedictum reducant. Hoc autem [2241 1Kb] illi jurantes, fraudulenter in mente sua statuerant, ut postea quam Capuam illum duxissent, ad ecclesiam quoque [2241 1Kb] sancti Benedicti quae in eadem civitate sita [2241 1Kb] est eum perducerent [2242 1Kb] , ut quasi hujus [2243 1Kb] doli ingenio perjurium devitarent. Deceptus itaque hujuscemodi [2244 1Kb] fraudibus abbas, credidit; et Capuam una cum illis nichil suspicans mali, perrexit. At illi qui jam dudum [2245 1Kb] diabolo [2246 1Kb] suggerente conceperant [Col. 0603B] [2247 1Kb] dolorem, pepererunt tandem iniquitatem: moxque ut in Capuanum monasterium illum introduxerunt (an. 996. Nov. 14), quemadmodum disposuerant capiunt, ejusque oculos sine mora evellunt ac [2248 1Kb] diligenter linteolo involutos, clam ut domino suo ferent, episcopi nuntiis mittunt. Quos illi suscipientes, et [2249 1Kb] valde effecti [2250 1Kb] hylares, festinanter ad dominum suum reverti coeperunt. Sed o nunquam dormitans divini judicii oculus [2251 1Kb] . Jam illi prope Marsiam in campo qui [2252 1Kb] Mezius vocatur pervenerant, ibique jam securi subsistentes, cibos ab itinere fatigati percipiebant. Cum ecce [2253 1Kb] peregrinus quidam a [2254 1Kb] Marsia veniens, ac perquisitus ab eis juxta quod viantibus consuetudo est aliquid novi: Episcopus ait hujus terrae defunctus est. Qua illi voce [Col. 0603C] vehementer attoniti, eumque fallacem atque impostorem, cum aspernatione nimia esse dicentes, prorsus credere dubitabant. Sed cum ille rem certo certius atque instantius affirmaret [2255 1Kb] , et diem horamque illius obitus diligenter notatam eis referret, confestim illi in eodem loco defossis oculis quos jam frustra ferebant, ad domum infelicis [2241 1Kb] episcopi [2256 1Kb] conscensis equis perniciter advolant, atque reperiunt eadem hora vita privatum episcopum, qua praedictus abbas lumine privatus fuerat oculorum [(637) 1Kb] : quae videlicet dies 18. Kal. Decembris extitit. Ne [2257 1Kb] cui autem hoc dubium forte aut incredibile [Col. 0604A] videatur: ex illis nuntiis quos in tantum scelus jam dictus pseudo episcopus destinaverat, unum Andream nomine, presbyterum officio [2258 1Kb] , ego ipse cum adhuc essem puerulus vix sese in lecto movere valentem recolo me vidisse; qui ultra centenariam jam vivens aetatem, haec omnia seriatim avunculo meo sanctae memoriae Johanni Sorano episcopo quotiens interrogabatur cum lacrimis confiteri solebat [2259 1Kb] .

Praeerat eo tempore in Aquinensi gastaldatu Adenulfus cognomento Summucula, abavus [2260 1Kb] scilicet eorum qui nunc dicuntur Aquinensium comitum; qui mox ut abbatem caecatum agnovit, hylaris effectus, praedictam [2261 1Kb] Roccam Siccam quam idem abbas [2262 1Kb] paulo ante construxerat, a fundamentis [Col. 0604B] [2263 1Kb] evertit [2264 1Kb] [* 1Kb] (an. 1000?). Huic [2265 1Kb] porro abbati successor ejus Johannes, ecclesiam sancti Martini justa Vulturnum, et ecclesiam sancti Secundini [2266 1Kb] , ex [2267 1Kb] toto concessit, cum omnibus omnino pertinentiis ac possessionibus earum, ut ibidem suo arbitrio quandiu adviveret, honorifice conversari valeret. Defunctus [2268 1Kb] est autem praedictus abbas 8. Idus Martii.

17. Eodem [2269 1Kb] [(638) 1Kb] tempore (an. 990) beatus Adelpertus Sclavorum episcopus relicto episcopatu [Col. 0604C] suo ex [2270 1Kb] licentia Romani pontificis ad hoc monasterium venit, cupiens Jerusolimam pergere [2271 1Kb] ; sed cum a praedicto abbate et a nonnullis hujus loci prioribus dehortatus inde fuisset, quasi divinitus datum sibi consilium sumens, statuit tota vita sua hic degere, et nusquam amplius omnino procedere. Cum [2272 1Kb] autem quadam die quidam de prioribus hujus monasterii affectuose cum ipso loquentes dixissent: Bonum est pater ut hic nobiscum maneas, hic habitum monasticum induas, hic Deo placitum vivere ducas; quoniam cum sis episcopus, et ecclesias nostras dedicare, et [(639) 1Kb] nostros clericos ad gradus [Col. 0605A] ecclesiasticos poteris [2273 1Kb] promovere; hoc ille verbum nimis [2274 1Kb] moleste accipiens, mox descendit, atque [2275 1Kb] ad virum sanctissimum Nilum, quem tunc apud [(640) 1Kb] Vallem luci cum aliquot Grecis fratribus religiosissime conversari perceperat, devote [2276 1Kb] profectus est. A quo dum opportuna [2277 1Kb] humiliter consilia quaereret, seque ab illo non posse recipi cognovisset: pro eo enim quod ita de monasterio nostro recesserat, asserebat praedictus pater non audere se illum retinere, ne forte ob hoc et ipse cum suis inde expelleretur; consilio tandem ipsius Romam reversus, in monasterio sancti Bonifatii martyris aliquandiu conversatus est; nec multo post, iterum ad episcopatum suum a pontifice [2278 1Kb] Romano directus [2279 1Kb] (an. 994). Rursus itaque Romam [2280 1Kb] reversus, iterumque [Col. 0605B] Sclavoniam remissus (an. 996), cum praedicare ibi coepisset, capite [2281 1Kb] a barbaris pro Christo truncatus, martyrium sumpsit (an. 997. Apr. 23).

His quoque diebus imperialem coronam de manu Romani pontificis tertius Otto suscepit [2282 1Kb] (an. 996. Mai 21). Non multo post autem Crescentium [(641) 1Kb] Romanum senatorem qui se in castello sancti Angeli [2283 1Kb] contra eum rebellans munierat, sacramento deceptum cepit, et mox quasi reum majestatis capite obtruncavit (an. 998. Apr. 29).

18. Eo [2284 1Kb] [(642) 1Kb] etiam tempore vir Dei Romualdus una cum beato Bonifacio imperatoris consanguineo qui paulo post apud Russiam Christi [2285 1Kb] martyr effectus est, et cum aliis pluribus Teutonicis de praedicti imperatoris exercitu, ad hoc beati Benedicti [Col. 0605C] monasterium orationis gratia venit. Ubi graviter infirmatus, sed quantocius divina misericordia convalescens, ad [2286 1Kb] sua reversus est [2287 1Kb] .

19. Circa [2288 1Kb] [(643) 1Kb] haec tempora Olibanus quidam Galliarum comes ditissimus a praefato [2289 1Kb] viro Dei Romualdo cui peccata sua confessus fuerat commonitus est, ut relicto seculo ad beati Benedicti monasterium sub obtentu [2290 1Kb] orationis veniret, ibique se [2291 1Kb] divino servitio irrevocabiliter manciparet, [Col. 0606A] quoniam [2292 1Kb] quidem aliter nequaquam salvari valeret [2293 1Kb] . Nil ergo moratus, sua relinquens filio, cum multa divitiarum copia, quindecim scilicet onustis thesauro sagmariis, ad hoc se monasterium contulit; et his qui secum venerant valedicens, nil tale de ipso hactenus suspicantes, ipse nusquam de cetero progressurus, flentes ad propria remeare coegit [2294 1Kb] .

JOHANNES [(644) 1Kb] nonus [2295 1Kb] et vicesimus abbas, sedit anno uno [* 1Kb] .

20. Qui [2296 1Kb] videlicet venerabilis vir [2297 1Kb] , cum jam senectute pariter et infirmitate gravatus, tanti regiminis pondus se nequaquam [2298 1Kb] ferre posse perspiceret, [Col. 0606B] sponte [2299 1Kb] sua fratrumque [2300 1Kb] consensu ac voluntate, abbatem sibi substituit: ipse vero abbatia relicta, in proximam heremum, in loco qui hodie [2301 1Kb] Piretum appelatur, cum [2302 1Kb] quinque fratribus secessit; ibique in honore [2303 1Kb] sanctorum Cosmae et Damiani parvula constructa ecclesia solitarius quodammodo [2304 1Kb] degens, in spiritualibus operibus reliquum vitae suae tempus exegit. Audivi a quodam sene, quod dum quadam die super municipium hujus monasterii vocabulo Piniatarium [(645) 1Kb] cujus habitatores olim [2305 1Kb] rebellare temptaverant, hostiliter perrexisset, ecclesia quaedam juxta idem municipium posita, cum [2306 1Kb] aliquot corundem rusticorum mapaliis, ab illis qui secum ierant igne succensa sit, et ob hanc causam in [2307 1Kb] multis se maximisque lamentis [Col. 0606C] dedens [2308 1Kb] , abbatiam hujusmodi occasione inventa dimiserit. Iste [2309 1Kb] fecit libellum Trasmundo cuidam clerico [2310 1Kb] , de quibusdam curtibus in [2311 1Kb] Aprutio [2312 1Kb] huic monasterio pertinentibus, per diversa loca modiorum quasi quadringentorum, pro solidis ducentis, et censu solidorum octo; de illis [2313 1Kb] quoque terris in loco Ciccle pretii [2314 1Kb] ac census tantundem recepit. Idem etiam de tertia parte curtis de Moscufe [2315 1Kb] et de [2316 1Kb] aliis terris, libellari nomine [Col. 0607A] datis [2317 1Kb] , recepit solidos quadringentos; pro censu vero per annum solidos 24.

21. [DESID. Dial. II, 11]. Hic cum tempore jam Theobaldi abbatis defunctus fuisset, ipsa [2318 1Kb] nocte religiosus quidam frater Johannes nomine in monasterio sancti Laurentii quod Capuae situm est [2319 1Kb] , vigilias fratrum de more praeveniens, subito [2320 1Kb] dum oraret respexit, viditque quasi super hunc montem maximam lucem in acre, atque intra eandem lucem, cernit Johannis ipsius animam coelum conscendere. Cumque facto mane cuperet reddi certus de visione, perrexit ad Andream qui tunc Capuano [2321 1Kb] monasterio praeerat, eique visionem quam perspexerat pandens, obnixe rogat, ut hominem suum ad hoc monasterium protinus mittat, qui [Col. 0607B] omnem rei veritatem diligenter addiscere, eisque revertens debeat intimare. Pergens itaque nuntius, cum pars illi adhuc itineris aliqua superesset, quendam obvium habuit, qui ab hoc monasterio Capuam se proficisci diceret, ut praefati viri [2322 1Kb] obitum fratribus ibi degentibus nuntiaret. Quem cum de hora obitus ejusdem sollicite perquisisset, ea illum hora ex hoc seculo migrasse accepit, qua Capuanus ille Johannes, ejus animam coelum [2323 1Kb] conscendere se vidisse asseruit. Tunc ad illos a quibus legati fuerant uterque reversus, alter Capuae Johannis depositionem, alter vero Casini retulit quae super ejus [2324 1Kb] obitu visa fuerat visionem. Obiit autem pridie Idus Martii [(646) 1Kb] .

JOHANNES tricesimus a beato Benedicto abbas effectus, [Col. 0607C] sedit annis duodecim, mensibus sex [2325 1Kb] .

22. [DESID. Dial. II, 1]. Hic ex illustri Beneventanorum civium prosapia genus nobile ducens, sed nobiliores ab infantia possidens [2326 1Kb] mores, cum in ecclesia civitatis ejusdem archidiaconatus honorem gereret, divino tactus amore, temporibus Aligerni abbatis [(647) 1Kb] ad hoc sanctum [2327 1Kb] coenobium venit; et universae saeculi vanitati renuntians, vestem monasticam induit. Qui cum aliquantos sub sanctae conversationis studio peregisset annos, atque post Aligerni transitum Manso in abbatiam, ordine quo [Col. 0608A] jam diximus successisset, egressus hinc [2328 1Kb] Jerusolimam orationis causa profectus est, atque in monte Syna per sex continuos [2329 1Kb] annos commoratus. Inde vero in Grecia in monte qui Agionoros vocatur [(648) 1Kb] , per aliquot temporis spatia conversatus est. In quo loco sanctus pater Benedictus illi quadam nocte per visionem apparens, pastoralem virgam quam manu gestare videbatur, ei contradidit, atque ut ad monasterium Casinense quantocius [2330 1Kb] reverteretur indixit. Quam visionem cum mane facto patri monasterii retulisset, monere illum atque hortari idem abbas curavit, ut quoniam voluntatis hoc videretur esse divinae, minime neglegendum duceret: sed mox ad suum [2331 1Kb] monasterium coelesti gratia comitatus reditum maturaret. Visioni igitur et commonitioni [Col. 0608B] Johannes obtemperans, ad hunc locum Christo duce reversus est; quem [2332 1Kb] praedecessor ipsius Johannes abbas alacriter [2333 1Kb] valde recipiens, mox praepositum ordinans, ac non multo post quia ipse ut supra relatum est et infirmitate simul et aetate impediebatur, eundem sibi substituit; et illo in heremum secedente, hic in monasterii curam universorum fratrum electione successit [2334 1Kb] . Fuit [2335 1Kb] autem temporibus Silvestri papae secundi, et octavi decimi Johannis. Hic primo ordinationis [2336 1Kb] suae anno (an. 998. Mai. 25) recepit praeceptum confirmationis totius abbatiae, aureo sigillo bullatum [2337 1Kb] a supradicto Ottone imperatore [(649) 1Kb] . Qui [2338 1Kb] etiam imperator in [2339 1Kb] hoc monasterio per dies aliquot remoratus, duas coronas argenteas beato Benedicto [Col. 0608C] obtulit.

23. Per idem tempus Rainaldus comes Marsorum [(650) 1Kb] fecit monasterium de ecclesia sanctae Mariae quae dicitur In Cellis (an. 1000. Febr. 1), territorio Carseolano [(651) 1Kb] , idque in circuitu non parvis possessionibus ditans, castellum etiam quod nunc Celle vocatur, tunc autem appellabatur [2340 1Kb] castellum sancti Angeli, cum omnibus ejus pertinentiis in eodem monasterio confirmavit. Petrus quoque presbyter quidam de civitate Tiburtina, de [2341 1Kb] ecclesia sancti Pastoris quae juxta eandem civitatem sita est, [Col. 0609A] cum universis ipsius pertinentiis cartulam oblationis in eodem monasterio cum omnibus suis parentibus fecit.

24. Anno [2342 1Kb] tertio abbatis hujus, qui est millesimus ab incarnatione Domini [(652) 1Kb] , praefatus [2343 1Kb] imperator Beneventum venit [2344 1Kb] , et causa penitentie quam illi beatus Romualdus injunxerat abiit ad montem Garganum. Reversusque consequenter Beneventum, petiit a [2345 1Kb] civibus corpus sancti Bartholomei apostoli; qui nichil tunc ei [2346 1Kb] negare audentes, habito [2347 1Kb] cum archiepiscopo qui tunc eidem urbi praesidebat [2348 1Kb] consilio, corpus [2349 1Kb] beati Paulini Nolani episcopi quod satis decenter apud episcopium ejusdem [2350 1Kb] civitatis erat reconditum callide [2351 1Kb] illi pro corpore apostoli obtulerunt; et eo [Col. 0609B] sublato recessit, hujusmodi [2352 1Kb] fraude deceptus. Quod [2353 1Kb] postquam rescivit, nimium indignatus, corpus quidem confessoris quod detulerat, honorifice satis apud Insulam Romae recondidit [(653) 1Kb] ; evestigio [2354 1Kb] autem Beneventum regressus, obsedit eam undique per tempus [2355 1Kb] aliquod, sed nichil adversus eam praevalens, Romam reversus est [2356 1Kb] (an. 1001). Unde cum [2357 1Kb] ad sua reverti disponeret, mortuus est apud oppidum quod nuncupatur Paternum (an. 1902. Jan. 23), non longe a civitate que dicitur Castellana [2358 1Kb] [(654) 1Kb] ; ab uxore ut [2359 1Kb] fertur Crescentii senatoris quem superius (l. II, c. 17) ab illo [Col. 0610A] [2360 1Kb] retulimus decollatum, qua [2361 1Kb] impudice abutebatur potionatus. Sed [2362 1Kb] antequam mors ejus a circummanentibus dinosci valeret [2363 1Kb] , corpus ipsius aromatibus [2364 1Kb] conditum a suis ultra montes delatum [2365 1Kb] est [(655) 1Kb] , et Heinricus [2366 1Kb] dux consobrinus ipsius constitutus est rex [2367 2Kb] .

25. Hic abbas fecit capsam magnam argenteam inauratam, cum smaltis et gemmis [2368 1Kb] . Fecit et ceroferaria duo magna [2369 1Kb] , librarum argenti quindecim, necnon et duo turibula argentea, librarum sex: codices quoque ecclesiasticos nonnullos [2370 1Kb] fecit magnos et pulchros; totius etiam monasterii ambitum in circuitu muris turribusque munivit. Construxit preterea et ecclesiam in honore sancti Nycolai [2371 1Kb] in monticulo qui secus pratum [2372 1Kb] dominicum [Col. 0610B] [2373 1Kb] est, prope civitatem sancti Germani. Quen videlicet emulatus Theobaldus praepositus ipsius, et ipse nichilominus eidem beato confessori [2374 1Kb] basilicam aptavit apud castrum sancti Petri quod [2375 1Kb] est positum ad radicem hujus montis, in cripta antiqua, quae ingentibus [2376 1Kb] saxis pulchro [2377 1Kb] gentilium opere in demonum suorum [2378 1Kb] honore constructa juxta ecclesiam [2379 1Kb] ejusdem beati Petri sita videtur [2380 1Kb] [(656) 1Kb] . Quo tempore, octavo scilicet ipsius abbatis anno, terraemotus ingens per quindecim et eo amplius dies hunc montem exagitavit, ita ut in aliquot locis ecclesiam scinderet.

[Col. 0611A] 26. Rainaldus [2381 1Kb] praeterea supradictus Marsorum comes dedit huic abbati causa concambii curtem unam in Alifis quae dicitur sancti Stephani, cum terra modiorum quadringentorum, et in Teano alteram modiorum quingentorum, in loco qui dicitur Campus; et recepit ab eo scriptum de Sancta Maria in Luco et de Sancto Herasmo et Sancto Sebastiano et Sancto Angelo. Oderisius [2382 1Kb] quoque comes ejusdem Rainaldi filius, oppidum quod [2383 1Kb] dicitur Casa Fortini [2384 1Kb] [(657) 1Kb] cum omnibus pertinentiis ejus, mille videlicet modiorum terra, quod idem comes a parte Gervisae [2385 1Kb] conjugis suae receperat [2386 1Kb] , eidem abbati contradidit, et recepit ab eo sub nomine concambii castellum sancti Urbani et alias ecclesias seu curtes in Comino loco huic pertinentes, [Col. 0611B] terram utique quasi modiorum [2387 1Kb] nungentorum. Hic [2388 1Kb] idem Oderisius ultimo abbatis hujus anno una cum Gibborga conjuge [(658) 1Kb] obtulerunt huic monasterio ecclesiam sancti Felicis in Comino [2389 1Kb] [* 1Kb] , pertinentia, Sancti Urbani, cum centum modiis terrae in circuitu ipsius, et aliis centum apud Atinam [2390 1Kb] in loco Vallis bonae, et cum omnibus ejusdem ecclesiae pertinentiis [2391 1Kb] (an. 1010. Mai). Eodem tempore abierunt tres de monachis nostris ad Gualterium comitem de Lesina et in ejus praesentia contenderunt cum quibusdam [2392 1Kb] nobilibus terrae [2393 1Kb] illius de piscariis ejusdem Lesinae, et de molendinis [2394 1Kb] de Lauri, et de ecclesia sancti Petri ibidem, et de caeteris rebus sancti Benedicti, sicut in eorum libello continebatur; et cognita praefatus [Col. 0611C] [2395 1Kb] comes justitia nostra, jussit scripto suo universa illa ex integro [2396 1Kb] monachis nostris restitui, apposita insuper pena compositionis 2000 bizanteorum, qui exinde amplius contra nos contendere voluisset, Per hos etiam dies Hubertus Firmanae civitatis episcopus obtulit beato Benedicto de causa juris sui in fundo Oppiano terras et vineas, silvas, prata [Col. 0612A] et oliveta, possessionem non parvam: et in fundo Paterno similiter. Sed et Gaiderisius [2397 1Kb] quidam de eadem civitate Firmana fecit cartam in hoc monasterio de una ecclesia juris sui vocabulo Sanctus Benedictus, in loco qui dicitur Sambucetum, cum rebus et pertinentiis suis [(659) 1Kb] . Landulfus quoque Salernitanus princeps sub hoc abbate monachus factus, obtulit in [2398 1Kb] hoc monasterio omnes res sibi [2399 1Kb] jure hereditario pertinentes in comitatu Sanctae Agathae (an. 1004. Dec.); domus [2400 1Kb] scilicet et curtes nonnullas, cum olivetis vineis et molendinis, et omnibus earum pertinentiis [(660) 1Kb] . Trasmundus [2401 1Kb] etiam clericus dives ac nobilis de Aprutio [(661) 1Kb] , cujus jam supra meminimus (c. 13), ecclesiam sancti Nicolai, que constructa est juxta fluvium [Col. 0612B] Trutinum [(662) 1Kb] , loco Sumusiano vocabulo, rebus suis ditatam, monasterium esse constituit; idque per suae oblationis cartulam, sub hujus cenobii jure contradidit (an. 1004. Dec.) Similiter autem et Teuto filius Teutonis de eodem Aprutio obtulit (an. 1005. Aug.) huic monasterio ecclesiam sancti Johannis in loco qui dicitur Scorzone [(663) 1Kb] ; quam videlicet ipse propriis rebus ditatam, sanctimonialium monasterium fecerat. Eodem modo [2402 1Kb] et Rainerius filius Josephi obtulit beato Benedicto unam ecclesiam juris sui vocabulo sancti Nicolai in comitatu Pennensi, loco qui dicitur Sambuceta, cum omnibus ornamentis et pertinentiis ejus. Quique Rainerius ante annos circiter sex (an. 1001. Jul.) fecerat cartam [2403 1Kb] in hoc monasterio de omnibus [Col. 0612C] [2404 1Kb] omnino rebus ac pertinentiis proprietatis suae quae possidere videbatur in comitatu Pennensi, Teatino [2405 1Kb] , Asculano, atque Aprutiensi [(664) 1Kb] . De castello videlicet Ambleto, et de Pharaone, et Murro [2406 1Kb] et Cantalupu, et Aterno, et Arche, et de plurimis curtibus suis, quod est terrae octo milia circiter [2407 1Kb] modiorum. Per [2408 1Kb] idem tempus [(665) 1Kb] cives [Col. 0613A] Terracinenses admoniti a Johanne pontifice suo, obtulerunt in monasterio sancti Stephani de Terracina (an. 986. Jan. 3) unam piscariam quae est ab ipso fluvio ejusdem [2409 1Kb] civitatis loco qui dicitur Gambara, usque in mare, apposita poena trium librarum auri obrizi eis [2410 1Kb] qui id removere aliquatenus temptavissent. Similiter etiam Roffridus [2411 1Kb] patricius obtulit ibidem unam piscariam suam in [2412 1Kb] praedicto fluvio de Terracina, in pantano Trasectu. Circa hos dies Franco quidam presbyter et monachus fecit cartam in hoc monasterio de una ecclesia proprietatis suae [2413 1Kb] vocabulo Sanctus Benedictus in finibus Monticelli, loco Salabuca juxta Bifernum cum universis [2414 1Kb] rebus ac pertinentiis ejus. Huic abbati [2415 1Kb] Lupus filius Azzonis de Aprutio fecit oblationem [Col. 0613B] omnium rerum suarum cum quinque ecclesiis, id est Sancta Victoria in Murro, Sanctus Calistus in Colle, Sanctus Antimus in Commejano [2416 1Kb] , Sanctus Archangelus in Fauniano [2417 1Kb] , Sanctus Andreas in Cesule, cum terra quingentorum circiter modiorum, et cum omnibus omnino sibi pertinentibus rebus in toto Aprutio. Adam quoque [2418 1Kb] cognomento Salichus [(666) 1Kb] obtulit in hoc monasterio ecclesiam [2419 1Kb] sancti Martini in territorio Teatino, loco qui dicitur Cornecclanum, cum centum terrae modiis in circuitu ejusdem ecclesiae, et cum reliquis pertinentiis ipsius [2420 1Kb] . Hic abbas fecit libellum de Sancto Bonito [2421 1Kb] , Sancto Angelo de Galiano, Sancto Salvatore de Seriole, Sancto Petro de Castriniano, Sancto Felice de Montaniano, Sancto Felice inter flumina, [Col. 0613C] sancto Valentino, et Sancta Maria in Aufiano [2422 1Kb] , pro selidis quadringentis, et censu solidorum 20. Idem [2423 1Kb] fecit et Otteramo castaldeo [2424 1Kb] Marsorum de Sancto clemente in Avezano pro solidis centum, et censu stamincarum 5 [(667) 1Kb] . Item de Sancto Gregorio de serviliano pro solidis 30, et censu pisces 100. Item de eodem, censum piscium quadringentorum. Fecit et libellum cuidam monacho nomine Trasari, de Sancto Benedicto in Canusio, de Sancto Salvatore in Monorbino [2425 1Kb] , de Sancto Benedicto in [2426 1Kb] Juvenaze [2427 1Kb] , [Col. 0614A] de Sancto Focate [2428 1Kb] in Barano [(668) 1Kb] ; cum ipsa piscatione de [2429 1Kb] lacu Romani, de Sancto Cassiano in Filone, simul et de omnibus pertinentiis hujus loci in civitate Tranensi, cum omnibus pariter [2430 1Kb] earundem ecclesiarum pertinentiis. Idem fecit et [2431 1Kb] filiis Adelberti [2432 1Kb] de Papiniano [2433 1Kb] de [2434 1Kb] quadringentis modiis [2435 1Kb] terrae in Aprutio pro solidis 200, et [2436 1Kb] censu solidorum 8. Fecit et commutationem cum Tresidio quodam Teatino, a quo recipiens [2437 1Kb] ecclesiam sanctae Luciae in Castellone, loco qui dicitur Insula, cum omnibus rebus ejusdem [2438 1Kb] ecclesie et terra modiorum centum, dedit [2439 1Kb] ei per diversa loca apud Teatem terrae modios [2440 1Kb] septuaginta [2441 1Kb] .

[Col. 0614B] 27. [* 1Kb] Per 2442 1Kb] idem tempus edificatum est monasterium sancti Benedicti apud Suessam, foris portam quae dicitur Ermemari [2443 1Kb] , a domno Johanne hujus [2444 1Kb] loci monacho, ubi praefatus abbas concessit omnes curtes et terras hujus monasterii, quae sunt intra comitatum praedictae civitatis loco Oronica, et curtes de Lota Alfani, nec non et curtes de [2445 1Kb] Gariliano ad ipsos currentes, et terras [2446 1Kb] atque curtem de Lauriana [2447 1Kb] . Ita dumtaxat, ut per singulos annos ex eadem curte Lauriana persolveretur nobis census, modii fabarum centum.

[Col. 0614C] 28. Abbas [2448 1Kb] autem ipse, cum [2449 1Kb] plurimas a vicinis comitibus pateretur augustias, Capuam ad tempus remoraturus secessit [2450 1Kb] . Et quoniam plus quam satis austerus in monachos fuerat, studueratque contra Benedicti decretum timeri magis a fratribus quam amari, illi estimantes immo [2451 1Kb] optantes huc eum ulterius non reversurum. Docibilem quendam natione Cajetanum vitae simplicis virum de congregatione sibi [2452 1Kb] in abbatem substituunt. [Col. 0615A] Qui cum de more abbatum possessiones monasterii revisurus Marchiam perrexisset, et nonnullis [2453 1Kb] ibi donatus [2454 1Kb] equis aliisque muneribus [2455 1Kb] jam rediret, Benzonis filii quidam de ejusdem partis magnatibus subito illum apud Pennas invadunt, et violenter universa quae ferebat diripiunt. Quo cognito Bernardus comes, mox ad eum accessit: seque super hac re valde dolentem [2456 1Kb] ostendens, totidem illi equos quot fuerant sublati, vir liberalis restituit. Veniens autem idem [2457 1Kb] abbas in locum qui Furca Pennensis vocatur, conversus universos Benzonis filios maledixit: Bernardum vero cum omnibus [2458 1Kb] suis benedicens, ut domui ejus domus Benzonis semper subdita esset, et ut numquam de domo ejusdem vindicta [2459 1Kb] divina recederet, terribiliter imprecatus [Col. 0615B] est. Quod videlicet fieri, nos hodieque videmus. Sed cum post septem non [2460 1Kb] integros menses pacatis atque compositis rebus Johannes abbas huc fuisset regressus [2461 1Kb] , Docibilis Cajetam se contulit, ac non multo post languore detentus, ad hoc se referri [2462 1Kb] monasterium postulans, quieto fine defunctus est. Abbas quoque Johannes cum jam longaevus esset, et ipse nichilominus obiit [2463 1Kb] 15. Kal. Aprilis [(670) 1Kb] , atque juxta ecclesiam est [2464 1Kb] beati Benedicti sepultus.

29. Eo autem quo defunctus est anno, quendam nepotem suum Johannem cognomento Rotundulum monachum [2465 1Kb] fecerat, cui videlicet ad mortem veniens, abbatiam [2466 1Kb] contradidit, paucis admodum [Col. 0615C] super hoc sibi consentientibus, vel potius coacte id sufferentibus monachis. Quorum autem pars potior ac sanior [2467 1Kb] erat, nimis haec indigne ferentes, et neophitum tantae congregationi praeesse minime congruum judicantes, post menses [2468 1Kb] aliquot mandaverunt Pandulfo principi Beneventano, ut veniret, filiumque suum Atenulfum illis [2469 1Kb] in abbatem ordinandum adduceret: nulli quippe [2470 1Kb] magis quam ipsi, honor hujus loci competeret. Quem [2471 1Kb] videlicet Atenulfum cum Otto imperator puerum a patre obsidem accepisset, ultra montes in quodam monasterio nutriri ac custodiri mandaverat. Post tempus vero aliquantum monitus a papate suo [2472 1Kb] , monastica [Col. 0616A] veste indutus fugam arripuit, atque inter [2473 1Kb] redeundum graviter infirmatus, cucullam quam fugae occasione simulanter induerat sponte se deinceps gestaturum devovit. Sicque ad patrem rediens, cum ab eo in palatio retineri non adquiesceret, in monasterio sancti Modesti quod intra Beneventanam [2474 1Kb] urbem situm [2475 1Kb] est, usque ad id temporis mansit. Laetus igitur princeps superiori [2476 1Kb] nuncio redditus, Casinum protinus venit, et consensu atque amminiculo monachorum [2477 1Kb] excluso Rotundulo filium in abbatiam substituendum laetantibus universis contradidit. Rotundulus itaque [2478 1Kb] tali ordine pulsus, Beneventum rediit; atque patrocinio propinquorum et [2479 1Kb] consensu ac concessione praefati principis, supradicti [2480 1Kb] monasterii sancti Modesti [Col. 0616B] [2481 1Kb] abbatiam recepit [* 1Kb] .

30. Circa 2482 1Kb] haec tempora reversus domnus Liutius, quem superius (c. 12) hinc [2483 1Kb] egressum Jerusolimam perrexisse retulimus [2484 1Kb] : primo [2485 1Kb] apud Salernum [2486 1Kb] in quadam heremo, ubi [2487 1Kb] nunc monasterium sanctae Trinitatis constructum [2488 1Kb] est quod nuncupatur Ad cavam, aliquandiu mansit [2489 1Kb] ; ubi a Guaimario principe agnitus, atque in maxima est reverentia habitus: postmodum vero in monte hoc, loco Albaneta vocabulo, usque ad suum est obitum religiosissime conversatus. In hoc [2490 1Kb] videlicet loco ante non multum tempus cum quidam [Col. 0616C] servus [2491 1Kb] Dei mansionem sibimet remotiorem elegisset, atque in cisterna vetere quam ibi dirutam reppererat oratorium fabricare disposuisset, cogitante illo [2492 1Kb] in cujus potissimum nomine ecclesiam ipsam construeret, fertur quendam puerulum scolarem ibi tunc casu [2493 1Kb] venisse. Qui cum [2494 1Kb] a praedicto viro Dei perquisitus fuisset [2494 1Kb] utrum peritiam cantandi haberet, et ille habere se promptule respondisset, jussus ab eo cantare est quicquid sibi primum in mentem venisset; statuens [2495 1Kb] scilicet in corde suo, ut in cujuscumque sancti honore puer ille cantasset, in ejus protinus [2496 1Kb] nomine ecclesiam eandem edificaret [2497 1Kb] . Mox puer responsorium impesuit: [Col. 0617A] Veni electa mea, totumque illud suavi satis modulamine cecinit. Valde itaque Dei [2498 1Kb] servus exhylaratus, et intellegens quodammodo [2499 1Kb] per hoc beatissimae genitrici Dei [2500 1Kb] placere [2501 1Kb] , suum in loco eodem honorari vocabulum, confestim juxta possibilitatem suam parvulam ibi ecclesiam in honore ejusdem genitricis Dei construxit [2502 1Kb] , ibique usque ad exitum suum satis devotus in ejus servitio perduravit. Cum autem post aliquantum tempus praefatus Liutius [2503 1Kb] illo [2504 1Kb] venisset, et plurimum sibi locus ipse complacuisset, elegit ibi usque ad mortem consistere, et in servitio sanctae [2505 1Kb] Dei genitricis perseverare. Regresus igitur ad principem Guaimarium, cui [2506 1Kb] dudum et pater spiritualis et familiaris super omnes extiterat, multa ab eo et diversa [Col. 0617B] ornamenta ecclesiastica, et codices nonnullos [2507 1Kb] , necnon et aliam ad fratrum usus non modicam suppelectilem adquisivit; libentissime illo ac liberaliter cuncta quae vellet accipere concedente. Confestim [2508 1Kb] itaque praedictam Dei genitricis ecclesiam multo satis quam fuerat [2509 1Kb] ampliorem efficiens, atque depingens, habitacula quoque in circuitu ad diversos commanentium usus [2510 1Kb] non modice quantitatis aedificavit ibique cum triginta circiter fratribus conversari [2511 1Kb] religiosissime coepit. Ipse autem prae ceteris omni vilitate et extremitate contentus, tam humili se officio mancipaverat, ut farinam in pistrino ad panem faciendum famulorum more discerneret [2512 1Kb] , cum interim de ore illius Davitica cantica [2513 1Kb] [Col. 0617C] numquam cessarent. In cujus vitae humilitate ac [2514 1Kb] nimia abstinentiae austeritate usque ad extrema vitae indefesse perdurans, Richerii abbatis tempore in monasterio isto defunctus atque sepultus est.

ATENULFUS abbas tricesimus primus, sedit annis undecim, vir quanto nobilis, tanto humilis et humanus.

31. Cujus [2515 1Kb] anno ordinationis tertio, anno videlicet Domini 1014, quo tempore paschalis festivitas ipso die sancti Marci juxta calculi ordinem extitit, [Col. 0618A] Heinricus rex de quo supra diximus (c. 24.) venit Romam; et coronam imperii [2516 1Kb] de manibus Benedicti octavi papae recepit; a quo etiam papa idem abbas privilegium sumpsit [(672) 1Kb] . Tunc [2517 1Kb] quoque et ipse imperator Heinricus ab eodem abbate et universa hujus loci congregatione rogatus [2518 1Kb] , per praeceptum aureo sigillo bullatum universas pertinentias hujus monasterii hic confirmavit [(673) 1Kb] . Specialiter [2519 1Kb] autem ac nominatim res de comitatu Thermulensi [(674) 1Kb] , quarum videlicet fines sunt: a capite Rivus planus, a pede mare, ab uno latere flumen Trinium cum aqua et portu suo, ab altero rivus qui dicitur Ticcle [2520 1Kb] ; cum castellis Petra fracida, Ripa mala, et cum monasterio sancti Benedicti ibidem constructo. Item Fara, Ripa ursa, [Col. 0618B] Mons bellus, Pescloli, cum universis omnino finibus ac pertinentiis eorum. Item alibi in eodem comitatu juxta Bifernum, habens fines: a capite pertinentia sancti Gregorii, a pede mare, ab uno latere Bifernum, cum aqua, et medietate portus, ab altero rivus qui [2521 1Kb] dicitur Vivus, cum omnibus adjacentiis sibi pertinentibus, necnon et ecclesiam sanctae Trinitatis et sancti Georgii in eadem civitate Thermulensi, cum universis possessionibus ac pertinentiis earum. Duo [2522 1Kb] etiam castella Cominensis territorii, id est Vicalbum [2523 1Kb] et Sanctum Urbanum alio suo praecepto [(675) 1Kb] , postquam [2524 1Kb] ultra montes reversus [2525 1Kb] est, per [2526 1Kb] rogationem Belgrimi Coloniensis archiepiscopi in hoc monasterio confirmavit [Col. 0618C] (an. 1018 Jul. 13). De quibus jam [2527 1Kb] pridem post patris mortem Pandulfus Capuanus princeps praedicto [2528 1Kb] abbati fratri suo praeceptum [(676) 1Kb] fecerat [2529 1Kb] (an. 1017, Mai 5, 9), nec non et de monasterio sancti Valentini in eodem territorio Cominensi cum [2530 1Kb] universis rebus ac pertinentiis ipsius. Quod videlicet monasterium olim [2531 1Kb] a [2532 1Kb] Saracenis destructum, non multo ante restauraverat Pontius [2533 1Kb] quidam filius Allonis de comitatu Marsorum; cui [2534 1Kb] cum suggestum fuisset illud huic monasterio [Col. 0619A] antiquitus pertinuisse, ita ut erat restauratum pro Dei amore in jus et potestatem hujus loci ex integro remisit [2535 1Kb] . Hic etiam Pontius una cum Berardo [2536 1Kb] filio manifestaverunt, et renuntiaverunt nobis in placito Marsorum comitum, totam pertinentiam de Opi et Peraccle in territorio Marsicano, quae olim videlicet [2537 1Kb] Barregensi monasterio pertinuerat.

32. Hic [2538 1Kb] abbas fecit in ecclesia sancti Benedicti coronam argenteam 24 librarum. Fecit etiam [2539 1Kb] in fronte ejusdem ecclesiae campanarium altum et optimum, in cujus medio altarium in honore sanctae Crucis constituit [2540 1Kb] . Praeterea juxta ostium majoris ecclesiae dextra levaque supra marmoreas columnas, cameras duas erexit; in quarum una, altarium in honore sanctae Trinitatis: in altera vero altarium [Col. 0619B] statuit in vocabulo sancti Bartholomei apostoli. Absidam vero majorem auro diversisque coloribus depingi pulcherrime fecit. Ecclesiam [2541 1Kb] porro sancti Stephani quae juxta portam monasterii deforis sita [2542 1Kb] fuerat, jam fere ruentem renovavit et ampliavit, atque altarium [2543 1Kb] in ea sancti Adelperti [2544 1Kb] quem superius (c. 17) factum martyrem diximus, ab occidentali parte adjunxit [2545 1Kb] . Civitatem deorsum circa ecclesiam domini Salvatoris quam supra diximus (l. I, c. 33) ab [2546 1Kb] abbate Berthario inchoatam, ex magna parte construxit [* 1Kb] . Ecclesiam sancti Angeli quam olim 2547 1Kb] Gisulfus abbas in Valle luci construxerat [(677) 1Kb] , jam [2548 1Kb] vetustam restaurans, et [2549 1Kb] titulo [2550 1Kb] addito amplians atque depingens, possessionibus non parvis adauxit [2551 1Kb] , et diversas [Col. 0619C] ibi ad monachorum utilitates officinas instituens, nostratium [2552 1Kb] monasterium esse constituit, quod [2553 1Kb] eatenus Grecorum [(678) 1Kb] extiterat.

[Col. 0620A] Sub [2554 1Kb] hoc abbate (an. 1015 Apr. 18) oblata est in monasterio [2555 1Kb] isto ecclesia sancti Petri quae nuncupatur Ad Iscleta, in Campania territorio Ciccanense, cum maximis circa se possessionibus, ab Hubberto et Amato comitibus Ciccani et Segniae [(680) 1Kb] . Ecclesia quoque sancti Angeli in territorio de Ceperano, loco qui dicitur Cannuzzu [2556 1Kb] a Landuino et Raterio [2557 1Kb] consulibus Campanie [(681) 1Kb] . Sed et Saphirus quidam [2558 1Kb] presbyter obtulit huic monasterio ecclesiam sancti [2559 1Kb] Benedicti apud Capitinatam civitate Murrone, cum omnibus [2560 1Kb] suis. Nec non et Petrus et [2561 1Kb] Martinus presbyteri similiter obtulerunt beato Benedicto ecclesiam sancte [2562 1Kb] Marie [Col. 0620B] et Sancti Apollinaris in eodem Murrone [2563 1Kb] , loco vocabulo Casale planum [2564 1Kb] . Id [2565 1Kb] ipsum fecit et [2566 1Kb] Odemundus [2567 1Kb] quidam Firmanus de ecclesia sancti Michahelis de Torpelliano [2568 1Kb] . Eodem etiam [2569 1Kb] tempore simili tenore oblata est in hoc monasterio ecclesia sancte Juste apud Baranellum [2570 1Kb] , juxta Bifernum; et alia nichilominus [2571 1Kb] ecclesia sancte Juste apud castrum Eudolini [2572 1Kb] , et ecclesia sancti Andreae de Cantalupo, territorio Bovianensi [2573 1Kb] ; nec non et monasterium sancti Benedicti [(682) 1Kb] et ecclesia sanctae Luciae apud [2574 1Kb] castrum Baniolum, loco qui dicitur Molinum vetulum, et ecclesia sanctae Mariae de cruce, ecclesia [2575 1Kb] etiam sancti Benedicti apud Aprutium eum omnibus et maximis earum rebus ac pertinentiis (an. 1020 Jan.) Stephanus [Col. 0620C] quoque [2576 1Kb] et Silvester presbyteri Larinenses [2577 1Kb] obtulerunt in hoc loco ecclesiam suam, vocabulo Sancta Maria, loco ubi dicitur Monumentum [2578 1Kb] . Quidam etiam nobilis vir de Marsorum provincia, [Col. 0621A] Faidolfus scilicet [2579 1Kb] filius Gueltonis tradidit in hoc loco omnem substantiam juris sui quam in eadem provincia possidere videbatur, et duas ecclesias sibimet pertinentes, id est ecclesiam sancti Thome in Betuge [2580 1Kb] et sancti Magni in Castuli, cum omnibus earum pertinentiis atque rebus [* 1Kb] . Similiter [2581 1Kb] et [2582 1Kb] Temmo filius Teudelausi [2583 1Kb] obtulit ecclesiam sancti Felicis in Carrufe in [2584 1Kb] hoc monasterio, cum omnibus pertinentiis ejus. Tunc [2585 1Kb] temporis (an. 1012 Jun.) praefatus [(683) 1Kb] Oderisius Marsorum comes, cum Gibborga uxore sua reddidit [2586 1Kb] beato Benedicto ecclesiam sancti Pauli sitam in Comino, quam videlicet pater ipsius a Mansone abbate per libellum receperat [(684) 1Kb] . Per [2587 1Kb] idem tempus Rainerius gastaldeus Soranae civitatis obtulit beato Benedicto [Col. 0621B] de rebus haereditatis suae in finibus Arpini, locum qui vocatur Collis [2588 1Kb] de insula, cum omnibus adjacentiis ac pertinentiis ejusdem loci. Sed et Albo [(685) 1Kb] quidam Aprutiensis obtulit (an. 1020 Nov.) in hoc monasterio integram medietatem de castello Saline jure [2589 1Kb] sibi hereditario pertinentem, unacum ecclesiis et omnibus [2590 1Kb] pertinentiis carundem ecclesiarum [2591 1Kb] ; quod sunt terrae modii [2592 1Kb] circiter septingenti [2593 1Kb] . Adelpertus [(686) 1Kb] etiam cujusdam Azzonis filius id ipsum fecit de curtibus et de portionibus suis apud [2594 1Kb] Aprutium, de duobus scilicet castellis et ecclesiis aliquot, cum terra modiorum quadringentorum. Hoc [2595 1Kb] ipsum fecit et Lupus quidam de Aprutio de partibus quas habebat in quattuor ecclesiis, id est Sancta Victoria, Sancto [Col. 0621C] Antimo, Sancto Archangelo et [2596 1Kb] Sancto Andrea, cum [2597 1Kb] littore, et piscatione propria in mare, et quinque milibus modiis terrae.

[Col. 0621C] 33. Eodem [2598 1Kb] tempore monachi quidam ab Jerusolimis venientes, particulam lintei, cum quo pedes discipulorum Salvator extersit, secum detulerunt; et ob reverentiam sancti hujus loci devotissime hic obtulerunt [2599 1Kb] , sexto [2600 1Kb] scilicet Idus Decembris. [Col. 0622A] Sed cum a plurimis nulla [2601 1Kb] super hoc fides adhiberetur, illi fide [2602 1Kb] fidentes, protinus praedictam particulam in accensi turibuli igne desuper posuerunt: quae mox quidem [2602 1Kb] in ignis colorem conversa, post paululum vero [2602 1Kb] amotis carbonibus ad pristinam speciem mirabiliter est reversa. Cumque excogitarent nostri [2603 1Kb] qualiter, vel quanam in parte pignera tant. locarent, contigit dispositione divina, ut eodem ipso die a [2604 1Kb] quodam nobili Anglo transmissus sit in hunc [2605 1Kb] locum loculus ille mirificus, ubi nunc recondita est ipsa lintei sancti particula, argento et auro ac [2606 1Kb] gemmis Anglico opere subtiliter ac pulcherrime decoratus; ibi ergo christallo superposito, et [2607 1Kb] visibiliter celata, et venerabiliter satis est collocata. Morisque [2608 1Kb] est [Col. 0622B] singulis annis ipso die coenae dominicae ad mandatum [(687) 1Kb] fratrum eam a mansionariis deferri et in medium poni, duoque candelabra ante illam accendi, et indesinenter per totum mandati spatium ab acolito incensari; demum vero juxta finem mandati a singulis per ordinem fratribus flexis genibus devotissime adorari, et adoratam [2609 1Kb] reverenter exosculari.

34. De monasterio preterea Barregensi cum a praedicto fratre suo Pandulfo principe idem abbas praeceptum [(688) 1Kb] cum omnibus suis pertinentiis [2610 1Kb] recepisset (an. 1017. Mai. 10), quendam ibi fratrem hujus congregationis valde religiosum qui Azzo dicebatur, ut ejus restaurationi ac reconciliationi studeret [2611 1Kb] transmittere protinus studuit. [Col. 0622C] Nam ex eo tempore, quo Saraceni a Marsis Pelignisque superati [(689) 1Kb] atque fugati, ibidem se contulerunt, seque aliquandiu [2612 1Kb] quoniam locus idem [2613 1Kb] excelsis valde aedificiis munitus erat tutati sunt, sed ab his [2614 1Kb] qui eos insequebantur una cum monasterio et ipsi pariter conflagrati sunt, per diversa exinde fugientibus monachis, ita succrescentibus undique silvis horridum [2615 1Kb] fuerat et inhabitabile redditum, ut vix pauci fratres [2616 1Kb] juxta parvam ecclesiolam antiquam [2617 1Kb] quae ignem evaserat pro venerabilis loci amore commanere aliquatenus [2618 1Kb] paterentur. Erat tunc praedictus Azzo, praepositus [Col. 0623A] [2619 1Kb] monasterii sancti Benedicti in pago Marsorum [(690) 1Kb] , quod [2620 1Kb] videlicet monasterium eo tempore tam cellis quam fundis ac praediis atque colonis diversis per Marsiam locis copiose [2621 1Kb] ditatus erat. De quibus hic quoniam [2622 1Kb] ad id loci venimus aliquanta perstringimus. Cella sancti Benedicti in Auretino [2623 1Kb] cum modiis terrae quingentis. Sanctus Gregorius in Pentoma cum modiis mille. Sancta Maria in Illiara [2624 1Kb] cum modiis trecentis. Vicenda in Avezzano modiorum centum. In castello Veneris loco qui dicitur Casale, ab ipso monte usque in aquam; ex alio latere aquae [2625 1Kb] ad casalem Adelardi [2626 1Kb] modii 20. In loco qui dicitur Calabrettum modii mille. Hereditas Gueltonis ibidem, similiter modii mille. In valle que dicitur Aquirana modii [2627 1Kb] [Col. 0623B] similiter [2628 1Kb] mille, et cetera multa et maxima quae longum scribere judicavimus. Hujus itaque monasterii [2629 1Kb] universam omnino substantiam tam in codicibus, quam et in animalibus, quamque et universis utensilibus ex aequo praefatus [2630 1Kb] Azzo divisit, partemque alteram ad praedicti loci [2631 1Kb] restaurationem assumpsit; et conductis [2632 1Kb] artificibus, ecclesiam primitus cujus fundamenta tantum remanserant, dehinc officinas caeteras restaurare protinus coepit. Reversusque consequenter ad abbatem, hominibus quos in possessiones [2633 1Kb] ejusdem monasterii necessarium erat inducere, libellos ab eo adquisivit, moxque castellum quod eidem loco [2634 1Kb] proximum est Baiae [2635 1Kb] vocabulo condidit. Tertio demum anno consummata ecclesia, praefatus abbas [Col. 0623C] ejusdem Azzonis oratu, Angelum episcopum hujus tunc monasterii monachum cum aliquot fratribus, et duodecim aliis sancti Germani clericis, ad eam dedicandam [2636 1Kb] trans misit. [DESID. Dial. II, 6.] Quo facto, non [2637 1Kb] multo post idem Azzo quendam ibi fratrem Dominicum nomine quem ipse monachum fecerat sua vice praeficiens, senex jam atque infirmus, [Col. 0624A] ad hoc monasterium reversus est. Qui cum in domo infirmorum per dies aliquot recubans, extremum jam vitae spiritum traheret, quidam frater [(691) 1Kb] Petrus [2638 1Kb] nomine, eo quidem tempore juvenis: nostra vero etate qua illum in hoc loco adhuc viventem repperimus, annis simul moribusque grandevus, dum in dormitorio fratrum cum caeteris ea nocte quiesceret, vidisse sibi visus est Michahelem archangelum, illa nimirum specie qua depingi [2639 1Kb] a pictoribus consuevit, per idem dormitorium altero se angelo comitante transire. Quem cum idem frater speciali [2640 1Kb] quadam fiducia utrumnam [2641 1Kb] ipse Michahel archangelus esset et quo tenderet perquisisset, et ipsum [2642 1Kb] se beatus archangelus esse, et ad animam fratris Azzonis se [2643 1Kb] properare respondit. [Col. 0624B] Moxque [2644 1Kb] ille frater evigilans surrexit; et ad domum infirmorum perniciter advolans, jam eundem fratrem recessisse de saeculo repperit [(692) 1Kb] . Praefatus vero Dominicus ejusdem magistri sui sollertiam imitatus, roccam [2645 1Kb] quae Inter montes vocatur [2646 1Kb] non longe ab ipso monasterio construxit, atque colonos qui prius in loco [2647 1Kb] Civitella vocabulo [(693) 1Kb] habitaverant, in ejusdem [2648 1Kb] mansione constituit.

35. Per [2649 1Kb] [(694) 1Kb] idem tempus contentio Cajetanorum ducum et comitum Trajectensium orta est contra hoc monasterium, eo quod coepissemus repetere terras quasdam et silvas in confiniis Aquini huic monasterio antiquitus pertinentes; quas ipsi [(695) 1Kb] ante non multos annos a papa Johanne octavo, [Col. 0624C] et a Johanne papa decimo per privilegium [(696) 1Kb] receperant (an. 873. Jun. 12), pro eo scilicet quod super destructione Saracenorum Gariliano degentium potentissime se intromiserint. Sed, cum apud Argenteum castrum [(697) 1Kb] ad placitum res [2650 1Kb] perducta fuisset (an. 1014. Jul.), in quo cum principe Capuano [(698) 1Kb] et [2651 1Kb] ejusdem civitatis archiepiscopo [Col. 0625A] [(699) 1Kb] , necnon et cum duce Neapolitano [(700) 1Kb] et Cajetano episcopo [(701) 1Kb] domnus [2652 1Kb] abbas, et plurimi de diversis partibus nobiles judicesque convenerant, relecta sunt primitus in omnium audientia [2653 1Kb] praefata privilegia illorum; demum vero relecta sunt a parte nostra praecepta regum [(702) 1Kb] , Karoli [2654 1Kb] , Hugonis atque Lotharii: qui easdem terras huic monasterio concesserant et confirmaverant [2655 1Kb] . Quo facto ostensum [2656 1Kb] protinus a judicibus est tam ex Romanis legibus quam ex [2657 1Kb] Langobardis [(703) 1Kb] , nequaquam posse Cajetanos [2658 1Kb] terras illas primitus monasterio delegatas sibi aliquomodo vendicare, sed nos eas omnino legaliter ac firmiter optinere debere. Cumque [2659 1Kb] judicum sententia et a principe et ab universis assidentibus laudata [2660 1Kb] [Col. 0625B] simul et confirmata fuisset [2661 1Kb] , praefati duces et [2662 1Kb] comites videntes se legum auctoritati contraire [2663 1Kb] non posse, cartulam protinus manifestationis seu renuntiationis de universis rebus illis fecerunt, et apud nos remiserunt: pena centum auri librarum apposita, si umquam hec [2664 1Kb] vel ipsi, vel sui heredes [2665 1Kb] aliquatenus dirumpere seu removere quaesissent.

36. [2666 1Kb] Eodem quoque tempore Pandulfus et Gisulfus Teanenses comites, proclamante eodem abbate in judicio Capuani judicis et archiepiscopi, manifestaverunt se et renuntiaverunt nobis totam pertinentiam de Cesima, apposita nichilominus centum [2667 1Kb] librarum auri pena, si eandem renuntiationem removere aliquomodo temptavissent. Id ipsum etiam [Col. 0625C] fecerunt filii Unzonis [2668 1Kb] de castro Conca [(704) 1Kb] et de omnibus pertinentiis ipsius, et de Pilano, et Sancto Felice, et Cesima, proclamante Andrea praeposito nostro in placito Antonii capellani et Benzonis missi Heinrici imperatoris, apposita pena si removerent quinque milium bizanteorum. Tunc [2669 1Kb] temporis quidam Aquinensis vir, nomine Magipertus obtulit beato Benedicto se [2670 1Kb] ipsum, cum omnibus ex integro rebus substantiae suae, tam mobilibus quam et [2671 1Kb] immobilibus. Insuper etiam et insulam quae Limata vocatur [(705) 1Kb] , Carnello et Melpha [(706) 1Kb] [Col. 0626A] fluviis [2671 1Kb] circumdatam, centum aestimatione modiorum; quam videlicet insulam [2671 1Kb] ipse ab hominibus de Pontecurvo ante [2672 1Kb] non multum temporis emerat, ab uno latere habens passus 417, ab altero 323, ab [2673 1Kb] alio 200, ab alio vero 300.

37. Septimo [* 1Kb] hujus 2674 1Kb] abbatis anno (an. 1017) coeperunt Normanni, Melo duce expugnare Apuliam. Qualiter [2675 1Kb] autem vel qua occasione Normanni ad istas [2676 1Kb] partes primo devenerint, et quis vel unde Melus hic [2677 1Kb] fuerit, quave [2678 1Kb] de causa eisdem [2679 1Kb] Normannis adhaeserit, opportune [2680 1Kb] referendum videtur [(707) 1Kb] . Ante hos circiter 16 annos [(708) 1Kb] , quadraginta numero Normanni in habitu peregrino ab [2681 1Kb] Jerusolimis revertentes, Salernum applicuerunt, viri [(709) 1Kb] equidem et statura proceri, et specie [Col. 0626B] pulchri, et armorum experientia summi. Quam a Saracenis obsessam reperientes, accensis nutu Dei animis, a Guaimario majore, qui tunc Salerni principabatur equis armisque expostulatis, inopinate super illos irruunt [2682 1Kb] , et pluribus eorum peremptis, ceterisque fugatis, mirabilem victoriam Deo praestante adepti sunt. [AMAT. I, 18, 19, 20.] Attolluntur ab omnibus in triumphum, donis a principe amplissimis honorantur, utque secum manere debeant multis precibus invitantur. Ill vero [2683 1Kb] amore tantum Dei et christianae fidei hoc se fecisse asseverantes, et dona recusant, et ibi manere posse se denegant. Princeps [2684 1Kb] itaque habito cum suis [2685 1Kb] consilio simul cum eisdem Normannis legatos suos in Normanniam dirigit, et veluti [Col. 0626C] alter Narsis poma per eos cedrina, amigdalas [2686 1Kb] quoque, et deauratas nuces [(710) 1Kb] , ac pallia imperialia, nec non et equorum instrumenta auro purissimo insignita illuc transmittens, ad terram talia gignentem illos transire non tam invitabat quam et trahebat. Per eos dies duo magnates partis illius, Giselbertus scilicet qui et Buttericus, et Guilielmus cognomento Repostellus acriter inter se dissidentes, ad id tandem flagitii [2687 1Kb] devenerunt ut Giselbertus Guilielmum occideret. Quod, cum Robertus [2688 1Kb] comes terrae ipsius comperisset, vehementer [Col. 0627A] iratus mortem Giselberto interminatus est. Giselbertus igitur iram domini sui praecavens, assumptis quattuor fratribus suis, Rainulfo, Asclittino, Osmundo, atque Rodulfo, et aliquot aliis, cum equis tantum et armis juncti nostrorum legatis aufugiunt, et Capuam tandem perveniunt, ubi eo tempore praedictus Melus [(711) 1Kb] cum Pandulfo principe morabatur. Hic itaque Melus, ut retro aliquantulum redeam, Barensium civium immo totius Apuliae primus ac [2689 1Kb] clarior erat, strenuissimus plane [2690 1Kb] ac prudentissimus vir; sed, cum superbiam insolentiamque [2691 1Kb] Grecorum qui non multo ante, a tempore scilicet primi Ottonis Apuliam sibi Calabriamque sociatis in auxilium suum Danis, Russis, et Gualanis vendicaverant, Apuli ferre non possent, [Col. 0627B] cum eodem Melo et cum Datto quodam aeque nobilissimo, ipsiusque Meli cognato, tandem rebellant [(712) 1Kb] . Verum cum exercitui quem imperator illo [2692 1Kb] transmiserat, idem Barenses resistere non valerent, post non longum tempus turpiter se suaque dedentes [(712) 1Kb] , eundem quoque Melum Grecis tradere [2693 1Kb] conabantur. Quod prudentissimus vir advertens, una cum Datto clam fugit, et Asculum introivit; atque post paucos dies, timens ne etiam ipsi, Grecis qui eum requirebant [2694 1Kb] contraderent, noctu egressus, cum Datto pariter Beneventum perrexit [2695 1Kb] ; inde Salernum, ac deinde Capuam; nullo interim otio indulgens, quin modis omnibus satageret, qualiter Grecorum dominationem abicere, atque ab eorum tyrannide suam posset patriam liberare. [Col. 0627C] Interea [2696 1Kb] Barenses captam uxorem ipsius Maraldam, et filium Argiro, Constantinopolim ad imperatorem transmittunt. Dattus itaque ad nostrum [Col. 0628A] [2697 1Kb] abbatem confugiens, cum apud eum [2698 1Kb] diebus aliquantis [2699 1Kb] mansisset [2700 1Kb] , demum [2701 1Kb] a Benedicto papa in turre de Gariliano [2702 1Kb] quam idem papa [2703 1Kb] tunc retinebat, una [2704 1Kb] cum suis ad habitandum receptus est; quam [2705 1Kb] videlicet turrem Johannes imperialis patricius Cajetanus, filius Docibilis hypati pro Agarenorum repugnatione [2706 1Kb] temporibus Johannis octavi papae construxerat [(713) 1Kb] . Melus igitur [2707 1Kb] inter ista Capuae commorans, cognito praedictorum Normannorum adventu, mox illos accersit, eorumque causa diligentius perquisita et agnita, illis de more militiae protinus foederatur (an. 1017); et evestigio Salernum ac Beneventum repedans, multos sibi tam Grecorum odio, quam sui gratia ductos associat, cum [2708 1Kb] quibus pariterque [Col. 0628B] cum ipsis Normannis [2709 1Kb] statim Grecorum terram ingressus, expugnare repugnantes viriliter coepit. Tribus itaque vicibus cum Grecis, primo apud Arenolam [(714) 1Kb] , secundo apud Civitatem [(715) 1Kb] , tertio apud Vaccariciam [(716) 1Kb] campestri certamine dimicans, tribus eos vicibus superavit [2710 1Kb] ; multosque ex his interficiens, et usque Tranum eos constringens, omnes ex hac parte quas invaserant Apuliae civitates et oppida recepit. Quarta demum pugna apud Cannas, Romanorum olim clade famosas, Boiano [2711 1Kb] catapani [2712 1Kb] insidiis atque ingeniis superatus (an. 1018. Oct.), universa, quae facile receperat, facilius perdidit [2713 1Kb] . Feruntur [(717) 1Kb] in ea pugna Normannorum ex ducentis quinquaginta numero, decem tantummodo [Col. 0628C] remansisse, de Grecis autem innumerabilem turbam occubuisse. [AMAT. I, 23.] Melus vero cernens se militum auxiliis destitutum, Normannos [(718) 1Kb] superstites [Col. 0629A] partim apud Guaimarium, partim apud Pandulfum constituens, ipse ultra montes ad [2714 1Kb] imperatorem profectus est, ut ad expellendos ex [2715 1Kb] Apulia Grecos, vel ipsum per se ad has partes venire suaderet si posset, vel militum ab eo auxilia acciperet si non posset [** 1Kb] .

[Col. 0629B] 38. DESID. Dial. II, 22.] Interea cum praefatus abbas immo [2716 1Kb] hoc monasterium magnis Aquinensium comitum infestationibus urgeretur, et neque servorum Dei hic commorantium, neque ipsius sancti patris Benedicti reverentia, aliquatenus illorum nequitia sedaretur, magna demum abbas necessitate coactus, fortissimos aliquot sibi ex praedictis [2717 1Kb] Normannis ascivit, eosque in [2718 1Kb] oppido quod Piniatarium nuncupatur ad monasterii bona tutanda constituit; quod quidem illi quandiu abbas ipse superfuit, strenue satis et fideliter executi sunt. Per [2719 1Kb] hos dies praedictus catapanus Boiano [2720 1Kb] concessit in hoc monasterio totam ex integro hereditatem vel substantiam Maraldi cujusdam Tranensis, tam intra [Col. 0629C] eandem civitatem, quam et deforis, ubicumque ipse aliquid visus [2721 1Kb] est possedisse. Itaque cum Capuanus princeps latenter faveret Constantinopolitano imperatori Basilio, fecit interim fieri claves aureas, et misit ad illum; tam se quam civitatem Capuanam, immo universum principatum ejus per haec imperio tradens [2722 1Kb] [* 1Kb] . Praedictus interea [2723 1Kb] Boiano non parvam pecuniae summam eidem principi mittens [2724 1Kb] , rogat ut si re vera fidelis imperatori Basilio esset, ad [2725 1Kb] capiendum Dattum se transire permitteret. Permissum est: et mox [2726 1Kb] idem catapanus armato milite [2727 1Kb] , ad Garilianum venit (an. 1021 [(721) 1Kb] ; [Col. 0630A] turremque in qua Dattus nichil tale suspicans residebat, per biduum oppugnans, vi tandem illam [2728 1Kb] cum omnibus ibidem [2729 1Kb] manentibus comprehendit. Et Normannos quidem qui [2730 1Kb] inibi [2731 1Kb] fuerant ab eodem Boiano abbas [2732 1Kb] noster multis precibus adquisivit; Dattum vero nullo umquam modo ab ejus manibus eripere potuit; qui [2733 1Kb] videlicet vinctus Barim reductus, post paucos dies ipsius catapani praecepto insutus culleo more parricidarum in mari praecipitatus est [(722) 1Kb] .

39. His omnibus augustae memoriae imperator. Heinricus auditis, Grecorum scilicet invasione [2734 1Kb] , [Col. 0630B] principis tergiversatione, Datti denique crudelissima nece: reputans, amissa Apulia ac Principatu, Romam quoque ni maturaret, ac per hoc Italiam totam, consequenter sibi et in proximo amittendam; cum jam bis [2735 1Kb] ad eum Melus hac de causa profectus ultra montes defunctus fuisset, minime amplius remorandum ratus, anno incarnationis dominicae 1022 [(723) 1Kb] , immenso valde totius regni congregato exercitu, Italiam venit. Et ipse quidem cum maxima ejusdem exercitus parte, per marchias transiit; archiepiscopum vero Poppum [(724) 1Kb] cum undecim milibus ut [2736 1Kb] perhibent armatorum per Marsorum regionem direxit. Belgrimum [2737 1Kb] autem Coloniensem archiepiscopum, cum viginti milibus ad principem et abbatem capiendos [2738 1Kb] per Romam praemisit. Et [Col. 0630C] [2739 1Kb] ipse enimvero [2740 1Kb] abbas simul [2741 1Kb] cum fratre principe insimulatus apud imperatorem super captione ac morte Datti plurimum fuerat. Quod cum abbas amicis nuntiantibus persensisset, nusquam se tutum posse consistere a facie tantae potestatis existimans, cum Marsorum quoque comites et [2742 1Kb] filii Borrelli libentissime se illum recepturos [2743 1Kb] pollicerentur, deliberato tandem et [2744 1Kb] communicato cum fratre consilio, irae locum dare decernit [2745 1Kb] ; cupiensque Constantinopolim ad imperatorem confugere, Ydrontum mare ingressurus perrexit [(725) 1Kb] . Ejusdem interea civitatis episcopo beatus Benedictus [Col. 0631A] in visione apparens: Vade, ait, et dic abbati ut nullatenus ingredi [2746 1Kb] mare hac vice pertemptet, quoniam si fecerit, sine dubio peribit. Et ille quidem hujusmodi visioni minime fidem accommodans, audacter mare ingressus est; sed ut verax prohibentis auctoritas probaretur, occulta Dei dispositione atque judicio, cum omnibus sociis in mare naufragium passus, atque demersus est (Mart. 30) [(726) 1Kb] . Quod cum fuisset imperatori relatum, fertur dixisse: Lacum aperuit et effodit eum, et incidit in foveam quam fecit (Psal. VII, 16). Inter [2747 1Kb] caetera autem [2748 1Kb] quae hinc [2749 1Kb] asportavit praefatus abbas, sive in libris sive in ornamentis, novem quoque praecepta tam imperatorum quam principum secum detulit, et cartam de loco qui dicitur Publica in pertinentia Pontiscurvi, [Col. 0631B] et concambium de Calinulo, et praeceptum de monte Asprano ubi est castrum Celi [2750 1Kb] , et duas cartulas oblationis de Sancto Erasmo de Capua.

40. Belgrimus [2751 1Kb] [(727) 1Kb] igitur [2752 1Kb] quoniam abbatem non repperit, verens ne forte et princeps fratris exemplo fuga simili laberetur, Capuam festinanter adiit, eamque [2753 1Kb] mox undique armato milite cinxit. Princeps vero [2754 1Kb] metuens civium proditionem, quam pro certo facturos eos sciebat, quasi [2755 1Kb] desperans sed praesumens, sponte ad Belgrimum [2756 1Kb] exiit [2757 1Kb] ; seque non ita ut dicebatur imperatori monstrans esse culpabilem, justitiam se coram illo de [2758 1Kb] his unde insimulabatur fiducialiter [2759 1Kb] facturum spopondit. Laetus Belgrimus [2760 1Kb] , accepto sub custodia principe, ad imperatorem profectus [2761 1Kb] [Col. 0631C] est, ubi jam super Trojam Grecorum civitatem quam [Col. 0632A] nuper [2762 1Kb] idem Greci facere coeperant [(728) 1Kb] , castra posuerat. Exhylaratus itaque super [2763 1Kb] captione principis augustus [2764 1Kb] , aggregatis [2765 1Kb] magnatibus suis, tam Italicis, quam transmontanis [2766 1Kb] in eorum judicium illum inducit; accusatoribus innumeris praesentibus, et ejus nequitias in faciem ipsius obicientibus; decernitur uno omnium parique judicio, mortis illum debere subire sententiam. Verum [2767 1Kb] Belgrimus cujus fidei se [2768 1Kb] idem princeps commiserat, dictam sententiam nimis graviter ferens, supplex ad imperatorem accessit, et multorum adminiculo fretus [2769 1Kb] , tum rationibus [2770 1Kb] tum orationibus vitam ipsius obtinuit. Quem [2771 1Kb] tamen imperator ferreo camo vinciendum, secumque in Germaniam asportandum mandavit.

[Col. 0632B] 41. Post paucos dies sponte Trojanis deditionem sui facientibus, et ad augusti [2772 1Kb] vestigia universis suppliciter [2773 1Kb] procumbentibus, imperiali clementia veniam tribuit. Et quoniam propter estivum tempus gens continuis assueta frigoribus diu [2774 1Kb] in partibus istis remorari non poterat, reditum in [2775 1Kb] dies singulos maturabat. Veniens igitur Capuam, Pandulfo Teanensi comiti tradidit principatum [(729) 1Kb] . Stephano [2776 1Kb] autem, Melo, et Petro nepotibus praefati [2777 1Kb] Meli, quoniam propria illis ad [2778 1Kb] praesens restituere non potuit, comitatum Cominensis [2779 1Kb] terrae concessit: quibus etiam in auxilium Normannos [2780 1Kb] , Giselbertum, Gosmannum [2781 1Kb] , Stigandum, Torstainum balbum, Gualterium de Canosa, et Ugonem Falluccam [Col. 0632C] [2782 1Kb] , cum [2783 1Kb] aliis decem et octo [(730) 1Kb] reliquit.

[Col. 0631C] 42. Imperator [2784 1Kb] [(731) 1Kb] autem post haec [2785 1Kb] ordinatis suis negotiis omnibus, venit ad hoc monasterium una cum Romano [2786 1Kb] pontifice Benedicto (an. 1022, Jun. 28). Congregatis itaque omnibus in capitulo fratribus, idem augustus monuit ut de eligendo sibi abbate tractarent (1).

[Col. 0632C] 42. Imperator [2784 1Kb] [(731) 1Kb] autem post haec [2785 1Kb] ordinatis suis negotiis omnibus, venit ad hoc monasterium una cum Romano [2786 1Kb] pontifice Benedicto (an. 1022, Jun. 28). Interea fratres in unum omnes [2787 1Kb] collecti ceperunt ad invicem juxta tenorem [2788 1Kb] regule de eligendo sibi abbate tractare, ipso [2789 1Kb] apostolico et imperatore praesentibus (1b. rell.).

[Col. 0631] Vivebat adhuc et eidem concilio intererat [2790 1Kb] Johannes abbas, ille videlicet [2791 1Kb] quem superius (c. 20) reliquisse abbatiam et in heremum secessisse monstravimus.

[Col. 0633A] Extiterunt [2792 1Kb] ergo aliquot, qui [2793 1Kb] eundem sibi in abbatem restitui consulebant [2794 1Kb] . Quem imperator in ultima jam etate conspiciens, ut erat optime litteratus, humiliter ita eum alloquitur: Serve, inquiens, Dei, vade, ora pro te et pro nobis; quoniam non est aetati tuae hujusmodi obedientia competens. Aderat tunc domnus Theobaldus; vir utique et genere et moribus clarus: qui eo tempore Marchiae praeposituram unde et ortus fuerat naviter administrabat. Quique etiam eidem imperatori ante dies paucos per Marchiam transeunti obvius exiens, ad honorem et commendationem hujus loci strenuissime deservierat. Hunc igitur imperator dignum tanto officio si tamen fratribus complaceret, commemoratis probitatibus ejus asseruit. Aliquantis [Col. 0633B] itaque super eo ut in talibus assolet fieri aliquandiu murmurantibus, aliquantis vero imperatoris voluntatem laudantibus, fertur dixisse imperatorem: Ut vossimus, inquit, discernere a nolentibus hoc volentes, surgant omnes quibus mea sententia complacet. Surrexerunt ergo [2795 1Kb] universi fere tam ordine quam aetate priores: junioribus reliquis consedentibus. Tum imperator: Justius erat et competentius est nos seniorum tot et talium super hoc consensu et consilio uti, satisque rectius est meo judicio, juniores seniorum, quam seniores juvenum cedere voluntati.

[Col. 0634A] Aderat etiam et domnus Theobaldus; vir utique et genere et moribus clarus: qui eo tempore Marchiae praeposituram naviter [2797 1Kb] administrabat [2798 1Kb] . Extiterunt igitur aliquot qui praedictum abbatem Johannem in abbatiam restituendum [2799 1Kb] consulerent. Sed quoniam decrepite jam erat etatis, tam [2800 1Kb] praesentis imperatoris quam et sapientiorum fratrum consilio inutilis tanto oneri judicatus; post nonnullas ut in talibus fieri assolet ac diversas diversorum sententias, tandem communi omnium voluntate domnus [2801 1Kb] Theobaldus dignus decretus [2802 1Kb] a fratribus abbas eligitur; ipso etiam augusto [2803 1Kb] una cum apostolico [2804 1Kb] eandem electionem valde laudantibus [(732) 1Kb] ; sicque die altera, festo [2805 1Kb] apostolorum Petri et Pauli ab eodem apostolico [2806 1Kb] solempniter consecratur (1b. rell.).

[Col. 0634B] Tandem igitur communi omnium voto dignus adjudicatus, abbas eligitur (an. 1022, Jun. 29); et gaudente satius imperatore quod id impetrasset, altera die a praefato Benedicto papa honorabiliter consecratur (1.).

[Col. 0633B] 43. Patiebatur [(733) 1Kb] eo tempore imperator illi dolorem permaximum, atque ut ipse postmodum referebat, quamvis maximam [2807 1Kb] circa hunc locum devotionem gereret, et nusquam terribilius ac venerabilius oratorium se vidisse assereret, saepius tamen dubietatis scrupulo movebatur, utrumnam [2808 1Kb] beatus [2809 1Kb] Benedictus corporaliter hoc in loco quiesceret. [Col. 0633C] Prae dolore igitur jam dicto, nec plene dormienti ei [2810 1Kb] nec ex integro vigilanti, idem [2811 1Kb] sanctissimus pater apparuit; et quasi causa visitandi ad eum accedens, ubi pateretur inquirit. Cui languorem protinus confitenti: Scio, inquit Pater [2812 1Kb] Benedictus, quoniam tu me hactenus hic dubitasti quiescere; sed ne super hoc amplius dubites [2813 1Kb] , meumque [2814 1Kb] in loco isto certissime quiescere corpusculum credas [2815 1Kb] , hoc tibi signum erit: Cum [2816 1Kb] primum hodie surrexeris, in egestione urinae tuae tres lapillos [Col. 0634B] non parvos mingere habebis, et ex tunc dolore isto amplius non laborabis. Et [2817 1Kb] scias quia ego sum frater Benedictus; et his dictis presto disparuit. Experrectus [2818 1Kb] imperator confestim surrexit, ac [2819 1Kb] juxta visionis ordinem sanitati pristinae redditus, Deo et patri Benedicto gratias maximas [2820 1Kb] retulit. Mane autem facto veniens in conventum fratrum, [Col. 0634C] post capituli verba solemnia: Quidnam, inquit [2821 1Kb] , domini mei, me consulitis donare [2822 1Kb] medico qui me curavit? Cumque responsum illi fuisset, ut quicquid de [2823 1Kb] monasterio sibi placeret, se libentissime offerentibus [2824 1Kb] tolleret ac medico daret: Non ita, inquit [2825 1Kb] , oportet: sed quoniam Benedictus pater hac me [2826 1Kb] evidenter nocte curavit, ratio est et quidem justissima, ut de meamet camera illius debeam remunerare medelam. Et haec dicens, cum lacrimis gaudio mistis retulit omnibus quae vidisset atque audisset, [Col. 0635A] adjiciens: Nunc [2827 1Kb] plane [2828 1Kb] pro certo cognovi. quoniam [2829 1Kb] vere locus iste sanctus est, et nulli mortalium est ulterius ambigendum [2830 1Kb] quin hic Benedictus pater pariter cum sancta sorore sua quiescat. Ad fidem autem verborum suorum tres illos lapillos quos secundum tenorem visionis ante paululum minxerat, palam [2831 1Kb] omnibus ostendebat. Universis itaque super tanta visione tamque mirifica [2832 1Kb] sospitate imperatoris obstupescentibus [2833 1Kb] , ac Deo laudes et gratias referentibus, obtulit ipsa [2834 1Kb] die imperiali munificentia beato patri Benedicto [2835 1Kb] munera haec [(734) 1Kb] : Textum evangelii, deforis quidem ex uno latere adopertum auro purissimo ac gemmis valde [2836 1Kb] pretiosis: abintus vero, uncialibus, ut aiunt, litteris atque figuris aureis mirifice decoratum. Calicem [Col. 0635B] aureum cum patena sua, gemmis et margaritis ac smaltis optimis laboratum [2837 1Kb] ; planetam diapistin [(735) 1Kb] listis [2838 1Kb] aureis [2839 1Kb] adornatam; stolam quoque et manipulum [2840 1Kb] atque cingulum, singula [2841 1Kb] intexta auro. Pluvialem [2842 1Kb] etiam diasprum [(736) 1Kb] cum listis [2838 1Kb] auro textis, necnon et tunicam ejusdem subtegminis aureis operibus exornatam. Sed [2843 1Kb] et mappulam diapistin auro nichilominus decoratam; situlam quoque et coppam [(737) 1Kb] argenteam quantitatis non modicae, cum qua videlicet fratres in praecipuis festivitatibus biberent. Recollegit praeterea a Judaeis vestem unam de altario sancti Benedicti quae [2844 1Kb] fuerat Caroli regis; quam idem Judaei retinebant in pignore pro quingentis aureis; nec non et calicem argenteum Saxonicum majorem cum patena sua, quem [Col. 0635C] Theodericus Saxonum rex [(738) 1Kb] beato Benedicto olim transmiserat. Quae [2845 1Kb] omnia pariter in fratrum praesentia super altare beati Benedicti ponens obtulit, praedictumque [2846 1Kb] papam suae auctoritatis scriptionem de ipsis omnibus in hoc loco facere rogavit, apostolici anathematis innodatione eidem scriptioni apposita, ne quis unquam vel haec quae [Col. 0636A] diximus, vel alia quae idem [2847 1Kb] imperator inantea huic monasterio concesserit subtrahere praesumat. Idem [2848 1Kb] quoque [2849 1Kb] apostolicus imperatoris saluti valde congratulans, obtulit et ipse beato Benedicto eadem [2850 1Kb] die planetam optimam veneti coloris, listis nichilominus aureis decenter ornatam, et stolam unam optimam auro brustam [(739) 1Kb] , cum manipulo suo. Sed [2851 1Kb] et Belgrimus archiepiscopus ob gratiam imperatoriae sanitatis similiter obtulit beato Benedicto planetam purpuream optimam, aureis [2852 1Kb] listis mensium duodecim signa habentibus [2853 1Kb] in circuitu adornatam, et stolam cum auro, et pluviale unum.

Post haec idem christianissimus imperator adhuc parum quid existimans se prae nimia hujus loci dilectione [Col. 0636B] fecisse, admonitus ab [2854 1Kb] eodem Belgrimo [2855 1Kb] , et a Theoderico cancellario suo, altera die fecit praeceptum concessionis in [2856 1Kb] hoc loco de rocca quae dicitur Vantra [(740) 1Kb] , cujus possessores ac si latrunculi quidam monasterium hoc [2857 1Kb] frequentissime infestabant; ac propterea illam de manibus eorum ereptam, ad usus servorum Dei hujus loci in perpetuum habendam et retinendam contradidit. Fecit et aliud praeceptum de universis ubique terrarum hujus loci possessionibus, juxta tenorem videlicet imperatorum antecessorum suorum; per [2858 1Kb] quod etiam praeceptum, monasterium sanctae Mariae in Canneto, in finibus Termulensis, imperiali auctoritate in hoc monasterio confirmavit [(741) 1Kb] ; sicque commendans se plurimum patri Benedicto et [Col. 0636C] omnibus fratribus, cum illorum benedictione reversus ad propria est. Et ne tanti benefactoris sui beneficium oblivisci aliquatenus videretur, mox ut domum rediit, planetam optimam diarodinam aureis listis ornatam [2859 1Kb] , una cum alba et cingulo, stola atque manipulo, qualia imperatorem mittere deceret, huc ad beatum Benedictum cum maximis gratiarum [Col. 0637A] actionibus transmittere studuit, tantaeque [2860 1Kb] [(742) 1Kb] de cetero circa hunc sanctum locum devotionis extitit, ut si aliquanto diutius viveret, relicto imperii fastigio, Deo se sub sanctae professionis habitu hic serviturum sponderet.

44. Sane quoniam de corpore beati Benedicti, quod in hoc loco veraciter requiesceret, tum revelatione quam viderat, tum sospitate quam senserat, fuerat certissimus redditus; ubicumque postmodum scripturam translationis ejusdem beati patris [(743) 1Kb] repperire potuit, flammis exussit, narrans omnibus quae sibi Dominus hoc in loco ostenderit, quaeve praestiterit; ex ipsius falsae translationis serie rationabiliter ostendens, haec frivola esse et [2861 1Kb] confictitia, dum sicut ibi refertur, unus idemque angelus, [Col. 0637B] et illos hortabatur ad surripiendum, et Romanum pontificem instigabat ad persequendum, rursumque illis insistebat ad fugiendum. Ceterum [2862 1Kb] qui Pauli diaconi veracis utique et insignis hystoriographi testimonio (VI, 2) super hoc se fulciri existimant, noverint consuetudinem hanc esse rerum [2863 1Kb] gestarum scriptoribus, ut in narrationibus [2864 1Kb] suis vulgi opinionem sequantur. Nam et apud Lucam (II, 48) beata Maria Joseph patrem Domini appellat dicens: Ego et pater tuus dolentes quaerebamus te, et apud Marcum (VI, 26) Herodes pro eo quod puella caput Johannis [2865 1Kb] baptiste quaesierit, dicitur contristatus; quod utrumque nequaquam verum fuisse nemo qui nesciat.

45. Verum [2866 1Kb] et hoc ipse religiosissimus imperator [Col. 0637C] multis [2867 1Kb] [* 1Kb] referre solitus erat; quod ipsum languorem unde nunc [2868 1Kb] per beatum Benedictum convalescere meruerat, per eundem nichilominus dolori ipsi jam pridem addictus extiterat, occasione videlicet hujusmodi. Cum ducatus [2869 1Kb] adhuc sui tempore iter agens, in monasterium quoddam [2870 1Kb] Benedicti patris nomini dicatum [2871 1Kb] hospitatus [2872 1Kb] fuisset, quoniam multitudini equorum ipsius [2873 1Kb] stabula sola nequaquam sufficerent, in ipso fratrum capitulo quod juxta ecclesiam erat ejus stabularii audacter [2874 1Kb] ac pertinaciter ut est illud hominum genus, equos aliquot locare minime veriti sunt. Nocte [Col. 0638A] igitur eadem pater [2875 1Kb] Benedictus eidem [2876 1Kb] duci torvo nimis [2877 1Kb] ac terribili apparens intuitu, eique multa quod [2878 1Kb] ita domum suam tractaret comminitans, virga etiam [2879 1Kb] quam manu gestabat, illius latus percussit; et ex tunc dolore ilii torqueri vehementissime coepit.

46. Hic [2880 1Kb] idem augustus ex proprii patrimonii sumptibus construxit ecclesiam ad honorem sancti Georgii in Babemberg [2881 1Kb] (an. 1007), et advocans Benedictum papam, ab ipso illam consecrari fecit, [Col. 0638B] atque episcopalem in ea sedem constituens, beato Petro exintegro obtulit; statuto censu per singulos annos equo uno optimo albo cum omnibus ornamentis et faleris suis, et centum marcis argenti. Postmodum vero Leo nonus papa vicariationis [(744) 1Kb] gratia Beneventum ab Heinrico Chuonradi [2882 1Kb] filio recipiens, praedictum episcopum Babembergense sub ejus dicione remisit (an. 1052), equo tantum quem praediximus sibi retento [(745) 1Kb] .

Super [2883 1Kb] ceteras autem bonitates seu virtutes quas idem [2884 1Kb] imperator habuisse narratur, adeo fertur vixisse castissimus, ut ad mortis articulum veniens, coram praesentibus episcopis atque [2885 1Kb] abbatibus, vocatis [2886 1Kb] Cunigunde [2887 1Kb] conjugis suae propinquis, eaque illis tradita [2888 1Kb] feratur [2889 1Kb] dixisse: [Col. 0638C] Recipite quam michi tradidistis virginem vestram [(746) 1Kb] .

47. Libet [2890 1Kb] [(747) 1Kb] hoc in loco dignam plane memoria et multis aedificationi futuram inserere visionem, a religiosis certe et prorsus veracibus michi relatoribus traditam, quam in obitu ejusdem imperatoris cuidam servo Dei voluit Dominus demonstrare. Hic itaque cum nocte illa qua praedictus imperator (an. 1024. Jul. 13), fenestrae cellulae suae incumbens de more Dominum precaretur, subito audivit immanem quorundam festinanter transeuntium strepitum, cachinnantium simul et gratulantium. [Col. 0639A] Quod cum arrectis auribus quidnam illud esset curiose vellet addiscere, et oculis undique circumspiceret, videt confestim quam hominum autumaverat, innumerabilium turbam demonum esse. Territus primo, dehinc resumpta constantia salutiferae crucis signo se muniens innuit uni ex illis ad se venire. Paruit protinus nequam spiritus, et accessit. Ad quem vir Dei: »Adjuro te, inquit, per eum qui judicaturus est vivos et mortuos et seculum per ignem, ut non abscondas a me veritatem, et dicas michi: quid est hoc, vel quo sic festinanter tenditis, cum tantis plausibus et tripudio? Heinricus, ait, noster amicissimus moritur, et properamus ad suscipiendam animam illius, quoniam nisi forte injusticiam inde seu violentiam nobis inferre voluerit [Col. 0639B] Deus, quod certe minime credimus, noster debet esse individuus socius.« Ad haec vir Dei graviter ingemiscens: »Non hoc permittat, inquit [2891 1Kb] , misericordissimus Dominus [2892 1Kb] , ut tantus vir in vestrae potestatis jura deveniat; et confido plane et certus sum de magnitudine pietatis ipsius, quod nullam prorsus in eo vobis est daturus potentiam; quin potius inanes ac vacuos cum digna vos cunfusione remittet. Veruntamen impero tibi per ipsum Redemptorem mundi dominum nostrum, ut nullomodo dimittas quin ad me huc cum redieris redeas, ac michi quicquid ex hoc fieri contigerit veracissime referas.« Ad hanc vocem evanuit spiritus nequissimus et abscessit; servus autem Domini instantius quam solebat orationi incubuit. Cum ecce post biduum [Col. 0639C] malignus ille spiritus dejecta facie, moerens et lugubris, quemadmodum adjuratus fuerat ad hominem Dei reversus est. A quo cum tantae expeditionis suae ac sociorum ipsius requisisset eventum: »Ne, inquit, me super hoc interroges, cum ex habitudine mea patenter id possis advertere. Nec certe hodie huc redissem ob verecundiam, nisi adjuratione tua quam minime violare praesumpsi tenerer astrictus. Etenim quod et nos timebamus et tu pessime praesagisti, hoc totum contigit nobis. Nam cum praedictum Heinricum sicut nostrae justitiae pertinebat parati staremus recipere, et post multas angelorum contentiones illum adjuvare et nobis auferre nitentium, decretum tandem utrimque fuisset, ut positis in trutina operibus ipsius tam bonis quam [Col. 0639D] malis, praestolaremur quaenam opera haberent praeponderare, coepit pars nostra paulatim increscere et non parum ut tibi fatear declivior esse. Nobis itaque plaudentibus et jam jamque illum rapere properantibus, ecce ex improvisu semiarsus ille Laurentius anhelus accurrit, et calicem aureum quantitatis [Col. 0640A] non modicae bajulans, quem idem Heinricus in basilica illius olim obtulerat, nil moratus nichilque interrogans, super adversam nobis trutinam tanto illum impetu et furore conjecit, ut usque ad imum illam ponderare coegerit. Tali occasione victoribus angelis eum laetanter excipientibus, nos omni spe frustrati quemadmodum cernis cum verecnndia et confusione ingenti recessimus. Ne autem existimes me aliquatenus super ista mentitum, mitte ad ecclesiam ustulati illius, et fac perquirere calicem illum quem dixi; et nisi inveneris unam ex ansis calicis ejusdem contritam---namque tam praecipiter in trutina positus est ut cadens ex ea confractus sit---ne adhibeas fidem universis quae retuli [2893 1Kb] ; si autem ita inveneris, crede procul dubio [Col. 0640B] verum esse, quod utinam non fuisset, omne quod dixi.« Et haec cum dixisset confestim velut umbra disparuit. His servus Dei auditis, cadens in faciem gratias egit Deo, et volens certius addiscere utrum verum esset quod sibi mendax dixerat spiritus, misit protinus ad praefatam basilicam pretiosi martyris Christi Laurentii; et ita prorsus invenit actum de calice sicut fuerat ille confessus. Valde igitur et nimium super his omnibus admiratus, rursus et iterum multas gratiarum actiones retulit Domino, et quod praedictum virum taliter illi placuit de manibus demonum liberare, et quod sibi licet per mendacissimum spiritum tam efficacissime veritatem sit dignatus ostendere.

48. [CAP. 47.] Quoniam [2894 1Kb] autem de corpore [Col. 0640C] beati [2895 1Kb] patris Benedicti [2896 1Kb] paulo ante necessario fecimus mentionem (capp. 27, 44, 45), gratum hic commemorare videtur etiam illud quod Adam religiosissimo [2897 1Kb] viro ecclesie suae custodi, idem beatissimus pater ostendere dignatus est [2898 1Kb] . Hic itaque Adam cum quodam tempore Roman de more, ad emenda quoque hujus ecclesiae necessaria [2899 1Kb] perrexisset, apud monasterium beati Pauli apostoli cui domnus [2900 1Kb] Leo abbas tunc praeerat, juxta [2901 1Kb] quod dudum consueverat hospitatus est. Cum autem die quadam idem reverentissimi viri, Leo scilicet atque Adam, spiritualia quaedam ad invicem verba consererent, coepit abbas sciscitari, utrum vera essent [2902 1Kb] ea quae fama tunc per multorum ora volvebat: scilicet quod corpus beati Benedicti nequaquam [Col. 0640D] [2903 1Kb] apud nos quiesceret, sed ultra montes furtim sublatum, delatumque fuisset; addensque [2904 1Kb] , »Ut rei, inquit, huic fidem addant qui ista disseminant, ideo aiunt nullum apud vos signum, nullum miraculum fieri; illic [2905 1Kb] vero ubi illum translatum [2906 1Kb] astruunt, innumera per dies singulos ejus [Col. 0641A] meritis affirmant [2907 1Kb] signa patrari.« Ad haec Adam vehementer suspirans, apprehensa manu ejusdem abbatis, ad altare illum beati Pauli apostoli duxit; ibique solis astantibus, manum suam super altare idem Adam ponens [2908 1Kb] : »Per corpus hoc, inquit, doctoris gentium beatissimi Pauli quod hic absque ulla hesitatione quiescere [2909 1Kb] christiana universitas credit, quoniam hoc quod tibi modo dicturus sum, veracissimum et sine omni mendacio est. Enimvero et ego aliquando de corpore beati Benedicti multotiens talia audiens [2910 1Kb] , non modo in haesitationem, sed etiam in desperationem ac tristitiam inductus adeo fueram, ut jam fere nullam circa ipsius altare devotionem [2911 1Kb] nullam possem dignam gerere reverentiam [2912 1Kb] . Taliter me per aliquantum [2913 1Kb] temporis [Col. 0641B] fluctuante, et tristi [2914 1Kb] ac trepido [2915 1Kb] animo incedente, cum die [2916 1Kb] quadam post completorium devotiori solito apud ejus sepulcrum fusa oratione, cubitum me [2917 1Kb] collocassem, idem sanctissimus pater michi per visionem apparere dignatus est dicens:« Quare frater Adam tam demissus ac tristis incedis? et quare de me tam male sentire seduceris, quasi ego hic corporaliter [2918 1Kb] minime jaceam? verum quoniam servitium et devotio tua valde michi [2919 1Kb] est placita, amodo esto certissimus me hic pariter cum Scholastica sorore mea quiescere, meque simul cum ipsa in die examinis ultimo, in hoc loco debere resurgere; vobiscum etiam tam die quam nocte quotiens devote psallitis, attentiusque oratis ac decenter proceditis, me pariter esse. Ut autem [Col. 0641C] te super his omnibus indubium reddam, cum matutinali hora primus ut es solitus ingressus ecclesiam fueris, si videris de tumulo [2920 1Kb] meo quasi virgulam fumi aromatis procedentem, altaque petentem, crede universa quae dixi esse [2921 1Kb] verissima;« et hoc dicto disparuit. Evigilans itaque protinus, mecumque mysterium tantae visionis pertractans, gaudio simul lacrimisque perfusus, coepi benedicere Dominum patremque sanctissimum Benedictum; moxque licet tremens ac pavidus ecclesiam ingressus, aspexi; et vidi; et credidi; juxta id quod michi indignissimo fuerat revelatum. Porro quod dicunt apud nos nullum ab eo miraculum ostendi, omnino scias esse falsissimum. Si enim cuncta possem tibi [Col. 0641D] referre, vel quae a prioribus nostris percepi, vel certe quae nostris temporibus ad ejus tumulum [Col. 0642A] signa patrata sunt, liquido pervideres hoc nonnisi aut de invidia, aut potius [2922 1Kb] de ignorantia dictum. Unum tamen tibi de multis, non ab aliquo michi relatum, sed oculis istis perspectum, pro omnibus miraculum referam. Demoniacus quidam Andreas [2923 1Kb] nomine, de Barensi civitate die quadam ad monasterium venit, atque ut est consuetudinis, a propinquis qui eum adduxerant, ante altare ejusdem patris jactatus est. Cumque fratribus in choro psallentibus, ineptas quasdam et horrendas nequam ille spiritus per os miseri illius vociferationes emitteret, in parte michi stanti atque oranti, subito sanctissimus pater Benedictus, ante ipsum altare astare [2924 1Kb] visus est, qui alapa non modica, maxillam vexati illius percutiens, malignum ab eo spiritum [Col. 0642B] protinus expulit; et ita sanatus ille, cum affinibus Deo et patri Benedicto gratias agens, ad propria recessit.« Haec omnia praedictus Adam Leoni [2925 1Kb] abbati ante ipsum corpus beati apostoli Pauli magna quodammodo necessitate confessus, humilitatis gratia caeteris adeo dum vixit occuluit, ut nemo fratrum hujus loci de his aliquid nosse potuerit, quo usque idem abbas venerabilis [2926 1Kb] Leo, quibusdam fratribus nostris [* 1Kb] jam illo defuncto retulerit.

49. [Cap. 48.] (DESID. Dial. II in fine.) Aliud [2927 1Kb] etiam quiddam mirificum hic idem Leo referebat [(748) 1Kb] , ex ipsius nostri [2928 1Kb] Adam veridico sibi ore relatum. Aiebat enim, quod cum die natalicio [Col. 0642C] sanctorum martyrum Proti et Jacinthi idem Adam ad [2929 1Kb] nescio quid utilitatis obedientiae suae portas monasterii fuisset egressus, ecce mox duo pulcherrimi juvenes in habitu monastico sibi obviam fiunt. Quos cum de more monasterii humiliter salutasset, et quinam ipsi essent reverenter interrogasset, audivit ab eis, se [2930 1Kb] quidem Protum et Jacinthum nuncupari; venisse autem se ad visitandos fratres qui eorum sollemnia ipso die honorifice [2931 1Kb] celebrassent. Hujusmodi Adam responsis attonitus, paululum substitit; moxque in semet reversus, post eos properanter currere coepit, et quosque obvios percontari, quonam monachi qui se paulo praecesserant devenissent. Respondentibusque neminem se [2932 1Kb] vidisse, nequaquam [Col. 0642D] adhibens fidem, coepit huc illucque discurrere, et item [2933 1Kb] itemque per [2934 1Kb] singulos obviantes [2935 1Kb] [Col. 0643A] de illis investigare: sed minime [2936 1Kb] illi ulterius eos videndi seu colloquendi [2937 1Kb] est concessa licentia.

50. [Cap. 49.] Hic [2938 1Kb] ipse [2939 1Kb] domnus Adam in monte proximo qui Cariae adjacet, Clia [(749) 1Kb] vocabulo cellam in honore sancti Benedicti construxit [2940 1Kb] nec non et in Cominensi territorio juxta Melfam fluvium ecclesiam sancti Nazarii, presbytero [2941 1Kb] quodam cui jure hereditario pertinebat sibi libentissime [2942 1Kb] concedente [2943 1Kb] usus et necessitates obedientiae suae adquisivit [2944 1Kb] , easque nonnullis terrarum possessionibus emptis, diversisque ecclesiasticis ornamentis atque codicibus sufficienter ditavit.

51. [Cap. 50.] Ea [2945 1Kb] tempestate supradictus Boiano [2946 1Kb] catapanus [2947 1Kb] , cum jam dudum Trojam [Col. 0643B] in capite Apulie construxisset, Draconariam [(750) 1Kb] quoque et Florentinum [(751) 1Kb] ac Civitatem et reliqua municipia, quae vulgo Capitinata dicuntur, edificavit [(752) 1Kb] ; et ex circumpositis terris habitatores convocans deinceps habitari constituit. Sane sciendum quoniam corrupta vulgaritate Capitinata vocatur, cum pro certo ab officio catapani qui eam fecit Catapanata debeat appellari.

THEOBALDUS secundus ac tricesimus hujus coenobii abbas, sedit annis tredecim (1022-1035).

52. [Cap. 51.] Hic apud Teatinam marchiam, nobili ortus prosapia, quartodecimo [(753) 1Kb] aetatis suae anno, relicta domo, parentibus, omnique substantia, tempore Aligerni abbatis ad hoc monasterium venit; atque ab eo cum [2948 1Kb] honore susceptus, [Col. 0643C] et habitu est sanctae religionis indutus. Sed [(754) 1Kb] cum post Aligerni transitum Manso, ut jam dictum est (c. 12), abbas effectus fuisset, egressus hinc [2949 1Kb] Jerusolimam abiit; indeque [2950 1Kb] reversus, a Johanne abbate obedientiam praepositurae monasterii hujus [Col. 0644A] suscepit. Quam cum per annos aliquot satis strenue administrasset, ab eodem abbate in monasterio sancti Liberatoris quod in comitatu Teatino juxta Laentum fluvium situm est praepositus est ordinatus [(755) 1Kb] . Ubi [2951 1Kb] cum parvam admodum ecclesiam et valde obscuram reperisset [2952 1Kb] , ceteras vero officinas et ligneas et vetustas: intra breve [2953 1Kb] tempus [(756) 1Kb] ab ipsis fundamentis omne illud monasterium petrinis parietibus aedificavit. In ecclesia [2954 1Kb] cum ab introitu ipsius duodecim ferme cubitos [(757) 1Kb] adjunxisset [2955 1Kb] , titulum quoque ab orientali parte non parvi ambitus cum sua [2956 1Kb] confessione construxit, universamque ecclesiam picturis ac specularibus [2957 1Kb] [(758) 1Kb] decoravit. Ante majus vero altarium tabulam de [2958 1Kb] argento [(759) 1Kb] a propinquis accepto confecit, [Col. 0644B] quam et ex parte non modica deauravit. Fecit etiam in eadem ecclesia duo magna turibula ex argento librarum decem: opere pulchro, et ex parte inaurato; et aliud [2959 1Kb] turibulum argenteum [2960 1Kb] quod fuerat patris ipsius ibidem contulit. Fecit et calicem de argento [2961 1Kb] librarum sex [(760) 1Kb] ; et alium librarum duarum et dimidia [2962 1Kb] ; cum duobus aliis minoribus, et uno turibulo. Fecit et crucem de auro purissimo, in [2963 1Kb] qua etiam particulam de ligno sanctae crucis, cum aliis quoque sanctorum reliquiis reverenter locavit. Fecit ibi et campanas non parvas numero quinque [(761) 1Kb] , et alia diversarum specierum ecclesiastica ornamenta perplurima; quae hic inserere supersedi. Inter quae etiam et codices diversos describi jussit numero sexaginta [(762) 1Kb] , e [Col. 0644C] quibus quattuor pallio investitos [2964 1Kb] , argenteis quoque [2965 1Kb] operibus decoravit.

Hic [2966 1Kb] eo tempore quo imperator Heinricus in Apuliam descendit (an 1022), ut jam supra retulimus [(763) 1Kb] , eidem [2967 1Kb] per Marchiam transeunti obvius [Col. 0645A] exiit, atque ad honorem et commendationem hujus loci strenuissime deservivit. Quo [(764) 1Kb] etiam in loco qui dicitur Sanctus Petrus in Planaci [2968 1Kb] residente cum universis magnatibus suis, in eorum omnium praesentia proclamavit super Attonem [2969 1Kb] et Pandulfum comites de rebus sancti Benedicti in comitatu Termulensi, que [2970 1Kb] ipsi tunc temporis retinebant; quae sunt nominatim castella quinque, id est: Petra fracida, Pescloli, Guardia [2971 1Kb] , Ripa ursa, et Montebellu [2972 1Kb] , cum monasterio sancti Benedicti et sancti Nycolai, et cum aliis ecclesiis intra eorundem castellorum pertinentias positis, intra hos [2973 1Kb] videlicet [2974 1Kb] fines. A capite Rivus planus; a pede [2975 1Kb] vero, mare cum ipso littore suo et portubus atque piscationibus; ab uno latere flumen Trinium, ab [Col. 0645B] altero autem [2976 1Kb] rivus qui dicitur Teccle. Quae omnia in praesentia praedicti imperatoris et magnatum ipsius praefati comites refutaverunt ad [2977 1Kb] partem hujus nostri monasterii, et [2978 1Kb] ipse imperator manu sua investivit supradictum domnum Theobaldum de omnibus ipsis, obligans tam illos quam et omnes qui deinceps ista aliquomodo invadere [2979 1Kb] praesumpserint, poena duum milium librarum auri in monasterio [2980 1Kb] isto. Sequenti etiam tempore proclamavit in placito Trasmundi [2981 1Kb] comitis super quodam Tresidio, qui retinebat de terra sancti Liberatoris multas possessiones, et manifestante se illo, ac refutante, omnia recollegit [* 1Kb] .

53. Cap. 52.] Sed [2982 1Kb] cum idem domnus [2983 1Kb] Theobaldus in jam dicta praepositura annos ferme [2984 1Kb] quindecim peregisset, atque [2985 1Kb] ad abbatiam [Col. 0646A] monasterii hujus ordine [2986 1Kb] supra relato translatus fuisset, a praefato papa Benedicto qui eum sacraverat consuetudinarium privilegium [(766) 1Kb] sumpsit [2987 1Kb] , ac per biennium quo supervixit imperator Heinricus, in omni prosperitate degens [2988 1Kb] , plurima hic ornamenta ecclesiastica [2989 1Kb] fecit [2990 1Kb] . Crucem namque [2991 1Kb] argenteam ad procedendum diebus dominicis, et duas campanas magnas [2992 1Kb] valde ac pulchras jussit [2993 1Kb] fieri. Altare sancti Gregorii argentea tabula decoravit [2994 1Kb] . Fecit et capsulam argenteam, ubi portionem ligni dominicae crucis quam superius (c. 11) a Leone monacho huc allatam ostendimus reverenter locavit. Virgam quoque pastoralem cum titulo, argento [2995 1Kb] vestivit. Ecclesiam parvulam in honore sancti Nycolai juxta abbatis [Col. 0646B] cameram ecclesie beati Benedicti a septemtrionali parte adjunxit, nec non et aliam nichilominus parvulam ecclesiolam in honore sancti Severi Casinatis [2996 1Kb] episcopi, in loco qui vulgo Ad voltam sancti Severi antiquitus vocabatur aedificavit [(767) 1Kb] . Muros etiam altos ac turres duas, hinc inde ante atrium ecclesiae in modum claustri construxit. Codices quoque nonnullos quorum hic maxima paupertas usque ad id temporis erat, describi praecepit: quorum nomina indicamus [(768) 1Kb] . Augustini de civitate Dei partem secundam. Ejusdem [2997 1Kb] de Trinitate. Item ejusdem super psalmos, divisum in 2 volumina. Gregorii omelias 40. Primam partem moralium. Claudium super epistolas Pauli. Rabanum ethimologiarum. Historiam Romanorum. [Col. 0646C] Historiam Langobardorum. Itinerarium totius orbis cum chronica Ieronimi. Martyrologium Ieronimi plenarium. Pontificale Romanum. Hisidorum officiorum. Edictum legis Langobardorum. Concordiam canonum. Alium librum canonum. Decreta pontificum. Super Marcum Bedae. Duo etiam hymnaria in choro habenda.

54. [Cap. 53.] Per idem tempus domnus Odilo vir venerabilis vitae ac famae, Cluniacensis coenobii [Col. 0647A] abbas [2998 1Kb] ad hoc monasterium nimis devotus advenit; et ob maximam quam in beato patre Benedicto, atque per eum in loco isto reverentiam gerebat, pedes montem totum ascendit. Qui [2999 1Kb] cum de monasterii more in capitulum [3000 1Kb] honorifice ductus fuisset post sollemnem [3001 1Kb] in adventu hospitum lectionem [(769) 1Kb] : Sicut audivimus, inquit vir reverentissimus, ita et vidimus; in civitate Domini virtutum, in civitate Dei nostri, et in monte sancto ejus. Moxque nimis humiliter ad abbatem conversus: Donum, ait, a te pater amabilis [3002 1Kb] maximum expeto, michique ut sine cotradictione aliqua concedatur, suppliciter oro [3003 1Kb] . Volo, inquam, [3004 1Kb] atque desidero omnium fratrum vestigia devotissimus osculari. Annuit Theobaldus [Col. 0647B] licet invitus, nec reniti devotioni tam maximae aliquatenus potuit [3005 1Kb] . Postero [3006 1Kb] die festivitatis beati [3007 1Kb] Benedicti, multis ab eodem abbate nostro precibus invitatus missarum sollemnia celebrare, nullomodo cogi potuit, eo praesente missas publicas agere. Dehinc [3008 1Kb] cum jam paratis ad procedendum fratribus, pastoralem baculum idem noster abbas reverenter ejus manui obtulisset, longe humiliter ille refugit, dicens nequaquam dignum esse se in magnitudinis ejus praesentia hujusmodi virgam gestare: nimis profecto indecens, et contra omne jus esse percensens, vel [3009 1Kb] se vel quempiam abbatum manu pastoralem virgam praeferre, ubicumque Benedicti vicarium cunctorum scilicet abbatis abbatum praesentem adesse contingeret. Eo igitur [Col. 0647C] reverti parante, cum multis illum fratribus Theobaldus usque ad portam [3010 1Kb] monasterii prosequens, tandem suppliciter exoravit, ut si [3011 1Kb] quomodo posset, de beati Mauri pigneribus aliquam benedictionem [3012 1Kb] Benedicto magistro ipsius transmitteret. Quam postulationem vir venerabilis benigne [3013 1Kb] recipiens, et posse se confidenter respondit, et libenter facturum vita comite repromisit. Sicque valedicto recessit. Post septem porro annorum vertigines, os integrum brachii beatissimi Mauri, capsella decenter inclusum argentea, opere pulchro [Col. 0648A] turrium instar aptata, per sex sui monasterii fratres huc mandare [3014 1Kb] curavit. Ad cujus adventum maximus valde [3015 1Kb] totius terrae istius populus coetus devote [3016 1Kb] nimis occurrit. Excitus enim fuerat ad [3017 1Kb] hoc rumore hujusmodi, ut quoniam beatus Maurus ex longo jam tempore ultra montes transmissus in obedientiam fuerat, modo cum esset reversus [3018 1Kb] debere se illi dignissime obviare. Jam [3019 1Kb] autem praedictus abbas noster Capuani principis persecutionem aufugiens in Marchiam [3020 1Kb] secesserat, sicut in sequentibus ordine [3021 1Kb] suo monstrabimus. Verum universus sancti hujus loci conventus, inestimabili super hoc jocunditate repletus, omnes [3022 1Kb] indumentis sollemnibus induti, cum [3023 1Kb] cereis ac thimiamatibus plurimis, usque ad portam [Col. 0648B] veterem [(770) 1Kb] aliquanto extra monasterii ambitum procedentes, obviam cum devotione maxima exierunt; statimque ac si viventem illum in carne conspicere meruissent, omnes pariter in terram procidentes adoraverunt; surgentesque, sanctum illum loculum cum [3024 1Kb] lacrimis gaudio mistis [3025 1Kb] reverenter exosculati sunt, et cum hymnis ac laudibus nimis honorifice prosequentes, in monasterium induxerunt, eumque super magistri ejus Benedicti venerabili altario [3026 1Kb] posuerunt. Quam dissimilis autem, quamque [3027 1Kb] diversa haec processio receptionis beatissimi Mauri fuerit ab illa qua pater Benedictus cum omni eum congregatione usque ad [3028 1Kb] januas [3029 1Kb] monasterii prosecutus ultra montes olim transmiserat, quamvis utraque piis [Col. 0648C] plena lacrimis fuerit, devoto considerandum lectori relinquimus. Fuere interea aliqui fratrum non quidem ex toto dubitantes, verum certissimi super hoc reddi volentes, qui clanculo praedictum loculum ab inferioribus unde argentea clavicula [3030 1Kb] reserabatur ac claudebatur aperientes, visis sacrosanctis reliquiis, tam sibi qui viderant, quam caeteris qui non viderant causa certissimae fidei extitere. Quod, cum prioribus [3031 1Kb] relatum fuisset, valde illorum praesumptionem redarguerunt, verentesque ne illorum deinceps exemplo dum a pluribus conspici desiderarentur [Col. 0649A] sanctae reliquiae aliquatenus aliquando mutilarentur, diligentissime praedictum claudentes [3032 1Kb] locellum, protinus clavim in frusta comminuerunt, sicque ex tunc et deinceps usque hodie sacer ille loculus clausus irreseratusque permansit.

55. [Cap. 54.] Circa [3033 1Kb] hos dies [(771) 1Kb] Hugo vir [3034 1Kb] nobilis natione Cajetanus ad extrema veniens, fecit cartam (an. 1040, Apr.) in hoc monasterio de medietate castri quod Sujum [(772) 1Kb] vocatur, nec non et de omnibus omnino rebus tam [3035 1Kb] quae in Cajeta, quam quae [3036 1Kb] in praedicto Sujo a parte parentum sibi competere videbantur [3037 1Kb] . Hoc eodem tempore (an. 1023, Jan.) quidam Aprutii comitatus nobiles Lupus et Albertus obtulerunt [3038 1Kb] beato Benedicto unam ecclesiam juris sui, vocabulo Sanctus [Col. 0649B] Laurentius, loco qui Collenori [(773) 1Kb] vocatur, prope fluvium Salinum, cum omnibus pertinentiis et rebus ejusdem ecclesiae. Sequenti etiam anno Benedictus quidam [3039 1Kb] de castello monte Metulo fecit oblationem suam in hoc monasterio de ecclesia Sancti Johannis quae sita est in finibus ejusdem [3040 1Kb] castri, juxta [3041 1Kb] fluvium Trinium, cum terra modiorum 270, ubi ipsa ecclesia aedificata est, et cum ceteris omnibus rebus ipsius. Similiter quoque presbyter quidam de territorio Bovianensi, Leo nomine, obtulit in [3042 1Kb] hoc loco ecclesiam Sancti Christofori de castello Petroso, quam [3043 1Kb] ipse a fundamentis construxerat in [3044 1Kb] proprio suo, cum universis rebus et pertinentiis ejus. Alius etiam presbyter Franco nomine, genere Arpinas, id [3045 1Kb] ipsum fecit de [Col. 0649C] ecclesia sanctae Luciae sibi pertinente in territorio ejusdem civitatis, cum plurimis circa eam terris, et ceteris rebus ipsius per [3046 1Kb] loca diversa; ecclesia [3047 1Kb] quoque sancti Angeli de civitate Morrone [3048 1Kb] quae sita est super Rivum cavum, loco [3049 1Kb] qui dicitur Johannis Scutari, similiter [3050 1Kb] hoc in loco oblata est cum omnibus suis. Sed [3051 1Kb] et Rappotus [3052 1Kb] quidam nobilis Termulensis obtulit in hoc monasterio omnes res suas et curtes quas in Larino habebat, cum ipsa ecclesia Sanctae Mariae de Plano, et cum [Col. 0650A] ecclesia Sancti Petri, atque ecclesia Sancti Terentiani intra eandem [3053 1Kb] Larinum, cum casis et terris, et ornamentis ac [3054 1Kb] pertinentiis omnibus earundem ecclesiarum. [Cap. 55.] His [3055 1Kb] temporibus Adelmodus presbyter natione Saxonicus, ad [3056 1Kb] hoc monasterium veniens, habitumque monasticum [3057 1Kb] devotissimus induens, de causa proprietatis suae fecit in [3058 1Kb] hoc loco crucem argenteam [3059 1Kb] septuaginta ferme librarum, ejusque partem non modicam deauravit [* 3Kb] .

Cap. 57.] Eodem [3061 1Kb] tempore supradictus [3062 1Kb] [Col. 0651A] princeps Pandulfus qui fuerat Teanensis comes construxit oratorium beati Johannis Baptistae juxta ecclesiam praefati [3063 1Kb] monasterii Capuani [(777) 1Kb] , supra corpus videlicet domni Landenulfi [3064 1Kb] principis, quem supra (c. 10) interfectum a Capuanis retulimus; et obtulit in eodem oratorio ad ejusdem monasterii utilitatem, integram medietatem de curte quae nominatur Anglum, cum pertinentiis [3065 1Kb] ejus. Porro alteram ejusdem curtis medietatem longe post, tempore scilicet Desiderii abbatis, emit [3066 1Kb] Benedictus [3067 1Kb] praepositus a Pandulfo comite Presenzani [3068 1Kb] , cui videlicet [3069 1Kb] jure haereditario pertinebat.

Tunc [3070 1Kb] temporis (an. 1032, Oct.) abbatissa quaedam Raimburga nomine de civitate Firmana obtulit in hoc monasterio monasterium suum vocabulo [Col. 0651B] Sancta Maria, loco Leveriano [3071 1Kb] [(778) 1Kb] , et ecclesiam Sancti Johannis de Garzania, et castellum de Barbulano cum ecclesia Sanctae Mariae et Sancti Blassii [3072 1Kb] , cum omnibus omnino rebus ac pertinentiis corundem locorum.

Petrus quoque filius Rainerii de civitate Sorana oblationem [3073 1Kb] fecit huic monasterio de ecclesia Sancti Silvestri in [3074 1Kb] territorio Arpinensi, loco ubi dicitur Valle de Frassu, cum universis pertinentiis et rebus ipsius. Fecit [3075 1Kb] praeterea per hos dies praedictus [3076 1Kb] abbas libellum de Sancto Gregorio de Paterno in comitatu Marsicano [3077 1Kb] Rocconi [3078 1Kb] cuidam, cum omnibus pertinentiis ipsius, pro solidis 60, et censu annuali piscibus octingentis. Idem fecit et de monte qui dicitur Sabucus [3079 1Kb] supra [Col. 0651C] Anium, pro quo recepit solidos 40, et censum pisces ducentos [3080 1Kb] . Id [3081 1Kb] ipsum fecit et filiis Guanengi de terris in Calabretto [3082 1Kb] [(779) 1Kb] pro solidis 60, censu denariis 12. Item ibidem filiis Guilielmi pro solidis 40, censu solidis 2, et piscibus [3083 1Kb] trecentis. Similiter et in territorio Pennensi fecit de curte quae dicitur Bocetula pro solidis 140, et pro censu [Col. 0652A] solidorum 6. Necnon et de ecclesia Sancti Benedicti in Lambardia, in fundo Pasturini, pro censu solidorum 10 [* 1Kb] .

56. Cap. 58.] Defuncto igitur augustae memoriae imperatore Heinrico anno [3084 1Kb] Domini 1025 [1024, Jul. 13] [(781) 1Kb] , et Chuonrado [3085 1Kb] duce qui et Cono dictus est, ejusdem Heinrici electione in regem levato, precatu Guaimarii [(782) 1Kb] tandem solutus a condignis sibi perpetuo vinculis princeps Pandulfus [3086 1Kb] revertitur, atque totius mansuetudinis et humilitatis se virum ostendens, ad hoc monasterium venit; omnemque amicitiam et fidelitatem jurejurando [Col. 0652B] repromittens abbati, quasi patrem et dominum se illum habiturum de caetero pollicetur. Mox itaque pristinos illos suos fautores de Apulia unacum Boiano [3087 1Kb] Grecos asciscens, Guaimario quoque [3088 1Kb] cognato [3089 1Kb] suo cum Normannis [3090 1Kb] , comitibusque Marsorum omni conamine annitentibus, Capuam per annum integrum atque dimidium obsessam et expugnatam, tandem ingreditur [(783) 1Kb] . Pandulfus autem Teanensis quem principem Capuae factum ab imperatore praediximus [3091 1Kb] , receptus in fide a praefato [3092 1Kb] Boiano [3093 1Kb] , unacum omnibus suis Neapolim est perductus: sed anno sequenti [1027] et ipsa quoque Neapolis a Capuano principe capta, et [3094 1Kb] Sergio magistro militum exinde pulso, rursum Teanensis [Col. 0652C] Pandulfus a facie ipsius Romam aufugiens, ibidem exul defunctus est; tenuitque Neapolim Capuanus princeps per [3095 1Kb] annos ferme tres [(784) 1Kb] . Dehinc Sergius, recuperata Neapoli, Rainulfum strenuum virum affinitate sibi conjunxit, et Aversae illum comitem faciens, cum sociis Normannis ob odium et infestationem [3096 1Kb] principis ibidem [3097 1Kb] manere constituit; tuncque [3098 1Kb] primum (an. 1030) Aversa [Col. 0653A] coepta est habitari. Pandulfus praeterea a prioribus suis nequitiis nequaquam deficiens, ac [3099 1Kb] de monasterii hujus devastatione quasi pro imperatoris odio suae satis facere malitiae ambiens [3100 1Kb] Theobaldum [(785) 1Kb] abbatem simulata benivolentia secum apud Capuam quasi pro utriusque securitate remorari rogavit, immo [3101 1Kb] coegit: ita ut jam illum minime huc redire permitteret; praeceptum [3102 1Kb] tamen ei de confirmatione totius abbatie de more priorum [3103 1Kb] principum fecit (an. 1032, Apr. 12) [(786) 1Kb] . Erat tunc praepositus in [3104 1Kb] Capuano monasterio quidam Basilius, genere Calaber, seculari ingenio vehemens, qui olim apud episcopium sancti Stephani ministerialis officium gerens, pro eo quod erat familiaris [3105 1Kb] principi, adventu Heinrici imperatoris territus, ad hoc monasterium fugerat. Postmodum vero a [3106 1Kb] [Col. 0653B] praedicto abbate monachus factus, et in non [3107 1Kb] parvo apud eum honore fuerat habitus. Sed cum princeps idem [3108 1Kb] reversus, Capuam ut diximus recepisset, eundem [3109 1Kb] ad se Basilium evocans, praeposituram [3110 1Kb] ei tradi Capuani monasterii fecit. Qui nequaquam officiorum [3111 1Kb] quae sibi abbas praestiterat memorans, quicquid illa molestiae poterat inferebat, et principis amicitia elatus [3112 1Kb] , ita super chorum fratrum quasi alter abbas ad officium stabat.

57. [Cap. 59.] Itaque [3113 1Kb] Pandulfus universos monasterii homines in suam fidelitatem jurare faciens, et [3114 1Kb] cuncta [3115 1Kb] castella seu villas ejusdem [3116 1Kb] monasterii, praeter Sanctum Germanum et Sanctum Petrum, Sanctum Angelum et Sanctum Georgium, [Col. 0653C] Normannis qui sibi tunc adhaerebant distribuens, Todinum quendam de monasterii famulis nequitiae suae, complicem eisdem [3117 1Kb] ipsis, quae monasterio superesse videbantur praefecit; eumque apud Sanctum Germanum in ipsa abbatis mansione manere constituit [3118 1Kb] , insuper et roccam quae Vantra dicitur illi contradens, ad suam fidelitatem cunctos illi tam Normannos quam ceteros quosque parere praecepit. Jam vero quam pessimus, quamque [3119 1Kb] impius idem Todinus [3120 1Kb] in Dei servos extiterit, in quantam eos sanctumque hunc locum penuriam dedecusque [3121 1Kb] redegerit nos ex toto referre etiamsi [Col. 0654A] adesset facundia non valemus. Adeo scilicet ut ex his pauca perstringam, ut in ipsa sanctae Dei genitricis assumptione etiam ad ministerium altaris vinum eis defuerit. Praeterea si quem de monachis ex monasterio projicere [3122 1Kb] vellet, quasi dedignans illi hoc dicere, jubebat [3123 1Kb] tolli de loco mensae justitiam ipsius et poni [3124 1Kb] in pavimento, ut ex hoc liquido ille valeret causam expulsionis agnoscere, et ex tunc non audebat amplius in monasterio remorari. Vilissimos [3125 1Kb] etiam [3126 1Kb] quosque de monasterii familia laicos in refectorium fratrum in quod tunc usque nemo laicorum ausus fuerat ingredi, ad panem vinumque mensis imponendum induxerat. Adeo nichil reliqui tunc monachis erat, quam cum Jeremia in lamentum prorumpere: Servi dominati sunt [Col. 0654B] nostri, nec fuit qui eriperet nos de manibus eorum (Thren. V, 8). Supererat adhuc domnus Leo ille major ecclesiae custos, qui die quadam refectorium ingressus, cum servos quos diximus ad exequendum id ministerium repperisset, zelo confestim [3127 1Kb] religioso succensus, illos quidem foras cum magno dedecore expulit, ad confratres vero conversus: Quousque tandem, ait, sub tanto nostri ordinis opprobrio, sub tam iniquo et impio servorum nostrorum dominio remoramur? Sequimini me, et omnes simul [3128 1Kb] hinc exeuntes, ad imperatorem ultra montes pergamus, eique nostrae calamitatis lamentabilem historiam lamentabiliter [3129 1Kb] referamus. Mox itaque ad hanc exhortationem animos [3130 1Kb] arrigentes, universi pariter illum [3131 1Kb] sequi [3132 1Kb] coeperunt. Quod Todinus [3133 1Kb] [Col. 0654C] isdem per nuntium audiens, festinanter nimis ascendit, et longiuscule [3134 1Kb] jam illos a monasterii porta reperiens, protinus equo desiliit, et ad eorum [3135 1Kb] vestigia procidit [3136 1Kb] : orans, et multis [3137 1Kb] satis factionibus expostulans, ut dignarentur reverti; ad eorum libitum se de cetero cuncta pollicens correcturum. At [3138 1Kb] illi tantam ejus [3139 1Kb] humilitatem [3140 1Kb] ac pollicitationem conspicientes, et [3141 1Kb] vera illum spondere credentes, ut erant benigno ac compatienti pectore, sine mora reversi sunt. Parum [3142 1Kb] tamen levaminis ac consolationis hoc facto adepti sunt. Unde [3143 1Kb] accidit disponente Deo, ut non post longum [Col. 0655A] tempus sub Richerio scilicet abbate a quibusdam nostris idem Todinus captus et tonsoratus, necnon sacco indutus, et ad cernendam farinam more famulorum in pistrino positus sit [(787) 1Kb] .

58. [Cap. 60.] Abbas interea noster [3144 1Kb] in Capuano monasterio, quasi abbas quidem manebat; re autem vera quasi captivus aliquis [3145 1Kb] extra urbem absque custodia progredi nusquam audebat. Quod cum per annos ferme 4 [3146 1Kb] sustinuisset, clam mandavit Sergio [3147 1Kb] duci Neapolitano, ut constituto die [3148 1Kb] cum militibus ad locum designatum veniret, seque reciperet; quod et factum est. Nanque [3149 1Kb] condicto die egressus Capuam quasi spatiandi gratia, perrexit usque ad ecclesiam Sancti Marci quae est ad radicem montis sanctae Agathae; atque inde paulatim [Col. 0655B] se, ac pedetemptim militibus praefatis conjungens, Neapolim abiit, indeque post dies aliquot in Marchiam est profectus: ubi in praedicto monasterio Sancti Liberatoris in quo prius praepositus fuerat, per quinque circiter annos usque ad obitum est honestissime conversatus.

59. [Cap. 61.] Post [3150 1Kb] dies aliquot jubet nequissimus princeps cuidam fideli suo nomine Adelgisio, ut quantocius ad hoc monasterium veniat, eique planetam et calicem imperatoris, et nonnulla alia ecclesiae [3151 1Kb] praecipua ornamenta, Aquini et Sexti comitibus impignoranda [3152 1Kb] perniciter deferat. Cumque ille veniens, rem propter quam transmissus fuerat indicasset, aliquanti [3153 1Kb] quidem fratrum nequaquam ea [3154 1Kb] mittenda, aliquanti [Col. 0655C] vero nequaquam retinenda, ne iram [3155 1Kb] principis experirentur censebant. Sed cum nuncius [3156 1Kb] prorsus instaret, Adam supradictus [3157 1Kb] qui tunc ecclesiae curam gerebat: »Ego, inquit, haec quae vir [3158 1Kb] bone requiris, neque tibi neque alicui alii [3159 1Kb] daturus aliquando sum, sed ea [3160 1Kb] super ipsum cujus [3161 1Kb] sunt beati Benedicti altarium ponam; inde illa qui praesumpserit [3162 1Kb] auferat.« Quod cum fecisset, mox ille audacter [3163 1Kb] accedens [3164 1Kb] , cum jam jamque ad altare manus nefandas [3165 1Kb] extenderet, in [3166 1Kb] parte stantibus monachis atque moerentibus: mirabile dictu! protinus in faciem corruit, et vehementissima subito paralisi [3167 1Kb] correptus, universis astantibus mirum ac potius miserum de se spectaculum [Col. 0656A] praebuit. Et de infirmitate quidem ipsa altera die utcumque [3168 1Kb] convaluit, atque sine effectu reversus tunc [3165 1Kb] ad principem est; distorto tamen ore atque oculo usque ad obitum remanens, [3169 1Kb] , cunctis se interrogantibus qualiter hoc illi contigerit, non sine admiratione audientium maxima referebat. Princeps vero hoc facto, aliquantulum quidem reveritus est; sed non in longum tempus in mala mente potuit voluntas bona durare. Post non multum etenim tempus, iterum praefatum Basilium [3170 1Kb] misit, omnemque hujus loci thesaurum per illum ad [3171 1Kb] se asportari praecepit. De [3172 1Kb] Capuano quoque [3173 1Kb] monasterio abstulit tres coronas de argento, et codicem unum gemmis ornatum, et planetam diocetrinam [3174 1Kb] [(788) 1Kb] optimam, et tres pannos de [Col. 0656B] altari, unum cum albis [(789) 1Kb] , alium cum cruce ex [3175 1Kb] friso [(790) 1Kb] et albis, alterum vero cum aquilis; atque in arce quam in monte sanctae Agathae qui Capuae imminet paulo ante construxerat, omnia [3176 1Kb] simul condens reposuit [cf. DESID. Dial. I. 9.]. In qua etiam arce, innumera diversarum aliarum ecclesiarum, necnon viduarum, pupillorumque spolia tum dolo, tum violentia rapta [3177 1Kb] coacerbaverat [3178 1Kb] [* 5Kb] .

[Col. 0658A] His diebus; anno scilicet Domini millesimo tricesimo * 1Kb] primo (Jan. 22) beatus Dominicus mirabilium patrator magnorum 3179 1Kb] , et multorum coenobiorum fundator, apud Soram Campaniae civitatem jam ferme octogenarius migravit ad Dominum [(794) 1Kb] , et sepultus est in monasterio Sorae vicino, quod nunc ejusdem vocabulo nuncupatur [** 1Kb] .

[Col. 0658B] 60. Cap. 62.] (DESID. Dial. II, 13.) Tunc [3180 1Kb] temporis constructa est a fratribus hujus monasterii intra Cajetanam civitatem ecclesia in honore sanctae Scolasticae [3181 1Kb] , juxta [3182 1Kb] veterem [3183 1Kb] quae inibi fuerat nominis ejusdem ecclesiam, quae [3184 1Kb] videlicet largitione Stephani [3185 1Kb] ipsius civitatis episcopi, hospitationis [3186 1Kb] gratia illis fuerat olim concessa [(797) 1Kb] . Ubi quale quantumque miraculum per [Col. 0658C] merita beati Benedicti Deus effecerit; non [3187 1Kb] dignum duximus reticendum. Cum enim [3188 1Kb] die quadam quidam ex operariis de monte proximo qui mari imminet, petras quibus ecclesiae ipsius parietes fabricarentur, exscinderet, subito ferrum illud quo operabatur de manubrio exiens, praeceps in maris voraginem decidit. Quo fratres per eundem cui contigerat agnito, alium [3189 1Kb] pro illo malleum quo instanter coeptum opus perficeretur, fieri mox decernunt. Cum repente unus eorum fide ferventior: »Nequaquam, ita [3190 1Kb] inquit, sed simul [3191 1Kb] omnes fiducialiter ad locum quo ferrum decidit accedamus; manubrium in aquam mittamus, miraculumque quod in Gothi falcastro pater Benedictus exhibuit, [Col. 0659A] in nostro [3192 1Kb] etiam malleo per eundem patrem mox fieri indubie praestolemur.« Inspiratione [3193 1Kb] divina placet consilium omnibus, et confestim [3194 1Kb] descendentes ad mare, naviculam subeunt [3195 1Kb] sinumque girantes, ad locum quo ferrum deciderat veniunt. In quo videlicet [3196 1Kb] quamvis nimiam profunditatem aquarum inesse conspicerent; nichil tamen impossibile Deo esse credentes, et de meritis sanctissimi [3197 1Kb] patris nostri ejusque beatissimae sororis nichilominus praesumentes, manubrium in mare fideliter mittunt, moxque divino imperio [3198 1Kb] ferrum idem ad manubrium suum reversum, non sine maxima multorum [3199 1Kb] admiratione recipiunt [* 1Kb] .

[Col. 0659B] 61. Cap. 63.] Prefatus autem abbas senex jam et plenus dierum apud supradictum [3200 1Kb] sancti Liberatoris monasterium defunctus [3201 1Kb] est, 3 Nonas Junii [(799) 1Kb] , ibidemque honorabili sepultura locatus. Quo defuncto, monachi quidem nullam electionem absque principis nutu [3202 1Kb] facere praesumebant. Princeps vero jam dudum praedicto Basilio dare abbatiam decreverat, non [3203 1Kb] tamen absque fratrum consensu, licet iniquus et impius agere id volebat. Erat etiam alter in hoc monasterio quidam frater, Antonius nomine, genere Capuanus, litteris utcumque [3204 1Kb] imbutus. Hunc itaque princeps Capuam evocat [Col. 0659C] [3205 1Kb] . Nam et ipsi quoque eandem olim repromiserat abbatiam. Cumque per dies plurimos spe hujusmodi utrumque suspenderet, et jam fere annus evolveretur, tandem aliquando Antonium praeficere dissuasus, quoniam [3206 1Kb] jurare sibi nullatenus adquiescebat, Basilium eligere complacet. Mandat igitur ille summus archimandrita, ut aliquot de hujus loci prioribus ad eum Capuam pergant, quatinus eorum [3207 1Kb] consilio abbatem [3208 1Kb] illis constituat. Itum est, et in palatio ejus praedictus abbas electus, indeque ad monasterium ejusdem civitatis est cum laude qualicumque [3209 1Kb] transmissus, praebito prius suis [Col. 0660A] manibus satis [3210 1Kb] turpiter principi sacramento, ut ultra viginti solidos per annum de rebus monasterii omnibus ei traditis nil retineret.

BASILIUS abbas tricesimus tertius sedit annis duobus.

62. (Cap. 64.] Hic indigne quidem ac seculariter ut [3211 1Kb] praedictum est ordinatus, sed [3212 1Kb] longe indignius ac turpius quandiu praefuit conversatus. Non enim quasi tanti monasterii abbas, verum [3213 1Kb] quasi quidam procurator causarum principis existebat; ita ut ab ordinatione sua usque ad quinque circiter menses [3214 1Kb] , Capuae remoratus, in servitio potius principis quam in cura studuerit monachorum. Jam [3215 1Kb] vero quotiens illum huc venire contingeret [3216 1Kb] , [Col. 0660B] quoniam Todinus abbatis deorsum curiam ut [3217 1Kb] supra diximus [c. 57] obtinebat, nequaquam sibi illic commorari [3218 1Kb] dabatur, sed ac [3219 1Kb] si quidam alter extraneus huc ascendens, et hic etiam in nulla a fratribus reverentia, in nulla abbatibus [3220 1Kb] solita honorificentia habebatur, nisi quantum ipse ab invitis atque nolentibus extorquebat [* 1Kb] . Sub 3221 1Kb] hoc abbate Alferius et Stephanus presbyteri [(800) 1Kb] de oppido Minianensi [(801) 1Kb] obtulerunt (an. 1034, Aug.) huic monasterio unam ecclesiam juris sui vocabulo Sanctus Bartholomeus, prope ipsum [3222 1Kb] oppidum, cum una domo sua, et cum omnibus ejusdem ecclesie pertinentiis [3223 1Kb] . Hic fecit libellum de castello quod dicitur Petra fracida [3224 1Kb] quibusdam Termulensibus; pro quo recepit solidos mille ducentos: [Col. 0660C] pro censu vero ejusdem [3225 1Kb] solidos 40.

63. [Cap. 65.] Cum [(804) 1Kb] autem jam Deus omnipotens tantis iniquitatibus tantisque hujus sancti loci direptionibus decerneret finem [3226 1Kb] imponere, et orationes ac gemitus servorum Dei, orphanorumque ac viduarum et pauperum lacrimae [3227 1Kb] a maxilla [Col. 0661A] in coelum intra ipsum exauditionis sacrarium essent admissae [3228 1Kb] , anno divinae incarnationis 1038 [1036] Chuonradus [3229 1Kb] imperator cum valido nimis exercitu transitis Alpibus Italiam introivit, venitque Mediolanum: namque [3230 1Kb] ejusdem civitatis archiepiscopo vehementer erat infensus [3231 1Kb] . Ibi de nostri monasterii prioribus aliquot qui ad eum ultra montes proclamationis gratia jam dudum perrexerant illum adeuntes, universa quae per tot annos a Pandulfo mala pertulerant, flebilibus ei querimoniis denuo retulerunt: orantes ac supplicantes, ut tandem dignaretur ad [3232 1Kb] has partes venire, ac [3233 1Kb] beati Benedicti coenobium quod eatenus sui antecessores sub tutela [3234 1Kb] sua reverenter nimis habuerant, de tanti tyranni manibus potenter [3235 1Kb] eruere. Quorum [Col. 0661B] imperator postulationibus [3236 1Kb] ut erat valde piissimus inclinatus, Romam concitus venit (an. 1037), ubi etiam innumerabilium aliorum tam videlicet ecclesiasticorum quam reliqui ordinis virorum innumeras super Pandulfo querelas accepit. Habito itaque cum magnatibus suis consilio, Deumque timentium virorum adhortatione commonitus, strenuos aliquot a latere suo principi [3237 1Kb] Capuam destinat viros, mandans [3238 1Kb] , ut nisi indignationem suam vellet protinus experiri, ante omnia monasterio Casinensi universa quae sibi [3239 1Kb] abstulit confestim [3240 1Kb] restituat, captivos cujuscumque ordinis seu generis viros statim dimittat, bonaque unicuique sua sine diminutione aliqua celeriter reddat. Legati igitur imperatoris Capuam adeunt, Pandulfum [3241 1Kb] conveniunt, [Col. 0661C] multisque cum eo frustra sermonibus habitis, ad dominum suum sine effectu aliquo revertuntur. Induraverat enim cor ejus Dominus, ut quondam induraverat Pharaonis, ut quod spontaneus contempserat, invitus facere cogeretur. Cernens [3242 1Kb] autem imperator se a Pandulfo contemni [3243 1Kb] , ira succensus, sumpto exercitu, venit Casinum (an. 1038). Cujus ministri qui praemissi de more fuerant ad apparatum regium exigendum, cum monasterii curiam introissent, praefatus [3244 1Kb] Todinus valde perterritus clanculo inter hominum [3245 1Kb] frequentiam exiit, et [Col. 0662A] festinanter roccam [(805) 1Kb] properans, fugit [3246 1Kb] . Quod cum fratribus sursum fuisset relatum, in medium se proripiens unus ex prioribus Azzo nomine: »Tempus, inquit, fratres, tacendi pertransiit, et loquendi tempus advenit. Ecce illuxit dies redemptionis nostrae. Descendamus igitur, et regiis ministris quaeque sunt necessaria coaptemus.« Quo facto, honorifice satis quantum ad illos, imperator receptus et hospitatus, altero die cum uxore pariter ac [3247 1Kb] nuru sua ad [3248 1Kb] monasterium beato Benedicto et [3249 1Kb] fratribus se commendaturus ascendit. Quem cum fratres multa [3250 1Kb] honorificentia gratulantissime recepissent [3251 1Kb] , post orationem illos allocuturus capitulum est ingressus. Quo residente, omnes simul monachi consurgentes, [Col. 0662B] ante ejus se faciem prostraverunt, et erecti [3252 1Kb] : »Ita vos, inquiunt, omnes pariter expectavimus, ita faciem vestram contemplari desideravimus, ita denique [3253 1Kb] vestrum praestolati adventum sumus, ac si justorum animae in inferno Redemptoris adventum expectasse [3254 1Kb] noscuntur.« Ad haec lacrimis imperatore suffuso, omnes iterum in faciem corruunt, ac demum surgentes, quae et quanta a Pandulfi reversione per duodecim circiter annos mala perpessi fuerint [3255 1Kb] , ordine referunt, utque tantis calamitatibus finem dignetur imponere, per Deum et per beatum Benedictum obtestantes exposcunt. Tunc imperator ob [3256 1Kb] eam solummodo causam se ad partes istas transisse jurejurando affirmans, seque locum hunc ex toto corde suo honoraturum ac protecturum [Col. 0662C] quandiu viveret, devotissime pollicens: jubet demum ut duodecim ex eis ad se Capuam pergant, ubi licentius [3257 1Kb] quicquid super hoc negotio agendum sit, illorum consilio peragat. Posuit deinde super altarium beati Benedicti coopertorium purpureum, aureo friso ad mensuram ulnae unius in circuitu adornatum. Postremo autem suppliciter valde fratrum se orationi commendans, ita benedictione petita Capuam est profectus. Interea Pandulfus Capuae augustum praestolari nequaquam [3258 1Kb] praesumens, una cum abbate suo magis [3259 1Kb] quam nostro in praefatam [Col. 0663A] [3260 1Kb] roccam sanctae Agathe [3261 1Kb] , arrepta [3262 1Kb] fuga se contulit. Imperator vero Capuam in ipsis vigiliis sancti pentecostes (Mai. 14) ingressus [3263 1Kb] , altera die apud [3264 1Kb] veterem tentoria posuit. Assunt evestigio monachi rogantes promissa compleri et abbatem sibi ante omnia postulantes. Ad quos imperator ex [3265 1Kb] consilio: »Non est meum hoc, inquit; vos eligite unum ex vestris.« Respondentibus non se habere idoneum, neque esse congruum in tantis perturbationibus in tanta domo aliquem sine magno vigore et potentia ordinari; et iccirco de suis magnum aliquem illis oportere [3266 1Kb] praeficere, imperator in priori sententia manens [3267 1Kb] : »Nequaquam, ait, sed de congregatione vestra sicut beati [3268 1Kb] Benedicti regula praecipit idoneum vobis abbatem eligite [Col. 0663B] [3269 1Kb] .« Illi vero nichilominus in petitione pristina perdurantes [3270 1Kb] , augustae etiam suffragiis et [3271 1Kb] consiliis fulti, Richerium tandem qui tunc Leonensem abbatiam [3272 1Kb] regebat [(806) 1Kb] in abbatem sibi dari expostulant. Super quo imperator valde mestificatus: erat enim sibi nimium et [3273 1Kb] carus et utilissimus, quamvis primo negare satis institerit, victus demum monachorum [3274 1Kb] vel ratione vel precibus, annuit [3275 1Kb] ; eumque advocatum licet plurimum renitentem [3276 1Kb] , in abbatem ordinandum [3277 1Kb] fratribus tradidit [3278 1Kb] . Pandulfus interea [3279 1Kb] mandat [3280 1Kb] imperatori [3281 1Kb] , trecentas [3282 1Kb] auri libras pollicens se daturum, si ejus veniam cum gratia mereretur; cujus quidem auri medietatem ad praesens dare, pro medietate vero altera filiam et nepotem [Col. 0663C] obsides transmittere spondet. Annuit imperator. Ille pecuniam [3283 1Kb] delegat et obsides. Quo facto, Pandulfum facti protinus penitet, et estimans se civitatem augusto [3284 1Kb] recedente facile posse recipere, reliquum auri mittere denegat. Imperator itaque, tam [3285 1Kb] cum suis quam cum nostratibus consilio habito, Guaimario [* 1Kb] Salernitano principi, Capuani tradidit [Col. 0664A] principatus honorem. Rainulfum [3286 1Kb] [(807) 1Kb] quoque ipsius Guaimarii suggestione, de comitatu Aversano investivit [(808) 1Kb] . Adenulfum etiam Capuanum archiepiscopum quem pessimus Pandulfus carceri mancipaverat, sedi suae restituit. Quibus [3287 1Kb] et abbatem nostrum, et universam nostri monasterii causam plurimum [3288 1Kb] commendans, ut sua illam vice tueri in omnibus ac procurare deberent [3289 1Kb] , Pandulfi secum obsides ferens, Beneventum perrexit [3290 1Kb] ; indeque ultra montes [3291 1Kb] per [3292 1Kb] marchias repedavit, atque post non integrum [3293 1Kb] annum defunctus (an. 1039, Jun. 4), Heinrico filio reliquit imperium. Eodem [3294 1Kb] tempore Guaimarius [(809) 1Kb] Normannis faventibus Surrentum cepit, et fratri suo Guidoni concessit [3295 1Kb] . Amalfim etiam [3296 1Kb] suo dominatui [Col. 0664B] subdidit. Interea Pandulfus [(810) 1Kb] relicto in praefata rocca ad expugnandam quoquomodo [3297 1Kb] posset Capuam filio, ipse cum Basilio suo ad [3298 1Kb] imperatorem Constantinopolim abiit, causa adjutorii sive exercitus [3299 1Kb] sive pecuniae. Cui [3300 1Kb] videlicet [3301 1Kb] imperator non solum nichil [3302 1Kb] contulit, verum etiam a nuntiis Guaimarii praemonitus, eum in exilium misit, ubi miser per duos et eo [3303 1Kb] amplius annos, usque [3304 1Kb] ad mortem [3305 1Kb] imperatoris remoratus, tandem relaxatus, ac sine effectu aliquo reversus est.

64. His [3306 1Kb] diebus [(811) 1Kb] , cum a principio fere Maii mensis usque ad quintum diem ante Kalendas Augusti vix vel tenuiter pluvialis imber arva rigasset, [Col. 0664C] die qua [3307 1Kb] diximus rusticus quidam in vicinia monasterii commanens, postquam segetes agelli sui quem juxta radicem montis habuerat messuit, mox stipulis quae remanserant ignem supposuit. Repente igitur flamma paulatim succrescens, non jam contenta tantummodo paleis, sed obviantia quaeque, et ipsam quoque silvam devorare perniciter coepit. Jamque contiguus monasterio ignis, non dubium illi [Col. 0665A] imminentis incendii ostendebat exitium: cum ecce superna Omnipotentis misericordia Benedicti patris precibus inclinata de supernis coelorum super [3308 1Kb] hunc locum respexit, et exilem prorsus nubeculam in immensa aeris vastitate repente creatam cum largissima imbrium inundatione super totius monasterii ambitum insperate perduxit, cujus quidem fluentis non modo voracis incendii flammas restinxit, sed et universum sancti hujus loci circuitum abundanter ac copiose rigavit. Mira omnipotentia Creatoris ut patenter ostenderet nubem illam ad solam loci hujus venerabilis creasse liberationem, cum tota undique coeli orbita serenitate continua rutilaret, ita se ad monasterii mensuram eadem nubes cohibuit, ut quaeque adjacentia hubertim perfunderet: finitima [Col. 0665B] vero penitus non attingeret. Rusticus [(812) 1Kb] itaque qui tanti mali licet ignarus auctor extiterat ut monasterio ignem propinquare conspexit, amarissime lamentans et penitens, mox [3309 1Kb] descendit, et sola conscientia torquente ac pertrahente, sponte se carcere publico condemnavit. Quod nostri [3310 1Kb] altius et religiosius perpendentes, et illum quidem illaesum abire siverunt, et misericordi Deo pro tanti loci liberatione gratias innumeras reddiderunt [* 2Kb] .

[Col. 0666A] RICHERIUS natione Baugarius [3311 1Kb] tricesimo quarto ordine abbatiam hujus loci sortitus, sedit annis 17, mensibus sex.

65. [Cap. 66.] Huic Chuonradus [3312 1Kb] imperator eodem [3313 1Kb] quo ordinatus est anno per [3314 1Kb] preces Gislae conjugis [3315 1Kb] et Heinrici filii, nec non et Cadeloi episcopi atque cancellarii sui, apud Beneventum praeceptum aureo sigillo bullatum juxta morem priorum augustorum de universis monasterii pertinentiis [Col. 0666B] fecit (an. 1038, Jun. 5) [(814) 1Kb] . Sed et Benedictus papa nonus privilegium illi [3316 1Kb] secundum Romanorum pontificum consuetudinem scripsit (Jul. 1) [(815) 1Kb] . Eodem [3317 1Kb] tempore Guaimarius princeps fecit praeceptum beato Benedicto (an. 1040, Jun. 12) [(816) 1Kb] cum aurea bulla de universis monasterii pertinentiis: specialiter autem de Sancto Urbano et Vicalbo, et de [3318 1Kb] decima parte [3319 1Kb] totius civitatis Atinae, de alveo quoque Carnello qui fluit secus [3320 1Kb] insulam cognomento [3321 1Kb] Limatam, centum videlicet passos super eandem insulam, et centum inferius, cum ripis et limitibus utriusque partis. Alio etiam praecepto [(817) 1Kb] concessit in hoc monasterio ecclesiam [3322 1Kb] sancti Nycolai apud Amalphim cum universis [Col. 0666C] possessionibus suis (an. 1039, Oct. 25); nec non et alii ejusdem civitatis nobiles ecclesiam sancte Crucis cum omnibus rebus suis huic monasterio obtulerunt [* 1Kb] . Per 3323 1Kb] idem tempus (an. 1039, Oct.) [(818) 1Kb] Nantarus quidam sacerdos et monachus de Venafro, obtulit in hoc monasterio ecclesiam Sancti Nazarii, quam idem nuper a fundamentis construxerat in ipso colliculo de Peperozzu, super rivum de Centesimo, cum [3324 1Kb] codicibus aliquot et nonnullis ecclesiasticis [Col. 0667A] ornamentis, et cum non parvis terrarum possessionibus inibi adquisitis. Idem [3325 1Kb] fecit et Jeroinus civis Draconariensis, et Johannes presbyter [(819) 1Kb] de ecclesia sancti Nycolai sita juxta eandem civitatem. Johannes etiam comes qui cognominatus est Scintus obtulit [3326 1Kb] beato Benedicto (an. 1049, Oct.) monasterium sancti Nycolai quod situm est prope [3327 1Kb] castellum Pica; necnon et ecclesiam [3328 1Kb] sanctae Mariae non longe ab eodem monasterio sitam, cum omnibus ex integro rebus et possessionibus ac pertinentiis earundem ecclesiarum [(820) 1Kb] . Fecit et [3329 1Kb] commutationem cum praedicto abbate, confirmans in hoc loco ecclesiam Sancti Sabini, quae adjacet monti sancti Leucii, cum omnibus pertinentiis ejus, et recipiens [3330 1Kb] unam curtem in finibus [3331 1Kb] [Col. 0667B] Capuae, loco qui vocatur Baniolum. Quam videlicet curtem ipsemet Johannes antea in monasterio [3332 1Kb] isto donaverat. Hic abbas libellum [3333 1Kb] fecit Berardo comiti Marsorum de Sancto Salvatore in Avezano [3334 1Kb] pro censu 300 piscium. Eodem [3335 1Kb] tempore (an. 1049, Aug.) Adelferius comes de Beneventano principatu obtulit in hoc loco monasterium sancti Eustasii quod nuncupatur de Pantasia, constructum prope castellum sancti Juliani [(821) 1Kb] , cum aliis [3336 1Kb] quattuor sibi subjectis ecclesiis, et cum universis rebus ac pertinentiis ipsius. Id [3337 1Kb] ipsum fecerunt Johannes et Ademarius comites de civitate quae [3338 1Kb] vocatur Morrone [3339 1Kb] de ecclesia Sancti Angeli sita intra eandem civitatem super ipsam portam majorem [(822) 1Kb] . Sed et Petrus quidam abbas de eadem civitate [Col. 0667C] similiter [3340 1Kb] fecit de ecclesia sancti Johannis quae est constructa in [3341 1Kb] loco qui dicitur Serra major, cum alia ecclesia Sancti Bartholomei, et cum omnibus [3342 1Kb] earundem ecclesiarum possessionibus. Raienaldus [3343 1Kb] quoque et Leo presbyteri Aquinensis [Col. 0668A] civitatis simili [3344 1Kb] modo obtulerunt beato Benedicto ecclesiam Sanctae Barbarae, et duas casas suas cum omnibus rebus [3345 1Kb] ipsius ecclesiae, quae sita est juxta [3346 1Kb] eandem civitatem, in loco ubi dicitur Caput de ripa. Similiter et Stephanus presbyter ejusdem civitatis fecit de Sancta Maria de Gualdo, loco qui dicitur Ursitrude. Lando [3347 1Kb] etiam ipsius nichilominus [3348 1Kb] civitatis presbyter [3348 1Kb] , id ipsum fecit de ecclesia Sancti Stephani, quam ipsemet in proprio jure suo construxerat [3349 1Kb] intra eandem civitatem, juxta portam videlicet [3348 1Kb] quae est prope ipsam fistulam. Idem fecit et Bonifatius judex ejusdem civitatis de ecclesia sancti Nycolai de Insula, cum omnibus sibi pertinentibus in toto comitatu Aquinensi. Pari etiam modo oblata est in hoc monasterio ecclesia domini [Col. 0668B] Salvatoris apud castrum Vicalbum [3350 1Kb] [(823) 1Kb] . Nec non et ecclesia Sancti Blassii in territorio Marsicano, in monte qui dicitur Sabucu cum terris et pertinentiis suis [3351 1Kb] . [Cap. 73.] Hoc [3352 1Kb] tempore (an. 1045) quidam viri nobiles de Asculo [(824) 1Kb] id est Rolandus et Atto et Tedericus et alter Rolandus obtulerunt beato Benedicto de causa juris sui duo castella, quorum unum [3353 1Kb] dicitur Decinianum, aliud [3354 1Kb] Tribilianum, cum ecclesiis et [3355 1Kb] cum omnibus [3356 1Kb] pertinentiis ac possessionibus praedictorum castellorum; nec non et totam portionem suam de castello quod [3357 1Kb] dicitur Cabine [(825) 1Kb] , et [3358 1Kb] alias per diversa loca possessiones nonnullas, quod [3359 1Kb] est terra modiorum circiter duum [3360 1Kb] milium. Hic [3361 1Kb] abbas fecit libellum Dauferio comiti de Larino de omnibus [Col. 0668C] ecclesiis et rebus hujus monasterii quae erant in eodem comitatu et in pertinentia Thermulensi, pro censu annuo centum bizanteorum. Eodem [3362 1Kb] tempore (an. 1050, Mart.) [3363 1Kb] Corbo quidam Aprutiensis obtulit in [3364 1Kb] monasterio sancti [3365 1Kb] Benedicti quod [Col. 0669A] situm est in eodem comitatu juxta fluvium Trontum [3366 1Kb] , et huic monasterio [3367 1Kb] subjacet, totam portionem suam de castello quod dicitur Fanum, et de Monte Domnelli, cum omnibus pertinentiis [3368 1Kb] earundem portionum suarum, quod sunt modii [3369 1Kb] terrarum tria milia [(826) 1Kb] . Similiter etiam fecit quidam Tedericus Asculanus [(827) 1Kb] de integra portione juris sui de duobus castellis, id est Pomonte et Octavo, terra videlicet modiorum quattuor milium [3370 1Kb] .

[Cap. 78.] Circa [3371 1Kb] hoc tempus sanctae memoriae Stephanus Ungariae rex qui gente sua ad Christi [Col. 0669B] fidem conversa multis post mortem virtutibus claruit, auream crucem valde pulchram sancto patri Benedicto direxit, multis abbatem efflagitans precibus, ut de fratribus loci hujus aliquot sibi ad monasterium in illis partibus ordinandum, mittere dignaretur [3372 1Kb] . Ad quem cum abbas nequaquam neglegens, duos de prioribus hujus monasterii fratribus transmisisset, jam eo defuncto (an. 1038, Aug. 15) Salomon filius ejus [(829) 1Kb] qui in regno illi successerat honorifice nimis eos recepit, et quinque pluvialibus optimis cum aliis non paucis dolis illos remunerans, ad abbatem remisit.

66. [Cap. 67.] (AMAT. II, 8, 9, 10, 14, 15, 16, 17, 18, 19, 20, 21, 22, 23, 25, 26, 27, 28, 29, 30 passim). Per [3373 1Kb] idem tempus (1038) Maniakis [3374 1Kb] dux ab [Col. 0669C] imperatore Constantinopolitano cum exercitu ad debellandos Saracenos in Siciliam transmissus, cum Apuliae atque Calabriae milites in auxilium ascivisset, ad Guaimarium quoque legatos direxit, exorans ut Normannorum illi suffragium mitteret. Qui ejus precatibus annuens, Guilelmum [3375 1Kb] , Drogonem, et Humfridum [3376 1Kb] Tancridi filios, qui noviter a Normannia venerant, cum trecentis aliis Normannis illi in auxilium misit. Cumque maxima jam pars Siciliae [Col. 0670A] recepta esset, et Siracusana civitas capta, a sene quodam praefato duci mausoleum sanctae virginis Luciae proditum, ejusque sacrum corpus inde sublatum et in argentea theca cum omni reverentia positum Constantinopolim est transmissum. Sed post paululum in sua revertentibus Grecis atque Normannis, mox Saraceni cuncta quae amiserant receperunt. Praefato itaque Maniako, eo quod ad imperium aspirasset pessime trucidato [(830) 1Kb] , alius in Apuliam catapanus nomine Ducliano [(831) 9Kb] ab imperatore transmittitur (an. 1039). Huic Arduinus quidam Lambardus, de famulis scilicet sancti Ambrosii, aurum non modicum offerens, candidati [(832) 1Kb] ab illo honore donatus et nonnullis Apuliae [(833) 1Kb] civitatibus praelatus est. Ilic in superiori expeditione [Col. 0670B] apud Siciliam cum Saracenum quendam stravisset, ejusque insignem equum victor cepisset, a [3377 1Kb] supradicto Maniako idem equus expetitus, et ab Arduino constanter illi negatus [3378 1Kb] , cum vi tandem atque dedecore illi [3379 1Kb] sublatus est. Hujus tantae [3380 1Kb] injuriae Arduinus dolosa [3381 1Kb] patientia ex tunc aptum retributionis tempus exspectans, et tandem invenisse se putans, omni conamine Grecis molitur insidias. Orationis igitur gratia Romam ire se simulans, Aversam venit, et Rainulfo comiti causam suam aperiens, ad universam Apuliam se duce facile adquirendam animum illius accendit: effeminatos prorsus atque remissos asserens Grecos, terram opulentissimam; se jam et numero multos et armis insignes angusti tamen hujus [3382 1Kb] oppiduli penuriis [Col. 0670C] usque ad id tempus non sine injuria sui contentos [(834) 1Kb] . Placet consilium, adhortatio comprobatur, et id protinus aggrediendum consilio unanimi definitur. Mox idem comes duodecim de suis capitaneos eligit, et ut aequaliter inter se adquirenda omnia [3383 1Kb] dividant praecipit. Arduino de omnibus medietatem concedendam disponit; idque ad invicem sacramento firmato, trecentos numero milites eis adhibuit. His ita dispositis anno [3384 1Kb] [(835) 1Kb] dominicae nativitatis [Col. 0671A] 1041, quo videlicet anno dies paschalis sabbati ipso die festivitatis sancti Benedicti evenit, Arduino duce Melphiam primitus quae caput et janua totius videtur Apuliae adeunt eoque interveniente ac mediante sine aliqua illam controversia capiunt. Inde Venusiam, inde Asculum, inde Labellum [(836) 1Kb] viriliter occupant. Mittitur interea Constantinopolim de praesenti calamitate relatio; remittitur Ducliano ad Normannorum exterminationem maximus Grecorum exercitus. Tamen condicto die (Mart. 17) ac loco, juxta fluvium scilicet Oliventum [(837) 1Kb] convenitur in pugnam; mandatum autem fuerat Grecis ut Normannorum partem occiderent, partem imperatori legandam vinculis manciparent. Sed o superbia Deo semper invisa, ex omnibus qui semel et bis ad eos missi [Col. 0671B] sunt, nemo fere remansit. Dux ipse [3385 1Kb] cum paucis aufugiens, eventum belli imperatori rescribit. Perturbatus imperator, iterum Ducliano potiorem delegat exercitum. Normanni interea ut incolarum ad se animos inclinarent, Atenulfum Beneventani principis fratrem sibi ducem constituunt, rursumque [3386 1Kb] convenientes in praelium, Grecos eventu mirabili sternunt (Mai. 4). Fluvium namque qui Aufidus dicitur, cum in ipso belli procinctu pene siccum Greci transissent, ita Dei judicio redundantem ripasque transgredientem fugientes reperiunt, ut plures fuerint aquis absorti quam gladiis interempti. Normanni castris et spoliis maximis Grecorum potiti ditescunt. Dehinc imperator his auditis ira [Col. 0671C] succensus, pulso Ducliano Exaugustum [(838) 1Kb] nomine quendam vice illius cum Normannis dirigit congressurum, Guaranorum illi et aliorum barbarorum copiam maximam [3387 1Kb] socians. Cur pluribus? Iterum in pugnam circa montem cui Piloso nomen est [(839) 1Kb] , utrimque concurritur (Sept. 3). Tandem ruentibus Guaranis, cadentibus Calabris, fugientibus qui evaserant Grecis, Exaugustus capitur; Normanni victores et alacres revertuntur. Deinde [3388 1Kb] consilio habito, Grecorum ducem duci suo contradunt. Quo [Col. 0672A] ille accepto, sperans se multis ab eo divitiis locupletandum, relictis Normannis Beneventum reversus est, eumque non parva pecunia vendidit. Normanni autem Argiro Meli supradicti filium sibi praeficientes, brevi [3389 1Kb] tempore caeteras Apuliae civitates partim vi capiunt, partim sibi tributarias faciunt (an. 1042. Febr.). Post haec [(840) 1Kb] Guilelmo [3390 1Kb] Tancridi filio comitatus honorem tradentes, ad Guaimarium omnes conveniunt (Sept.); eumque pariter cum Rainulfo Aversano comite ad divisionem terrae vel adquisitae vel adquirendae venire Melphim invitant. Primo igitur eidem Rainulfo domino suo Sipontianam civitatem cum adjacente Gargano nec non pertinentibus sibi oppidis omnibus, honoris causa concedunt. Inde [3391 1Kb] caetera ad illorum placitum inter se [Col. 0672B] dividunt. Statuunt itaque Guilelmo Asculum, Drogoni Venusiam, Arnolino Labellum [3392 1Kb] , Ugoni Tutabovi [3393 1Kb] Monopolim, Petro Tranum [3394 1Kb] , Gualterio [(841) 1Kb] Civitatem, Rodulfo Cannim, Tristaino Montem pilosum, Herveo Grigentum [3395 1Kb] [(842) 1Kb] , Asclittino Acerentiam, Rodulfo [(843) 1Kb] Sanctum Archangelum, Raimfrido Monorbinum. Arduino autem juxta quod sibi juraverant parte sua concessa [3396 1Kb] , Melphim primam illorum sedem communiter possidere decernunt. Hoc itaque modo a Normannis adquisita Apulia [(844) 1Kb] , mortuo [3397 1Kb] comite illorum Guilelmo (an. 1046), frater ipsius Drogo illi successit; et isto quoque defuncto [3398 1Kb] (an. 1051), Humfridus [3399 1Kb] eorum [3400 1Kb] frater comes effectus est; atque post eum [Col. 0672C] Robbertus qui et Viscardus [3401 1Kb] (an. 1057), ipsorum nichilominus frater, qui non sola contentus Apulia, sed Calabriam quoque totam, et universam sibi subjugavit Siciliam, sicut in sequentibus ostendemus. Apud [(845) 1Kb] Aversam autem defuncto Rainulfo, successit ei Asclittinus [3402 1Kb] qui cognominatus est Comes juvenis. Dehinc Rodulfus [3403 1Kb] cognomento Cappellus [3404 1Kb] . Quo ab Aversanis expulso, Raidulfus Trinclinocte comes effectus est; et eo [3405 1Kb] quoque mortuo, Richardum [(846) 1Kb] filium Asclittini, qui tunc apud [Col. 0673A] Apuliam in Drogonis militia consistebat, cui etiam idem Drogo [(847) 1Kb] sororem [3406 1Kb] suam conjunxerat, Aversani sibi comitem statuerunt [cf. AMAT, III, 12]. Et hic etiam qualiter Capuanum principatum indeptus sit, congruenti loco monstrabitur [(848) 1Kb] . Jam nunc ad nostri abbatis seriem redeamus.

67. [Cap. 68]. Chuonrado igitur ab Italia recedente (an. 1038), non multo post Guaimarium principem abbas cum exercitu advocat, et ad oppugnandam seu recolligendam roccam superius dictam [(849) 1Kb] qua potest instantia properat. Cum itaque per trium hanc mensium spatium jam [3407 1Kb] obsedissent, et [3408 1Kb] ut est inexpugnabilis, adversus eam nil penitus praevalerent, Guaimarius [3409 1Kb] quoque tam privatim quam publice machinaretur illam [3410 1Kb] Teanensibus [Col. 0673B] comitibus reddere; quidam de primoribus ejusdem arcis fideles nostri monasterii hoc persentiscentes, per Teutonem tunc praepositum mandant [3411 1Kb] abbati, ut si se una cum praefato Todino in sua vellet fide recipere, et sua tantum sibi [3412 1Kb] quae ante imperatoris adventum, vel [3413 1Kb] idem Todinus in castello sancti Heliae, vel [3414 1Kb] ipsi in oppido Piniatario [3415 1Kb] hereditatis jure possederant reddere, eandem [3416 1Kb] illi roccam sine mora aliqua restituerent. Annuit [3417 1Kb] abbas, et hoc modo in ipsis vigiliis assumptionis beatae Mariae eadem rocca a nostris recepta cum ingenti gaudio est [3418 1Kb] .

68. [Cap. 69.] Interea [(850) 1Kb] cum et Aquinenses comites, et [3419 1Kb] comites de Sexto [(851) 1Kb] Pandulfi parti faverent [3420 1Kb] , Laidulfus [3421 1Kb] Teanensis comes, [Col. 0673C] Adenulfum qui postmodum [3422 1Kb] dux Cajetae fuit [(852) 1Kb] , cum [3423 1Kb] aliis non paucis apud Teanum captum [3424 1Kb] in Guaimarii [3425 1Kb] captionem tradiderat. Unde Aquinenses comites vehementer irati, congregato [3426 1Kb] non [3427 1Kb] parvo exercitu, super Teanum pergere disponebant: sed obsistente illis abbate, fluvium transire non poterant [3428 1Kb] . Cumque in Casini campo per 15 ferme dies hac de causa hostiliter resedissent, in [Col. 0674A] auxilium quoque abbatis nonnulli milites apud Sanctum Germanum commorarentur [3429 1Kb] , ipso die Kalendarum Maiarum Cervarium [3430 1Kb] oppidum expugnatum ire aggressi, secum pariter abbatem ire [3431 1Kb] precati sunt. Sed cum nil ibi [3432 1Kb] agere potuissent, abinde revertentes eos [3433 1Kb] subito adversarii [3434 1Kb] praedicti conspiciunt, et vado fluminis quod per tot dies invenire nequiverant extemplo reperto, a loco qui nunc Pons ligneus appellatur praecipiter transeuntes, abbatem protinus capiunt; ejusque sociis partim captis, partim fugatis, nonnullos interimunt. Landulfus [3435 1Kb] vero Teanensis comes qui [3436 1Kb] hora eadem in abbatis servitium venerat [3437 1Kb] eventum rei conspiciens, valde [3438 1Kb] perterritus, ita ut armatus erat, mox ad monasterium ascendit [3439 1Kb] , et ut se in [Col. 0674B] fide sua reciperent, et Aquinensibus [3440 1Kb] non traderent, precari et obtestari monachos coepit. Cum [3441 1Kb] nil timere vix illi suasum fuisset a fratribus, mandant evestigio Aquinenses ad monasterium, ut si eundem Landulfum eis contradere [3442 1Kb] vellent, ipsi protinus abbatem ad [3443 1Kb] eos cum omni honore remitterent. Fratres autem ab abbate commoniti, nullo umquam pacto id se facturos renuntiant; potius se omnem monasterii substantiam daturos, potius vitam propriam amissuros, quam ut homo in fide susceptus ab eis proderetur, remandant. Ita demum abbas Aquinum perductus est, et die sequenti oppidum sancti Angeli sponte ad Aquinenses defecit. Post paucos dies [3444 1Kb] , universi fratres qui pedites incedere poterant [3445 1Kb] Aquinum pariter properantes, abbatem [Col. 0674C] sibi restitui lacrimantes expostulant: sed frustra precibus fusis, et neque videndi illum neque alloquendi permissa facultate [3446 1Kb] , sine aliquo effectu ad propria repedant. Non autem multopost, Guaimarius quia non aliter potuit, Adenulfo praedicto cum [3447 1Kb] sacramento fidelitatis suae fratribus reddito, abbatem monachis recollegit.

69. Ad [3448 1Kb] se post haec illum evestigio convocans, [Col. 0675A] monet ut ultra montes impiger vadat [3449 1Kb] , reique [3450 1Kb] veritate imperatori exposita, vel ad [3451 1Kb] has partes illum ad sui monasterii liberationem perducat, vel militum ab eo auxilia poscat [3452 1Kb] . Alioquin et monasterium in proximo destruendum, et principatum sibi pariter amittendum ostendat. Praebitis igitur a principe abundanter universis quae illi erant in itinere necessaria [3453 1Kb] , duobus tantum fratribus, et aliquot servientibus abbas acceptis, marino itinere ad Romanum portum devenit; ubi fracta navi, et universis praeter solos homines quae ferebat amissis, a quibusdam Romanorum nobilibus honorifice Romam deductus, ibique aliquandiu remoratus est [3454 1Kb] . Post haec praefati nobiles equos illi et quaeque itineris oportuna [3455 1Kb] satis liberaliter concedentes, eumque [Col. 0675B] proficiscentem honorabiliter deducentes, arreptum iter peragere non segniter adhortati sunt. Illo itaque ultra montes profecto, gravis eodem anno Aquinenses vexare pestilentia cepit; et uno de comitibus Siconolfo nomine interempto, ad duo milia quingentos numero promiscui vulgi consumpsit. Supradicti [3456 1Kb] igitur Adenulfus et Lando defuncti comitis fratres, divinitus se percuti ob injuriam [3457 1Kb] abbatis pervidentes, moxque ad monasterium ligatis collo restibus properantes, magnis se vocibus in tantum virum graviter deliquisse, et tam venerabilem locum nequiter vilipendisse [3458 1Kb] confessi, praefatum sancti Angeli oppidum monachis refutarunt. Confestim [3459 1Kb] ergo fratres nuntium super hoc abbati transmittunt, [Col. 0675C] utque reverti ad monasterium debeat adhortantur. Qui cum reversus quingentis [3460 1Kb] se comitantibus ex Lambardia militibus esset, apud Patenariam cum Guaimario locutus, evestigio ejus est consilio gratia potioris exercitus ultra montes regressus. Per [3461 1Kb] hos dies Basilius Pandulfi abbas a Constantinopoli cum eo reversus, iterum ad hoc monasterium venit, et Aquinensium comitum fiducia [3462 1Kb] fultus, per dies [3463 1Kb] aliquot abbatiae incubuit. Sed cum Normannorum exercitus a Guaimario contra comites eosdem [3464 1Kb] venisset, Basilius noctu [3465 1Kb] per montana Aquinum transfugit, ibique satis [3466 1Kb] indigne aliquantisper est remoratus. Interea defuncto [3467 1Kb] apud Salernum abbate [* 1Kb] monasterii sancti Benedicti, [Col. 0676A] Guaimarius eundem Basilium accersiri fecit, ipsamque illi abbatiam [** 1Kb] regendam commisit.

70. Post duos ferme annos quod [3468 1Kb] fuerat ultra montes profectus Richerius, iterum majori satis congregato [3469 1Kb] exercitu rediit. Sed nec [3470 1Kb] cum eis Normannos aggredi Guaimario visum est [3471 1Kb] . Tandem itaque universos Normannos qui terras monasterii retinebant, abbati fidelitatem [3472 1Kb] jurare faciens, exercitum omnem ad sua remisit; abbas vero ad monasterium rediit. Inter haec cum supradicti oppidani sancti Angeli adhuc [3473 1Kb] inquieti consisterent, et Aquinenses ad se recipiendos rursum [3474 1Kb] [Col. 0676B] sollicitarent, abbas reminiscens qualiter olim suae captionis tempore a se defecissent, congregatis Normannis, idem oppidum adiit; captisque ac depraedatis cunctis ejus primoribus, muros in circuitu a fundamentis evertit. Sicque demum hactenus infidos et inquietos, quietos [3475 1Kb] deinceps manere coegit.

71. Normannis [3476 1Kb] [(853) 1Kb] porro nostris arcem sancti [3477 1Kb] Andreae in suum praesidium edificare ac munire aggressis, mandat abbas ab incepto desistere; sed nullam prorsus [3478 1Kb] obedientiam, nullam inde [3479 1Kb] reverentiam eidem voluerunt habere. Cernens itaque abbas et [3480 1Kb] Normannorum cotidie vires accrescere, et se quoniam non erat qui adjuvaret, [Col. 0676C] nullo modo proficere, dolens ac merens, et quo se verteret nesciens, decernit tandem ultra montes, ulterius [3481 1Kb] huc non regressurus abire. Sed cum hoc [3482 1Kb] illi a suis omnino dissuasum fuisset [3483 1Kb] , potiusque sumendum consilium qualiter se de tam manifestis perjuris suis cum auxilio patris Benedicti defenderet: ecce nutu Dei non post multos dies comes illorum Rodulfus nomine non paucis se militibus comitantibus ad abbatis curiam venit (an. 1045), eundem [3484 1Kb] ut tunc putatum est abbatem seu capturus seu occisurus: sed dolor immo dolus ejus, conversus est in caput ejus. Cum enim foris ecclesiam juxta consuetudinem armis depositis, candem ecclesiam cum omnibus pariter oraturus intrasset [3485 1Kb] (cf. AMAT. II, 41), repente [Col. 0677A] monasterii servientes insimul omnes conveniunt, equos et arma illorum capiunt [3486 1Kb] , januas ecclesiae claudunt, et campanas omnes simul pulsare ceperunt [3487 1Kb] . Quod [3488 1Kb] subito reliqui [3489 1Kb] civitatis homines audientes, et [3490 1Kb] quidnam illud rei esset penitus ignorantes, valde perterriti diversis undique armati telis accurrunt, et rumore [3491 1Kb] capiendi abbatis vulgi more turbati, mox reseratis basilicae portis praecipites [3492 1Kb] irruunt, ac Normannos solis spatis armatos invadunt: resistentibus [3493 1Kb] ac sese defensare nitentibus, postremo fidem Dei quam ipsi dudum parvi pendentes, infregerant, inaniter postulantibus, tandem fugientibus caeteris, quindecim obtruncant [3494 1Kb] ; solum comitem salva manu supervenientes [3495 1Kb] monachi capiunt [3496 1Kb] , eumque vix a [Col. 0677B] manu tumultuaria eruentes, sursum apud monasterium trudendum in custodiam mandant. Quo facto, universam evestigio [3497 1Kb] terram circumeuntes [3498 1Kb] , ac [3495 1Kb] subita formidine captos homines aggredientes [3499 1Kb] , praeter castellum sancti Victoris, et praedictam [3495 1Kb] arcem sancti Andree [3500 1Kb] , totam [3501 1Kb] fere ipso [3502 1Kb] die Deo auxiliante recipiunt. Dehinc [3503 1Kb] nequaquam morati, comites Marsorum et filios Borrelli ceterosque monasterii fideles in auxilium advocant, et praedicto sancti Victoris oppido post paucos dies recepto, ad roccam sancti Andreae in qua et uxor praedicti comitis, et Normanni ceteri [3504 1Kb] se contulerant, obsidendam expugnandamque [3505 1Kb] proficiscuntur. Cumque per dies ibi ferme 13 resedissent, et tam loci munitione quam commanentium [Col. 0677C] repugnantia praevalere minime possent, stomachati tandem fratres qui aderant adversus obsidentes, jam quasi [3495 1Kb] nona hora diei [* 1Kb] : »Quid inquiunt moras in dies teritis? et nil omnino agentes frustra tempus consumitis? Insurgite tandem, et omnes unanimiter arcem aggredimini, nichilque trepidetis. Contra inimicos siquidem Dei, contra perjuros nostros [3506 1Kb] , contra latrunculos denique pessimos [3507 1Kb] vobis pugna est. Aderit Deus, et pater sanctissimus Benedictus, qui et adversariis nostris [3495 1Kb] , fidei ac perjurii reis dignam confusionem, et victoriam [Col. 0678A] nobis de justitia praesumentibus afferat.« Hac adhortatione [3508 1Kb] vehementer accensi, omnes mox arma corripiunt, omnique conamine abintus adversariis resistentibus, lapidibus, telis, atque missilibus arcem adoriuntur. [DESID. l. l.] Mira [3509 1Kb] dicturus sum: sed absque ulla prorsus cunctatione verissima. Denique cum ex utraque parte viritim lapides ac jacula mitterentur, Normannorum tela, seu quaelibet missilia deintus venientia, nostris permixta, veluti a vento quodam valido introrsus reducta, in eos qui sese mittebant retorqueri, et plurimos sauciare ceperunt. Quod Normanni cernentes, stupore [3510 1Kb] maximo capiuntur, et voluntati Dei contra ire ulterius non valentes [3511 1Kb] , arcem protinus reddunt, seseque monachorum manibus tradunt; [Col. 0678B] a quibus vix defensati, inermes ac [3512 1Kb] seminudi Aversam reversi sunt. Equi eorum, arma atque pecunia, hostibus universa permissa: sicque [3513 1Kb] beati Benedicti ope et meritis suo juri terra haec ex integro restituta, ex tunc et deinceps a Normannorum infestatione Dei [3514 1Kb] manet miseratione quieta.

72. Denique ut haec omnia Benedicti patris voluntate et auxilio gesta credantur, nocte ipsa quae diem istam praecesserat, cum quidam rusticus de castello Cervario, nomine Jeronimus in domo sua quiesceret, videbat insomnis se per viam quae a castro [3515 1Kb] Mortula ducit redire: cum subito [3516 1Kb] quidam [Col. 0678C] monachus reverendi admodum vultus [3517 1Kb] quasi longo [3518 1Kb] fessus itinere, virgam manu gerens illi in via conjunctus est [3519 1Kb] . Cumque pariter incedendo ad bivium pervenissent unde ad villam sancti Andreae divertitur [3520 1Kb] , rogat socium monachus, ut parum [3521 1Kb] quid pro labore [3522 1Kb] itineris quiescant. Quod [3523 1Kb] cum rusticus annuisset, undenam tam lassus tamque fatigatus veniret? eundem monachum percontatur. »Ego inquit [3524 1Kb] ille [3525 1Kb] jam diu est quod in monte illo,« simulque [3526 1Kb] montem hunc digito designabat, »monasterium construens [3527 1Kb] , ibidem [Col. 0679A] [3525 1Kb] cum fratribus habitavi: sed cum post [3528 1Kb] aliquantum tempus valde michi esse [3529 1Kb] ingrati cepissent, non valens jam illorum ferre molestias recessi ab eis, et Jerusolimam abii; ibique jam per quadraginta et amplius annos cum beato sum Stephano remoratus. Nunc autem frequentibus eorum nuntiis ac precibus evocatus, redii; et si quidem deinceps mores suos correxerint, ibidem cum illis habeo commanere [3530 1Kb] . Sin autem, confestim via qua veni regrediar.« Perquisitus de nomine [3531 1Kb] , Benedictum se appellari respondit, et iterum surgentes iter [3532 1Kb] incipiunt. Cumque viam illam qua ad Sanctum Andream pergitur monachus fuisset ingressus, et quo tenderet fuisset a rustico percontatus: »Hac, inquit, vado; quoniam in arce hac proxima michi [Col. 0679B] aliquid est agendum.« Experrectus rusticus, retulit domino suo Mainardo archipresbytero [* 1Kb] , quod viderat somnium; et ipsa [3533 1Kb] die arx eadem ordine suprascripto recepta est. Hodieque supersunt aliqui ejusdem arcis incolae, qui asserunt in ipso gravi utriusque partis conflictu vidisse se quendam monachum viriliter contra Normannos pugnantem, suosque enixius confortantem; cum nemo qui tunc [3534 1Kb] aderant monachorum se illi pugnae miscuerit. [DESID. Dial. II, 22.] Item ante non multos dies cuidam alii rustico visum pervisum est, quod pater Benedictus virga quam manu gestabat, universos Normannos hujus dumtaxat terrae incolas insequendo ante se ageret; eosque severissime verberans, cum maxima ignominia de hac terra procul eliminaret; nullo sibi [Col. 0679C] vel ad modicum [3535 1Kb] resistente. Acta [3536 1Kb] autem sunt haec de Normannorum expulsione anno Domini 1045 [(854) 1Kb] , mense Maio, ind. 13. Statuentibus [3537 1Kb] deinde Aversanis sociorum injurias vindicare, Guaimarius et dissuasit et obstitit. Dehinc [3538 1Kb] cum jam ferme annus elaberetur [3539 1Kb] una cum Drogone Normannorum comite, et [3540 1Kb] cum multis aliis capitaneis ad hoc [3541 1Kb] monasterium venit, eorumque [3542 1Kb] supplici valde rogatu ut praedictus Rodulfus [3543 1Kb] absolveretur, ac [3544 1Kb] parentibus redderetur, vix [3545 1Kb] tandem optentum [3546 1Kb] est; sacramento ab eodem prius exacto [3547 1Kb] , ne umquam ulterius de aliqua hujus monasterii pertinentia conquirenda se intromitteret; neve abbati vel alicui nostrorum [3548 1Kb] talionem pro hujuscemodi facto seu meritum aliquando retribueret; [Col. 0680A] sicque tandem libertati pristinae [3549 1Kb] redditus [3550 1Kb] , et mille tarenis qui ea die a praedictis capitaneis oblati fuerant, ab abbate donatus ita demum [3549 1Kb] ad socerum est Aversam reversus.

73. [Cap. 74.] Abbas [3551 1Kb] autem jam dudum suspectam habens Normannorum nequitiam, singula monasterii castella muris in giro munivit, ibique rusticos qui hactenus in villis habitaverant manere constituit. Tunc etiam et oppidum sancti Angeli, quod ipsemet [3552 1Kb] dudum destruxerat, muris amplioribus cinxit [(855) 1Kb] . Juxtaque ipsum pontem optimum super Lirim fluvium fecit [(856) 1Kb] .

74. [Cap. 75.] Preterea [3553 1Kb] Cajetani ob invidiam Guaimarii Adenulfum supradictum Aquini comitem [Col. 0680B] evocant, sibique illum in ducem praeficiunt. Quo audito Guaimarius, mex illuc exercitum destinat. Sed his impiger obvians Adenulfus, cum primo impetu aliquantos illorum fudisset, ipse protinus captus est, atque Guaimario deportatus. Pandulfus interea in [3554 1Kb] nequitia adhuc pristina, et in loci istius priori odio permanens, expulsos hinc Normannos accersit, eisque universam hujus monasterii terram de qua projecti fuerant facile se restituturum promittit, si ei contra Guaimarium ferre vellent auxilium. Quibus id libentissime pollicentibus, mox adunato tam illorum quam et [3555 1Kb] sociorum non parvo exercitu terram istam ingressus, ad primum oppidum sancti Petri in Flea [(857) 1Kb] tentoria figit; futurum ut nisi Deus impediret, cunctam ex [Col. 0680C] integro terram pervaderet. Iterum igitur fuga, iterum tribulatio et pavor ingens adeo totam terram invadit, ut aliquantorum militum [3556 1Kb] domus sursum circa [3557 1Kb] monasterium ad ejus defensionem tunc fuerint ordinatae. Et quia jam nullum ab homine sperabant auxilium, mandat fratribus abbas ut opem super hoc divinam expeterent, et discalciatis pedibus cum letaniis per omnes montis ecclesias pergerent. Cognitis his Adenulfus, mandat Guaimario, ut si se dimittere vellet, ipse protinus Pandulfi incepta destrueret, sibique fidelitatem perpetuam, et monasterio beati Benedicti omnimodam defensionem jurare inviolabiliter spondet. Nam quia sororem Teanensium comitum quam idem Pandulfus in captione habebat pro absolutione ipsius [Col. 0681A] [3558 1Kb] Adenulfi reddere noluerat, propterea contra eundem [3559 1Kb] Pandulfum valde et merito commotus erat, se videlicet [3558 1Kb] pro una [3558 1Kb] femina recollectum non esse nimium conquerens [3560 1Kb] . Factum est, et dimissus Adenulfus pacto quo idem statuerat, ad abbatem protinus venit, rem omnem aperuit. Mane cum maxima cunctorum [3561 1Kb] laetitia ad monasterium ascendit, ac super altare beati Benedicti aureum calicem imperatoris, et pluviale diasprum, quae a praedicto Pandulfo jam dudum in [3562 1Kb] pignus acceperat [(858) 1Kb] , devotus reposuit. Ibi eum abbas et equo optimo et armis praecipuis cum insigne pulcherrimo donans, monasterii defensorem illum constituit. Mandat protinus Pandulfo se esse reversum, defensorem se monasterio datum: quam citius potest [Col. 0681B] de monasterii finibus exeat, nisi forte velit ut ipse turpiter illum expellat. Nullatenus ista [3563 1Kb] credente Pandulfo, intra biduum Adenulfus tam ex propinquis quam ex amicis exercitum non [3564 1Kb] modicum aggregat, et congressurus die altera cum Pandulfo, in campo qui Ad perticellas vocatur [(859) 1Kb] tentoria locat. Quo viso Pandulfus, et [3565 1Kb] tandem eorum quae sibi mandata fuerant credulus, statim confusus recessit: Adenulfus vero cum pace ad Cajetanum ducatum quem Guaimarius illi firmaverat rediit.

75. [Cap. 76.] Supradictus [3566 1Kb] post haec expulsorum comes Rodulfus, oblito immo parvi penso quod fecerat juramento, sicut est genus infidum et avaritiae inexplebilis, cum quibusdam suae nequitiae sociis statuerat [3567 1Kb] in [3568 1Kb] terram istam praedatum [3569 1Kb] venire. [Col. 0681C] Cumque hoc apud illos firmiter decretum fuisset, deque ipso [3570 1Kb] consilio certus ad [3571 1Kb] abbatem nuntius transmissus fuisset, die illo quo id se facturum paraverat [3572 1Kb] , terribili Dei judicio mane subita morte necatus repertus est. Quo facto tam ingens terror reliquos Normannos pervasit, ut ulterius neque invasionis, neque praedationis gratia venire [3573 1Kb] in hanc terram apponerent [3574 1Kb] . Denique ad manifestam hujus sancti loci vindictam, centum et quinquaginta ejusdem comitis Normanni milites intra ipsum ferme biennium diversis in locis diversa morte consumpti sunt [3575 1Kb] .

76. [Cap. 77.] Cuidam post [3576 1Kb] ista propinquo suo nomine Ardemanno quem in rocca quae Vantra [Col. 0682A] dicitur abbas [3577 1Kb] ad custodiendum posuerat, Teanenses comites et munera maxima, et sororem suam daturos se in conjugium, si roccam eandem illis traderet instantius polliceri. Callidus ille cuncta promittere; nocte condicta venientes eos clam intromittere spondet. Sed [3578 1Kb] cum ad locum et horam dispositam ventum fuisset, Laidulfum unum ex eisdem comitibus cum aliquot militibus intromittens, portas subito claudit, universosque illos pariter in vincula conjicit [3579 1Kb] , caeteri vero repulsi [3580 1Kb] , ad sua sunt cum digna confusione reversi. Postmodum vero rogatus a Guaimario abbas per [3581 1Kb] Guidonem fratrem suum, et comitem Rainulfum [3582 1Kb] , et Leonem de Manso illustrem virum [3583 1Kb] , ut comitem fratribus redderet, nequaquam [3584 1Kb] congruum ducens tantorum [Col. 0682B] virorum spernendas preces, accepto [3585 1Kb] praedicti Laidulfi [3586 1Kb] fratribus sacramento ac refutatione cum obligatione centum librarum auri, fecit quod fuerat postulatus. Qua rem idem [3587 1Kb] Ardemannus indignissime ferens, sese [3588 1Kb] in eadem rocca protinus rebellavit, eamque Normannis tradere minabatur. Super [3589 1Kb] quo verbo abbas valde turbatus, confestim militibus aliquot aggregatis ad roccam accessit, eundemque Ardemannum ad colloquium suum descendere multis precibus ac pollicitationibus vix aliquando tandem obtinuit. Sed cum magnis rationibus maximisque blanditiis illi [3590 1Kb] satis faceret [3591 1Kb] , eumque placare nullatenus posset, cernentes hoc qui cum abbate erant milites, eum protinus capiunt, et nisi roccam illis quantocius reddat, mortem illi [Col. 0682C] praesentem invito [3592 1Kb] etiam abbate minantur. Cumque vir [3593 1Kb] pessimus nec sic adquiesceret, seque malle necari quam roccam reddere testaretur, eundem mox super crates ligneas [3594 1Kb] alligantes, ad expugnandam roccam unanimiter armis instructi, illum [3595 1Kb] praeferentes accedunt; cum interim [3596 1Kb] nequam ille diabolo plenus suis vociferando clamaret, ut prius ipsum opprimerent, quam roccam alicui redderent. Verum [3597 1Kb] illi qui in arce erant, viso [3598 1Kb] domino suo abbate, simulque ab eo commoniti pariter et exterriti, mox portas aperiunt, ejusque [3599 1Kb] prostrati pedibus, indulgentiam postulantes, roccam illi sine mora restituunt.

77. [Cap. 79.] (DESID. Dial. III. Prol.) Romae [3600 1Kb] [Col. 0683A] praeterea cum [3601 1Kb] papa Benedictus per [(860) 1Kb] annos 12 [3602 1Kb] sedem [3603 1Kb] apostolicam obsedisset potius quam sedisset, a Romanis expulsus est, et Johannes Savinensis episcopus, qui [3604 1Kb] Silvester vocatus est, non tamen gratis in Romanum pontificium subrogatus (an. 1044). Qui cum trium ibi mensium spatio [3605 1Kb] praefuisset [3606 1Kb] ; expulsus Benedictus, propinquis suis, Tusculanis proceribus [(861) 1Kb] annitentibus Silvestro [3607 1Kb] repulso, Romanam [* 1Kb] sedem iterum occupavit. Nec multopost invisum se et [3608 1Kb] exosum cunctis esse [3609 1Kb] conspiciens, cuidam archipresbytero Johanni nomine qui quasi religiosior habebatur, pecunia [** 1Kb] ab eo accepta permaxima papatum, pro [3610 1Kb] dolor, vendidit; ipse libere deinceps cupiditates suas exerciturus in paternos [3611 1Kb] lares [Col. 0683B] recessit. Jam duobus annis et mensibus octo praedictus archipresbyter cui Gregorii nomen in papatu est inditum apostolicae sedi praesederat, cum Heinricus imperator Chuonradi filius tot de Romana et apostolica sede nefandis auditis, coelitus inspiratus, anno [3612 1Kb] Domini 1047 [(862) 1Kb] . Italiam ingrediens Romam accelerat. Qui de tanta heresi sedem apostolicam desiderans expurgare, Sutri restitit, et super tanto negotio deliberaturus, universale ibi episcoporum concilium fieri statuit (Dec.). Misit ergo, et magna inibi episcoporum seu abbatum ac religiosorum virorum multitudine congregata, Romanum quoque pontificem qui eidem concilio praesideret decenter invitat. Quid multa? Concilio habito, et synodicis [Col. 0683C] canonicisque sententiis convictus Gregorius symoniacus, sponte sua sede desiliens, pontificalibus se infulis exuit, ac [3613 1Kb] terrae prostratus, invasi emptique [3614 1Kb] honoris indulgentiam sibi concedi humiliter petiit. Quo facto imperator valde letificatus, cum omnibus ejusdem concilii episcopis Romam venit, et in ecclesia beati Petri apostoli congregato clero populoque Romano [3615 1Kb] , postquam [3616 1Kb] quid Sutri egisset [3617 1Kb] exposuit, tractare [3618 1Kb] demum de ordinatione [Col. 0684A] ipsius Romanae ecclesiae coepit. Facta itaque discussione quisnam in eadem ecclesia dignus tanto [3619 1Kb] sacerdotio haberetur; cum nullus, [3620 1Kb] heu pro dolor reperiri [3621 1Kb] valeret, omnes [3622 1Kb] enim [(863) 1Kb] exemplo miseri capitis, praeter caetera vitia, tum praecipue fornicationis ac symoniae peste languebant: demum electione necessaria [3623 1Kb] potius quam canonica [(864) 1Kb] Babembergensis [3624 1Kb] episcopus papa Romanus levatur, eique Clemens nomen imponitur (Dec. 25) [(865) 1Kb] . Ob [3625 1Kb] hujusmodi igitur [3626 1Kb] res tam utiliter [3627 1Kb] , tamque canonice gestas, Romani [3628 1Kb] tunc temporis eidem Heinrico patriciatus honorem contribuunt, eumque praeter imperialem coronam aureo circulo uti decernunt.

[Col. 0684B] 78. [Cap. 80.] Post haec sumpto exercitu imperator (an. 1047), ad hoc monasterium venit, et cum omni honore receptus a fratribus, planetam purpuream optimam auro ac gemmis ornatam super altare beati [3629 1Kb] Benedicti, cum altero pallio quantitatis [3630 1Kb] non modicae posuit; in capitulo vero auri libras aliquot fratribus obtulit, seque illis devotissime commendans, Capuam abiit. Ibi itaque [3631 1Kb] Guaimario refutante [3632 1Kb] Capuam, quam per novem jam annos tenuerat, Pandulfo illam saepe [3633 1Kb] dicto simul cum filio multo ab eis [3634 1Kb] auro suscepto restituit: Drogoni [3635 1Kb] Apuliae, et Rainulfo Aversae comitibus [(866) 1Kb] ad se convenientibus, et equos illi [Col. 0684C] plurimos et pecuniam maximam offerentibus, universam quam tunc tenebant terram imperiali [3636 1Kb] investitura firmavit. Ibi etiam et [3637 1Kb] praeceptum aurea bulla signatum abbati nostro [3638 1Kb] juxta imperialem consuetudinem fecit (Febr. 3) [(867) 1Kb] . Inde Beneventum contendens, cum noluissent eum cives recipere [3639 1Kb] , a [3640 1Kb] Romano pontifice qui cum illo tunc erat, civitatem eandem excommunicare fecit [(868) 1Kb] ; cunctamque Beneventanam terram Normannis [Col. 0685A] auctoritate sua confirmans, ultra montes reversus [3641 1Kb] est, Gregorium expontificem [3642 1Kb] secum asportans.

79. [Cap. 81.] (DES. Dial. II.) Clemente vero post novem menses ultra [3643 1Kb] montes [(869) 1Kb] defuncto (Oct. 9) praedictus [3644 1Kb] [(870) 1Kb] Benedictus iterum in pontificatum reversus, per octo circiter menses illum violenter [3645 1Kb] retinuit, donec ab imperatore transmissus ex [3646 1Kb] Germania Damasus Brexenorum [(871) 1Kb] episcopus papatum [3647 1Kb] recepit. Quo etiam post viginti et tres dies apud [3648 1Kb] Praeneste vita decedente [(872) 1Kb] , Brunonem Tullensem episcopum, Teutonicum [3649 1Kb] natione, et stirpe regali progenitum, Romani ab [3650 1Kb] ultramontanis partibus expetentes in suum pontificem eligunt, eumque Leonem [Col. 0685B] papam vocari decernunt [(873) 1Kb] . Qui sanctus pontifex eodem anno quo ordinatus est [3651 1Kb] orationis gratia montem Garganum adiit [(874) 1Kb] . Indeque revertens, in ipsa festivitate palmarum (1049, Mart. 19) ad [3652 1Kb] hoc monasterium venit [3653 1Kb] ; et reverentissime susceptus a fratribus, missam [3654 1Kb] sollemniter celebravit, et in refectorio cum ipsis comedit; post prandium vero [3655 1Kb] in capitulum veniens, et [3656 1Kb] gratias pro tam honorifica sua receptione fratribus agens, valde humiliter se commendavit, seque pro suo posse idem monasterium honoraturum [3657 1Kb] et exaltaturum promittens, descendit; et die [3658 1Kb] altero ecclesiam Sancti Mauricii apud insulam quae Limata vocatur a [3659 1Kb] praedicto abbate constructam sollemniter [* 1Kb] dedicans, demum rediit Romam. Ad quem profectus [Col. 0685C] Richerius [3660 1Kb] privilegium [3661 1Kb] ab eo juxta morem praedecessorum suorum honorabiliter adeptus est [(875) 1Kb] , in [3662 1Kb] quo idem apostolicus [3663 1Kb] usum sandaliorum [Col. 0686A] atque dalmaticae, nec non et chirothecarum in principalibus festis ad missarum sollemnia, tam illi quam et universis ei in hoc coenobio regulariter promovendis, ob honorificentiam sancti loci hujus apostolica auctoritate concessit. Super [3664 1Kb] hoc etiam et monasterium sanctae Jerusalem [(876) 1Kb] quod Suxorianum appellatur intra Romanam urbem situm, cum [3665 1Kb] omnibus pertinentiis suis eidem abbati gratia hospitandi contradidit, et privilegium exinde illi faciens (an. 1049) [(877) 1Kb] , sacrationem tantummodo sibi abbatis ejusdem loci, quem tamen Casinensis abbas eligeret, reservavit.

80. [Cap. 82.] Interea [3666 1Kb] [(878) 1Kb] cum quidam [Col. 0686B] Capuanorum nobiles pro castro quodam hujus monasterii, quod Conca vocatur, multas cum abbate contentiones fecissent [3667 1Kb] , sed Benedicto patre juvante praevalere illi nil valuissent, quadam die consilio habito statuerunt praedatum in terram istam venire. Decernunt igitur ut advesperascente die iter incipiant, et apud quandam curtem suam circa [3668 1Kb] Teanum parumper quiescant; inde se tali noctis hora promoveant, ut summo mane monasterii fines ingressi, ex insperato protinus irruant, et quantum magis exinde [3669 1Kb] praedam potuerint agant. Fecerunt [3670 1Kb] itaque ut statuerant, et circa mediam ferme [3671 1Kb] noctem ascensis equis, aggrediuntur ire quo disposuerant. Res [3672 1Kb] mira! sed omnino certissima, quippe quae ab uno eorum qui tanto equitatui [Col. 0686C] interfuit michi relata est. Ab illa itaque hora usque ad crepusculum iter conficientes, cum jam se [3673 1Kb] in finitima hujus terrae venisse putarent, atque ad [Col. 0687A] discurrendum ut praedantium moris est se instantius praepararent, subito circumspicientes [3674 1Kb] , in eo loco quo equos ascenderant se reperiunt. Obstupefacti nimiumque attoniti, ac sese invicem aspectantes, intelligunt tandem patris Benedicti meritis se noctis errore cecatos; dum tanto temporis spatio recto se itinere gradi putantes, praedictam curtem girando ac regirando, mane se inibi unde [3675 1Kb] surrexerant repperissent. Ita demum confusione simul et admiratione repleti, Capuam sunt reversi, ipsimet [3676 1Kb] palam omnibus referentes queque sibi contigerant [* 2Kb] .

[Col. 0687B] 81. [Cap. 84.] Sequenti [3677 1Kb] anno 1050 praedictus apostolicus [3678 1Kb] iterum ad hoc [3679 1Kb] monasterium venit [Col. 0687C] in vigiliis sancti Petri, et die sequenti et altero apostolorum Petri et Pauli missas sollemniter celebravit: cumque die illo sabbatum esset (Jun. 30), ad fratrum mandatum ingressus, duodecim monachis pedes lavit, et [3680 1Kb] ipse etiam ab eis lotus, in refectorium quoque cum illis ad bibendum de [3681 1Kb] monasterii more perrexit [3682 1Kb] . Beneventum deinde profectus ab excommunicatione illam [3683 1Kb] praedecessoris sui Clementis tandem absolvit. Anno iterum [3684 1Kb] altero (1051) Capuam veniens [3685 1Kb] , rursus Beneventum [(879) 1Kb] , et inde Salernum perrexit; dehinc expellendorum Normannorum gratia milites [3686 1Kb] undecumque ardens contrahere, ultra montes ad imperatorem [Col. 0688A] profectus [3687 1Kb] est (an. 1052). Gebeardus [3688 1Kb] tunc episcopus Aistettensis gente Noricus, vir prudentissimus et rerum saecularium peritissimus, regis consiliarius erat. Sed cum imperatoris imperio magnus valde apostolico traditus fuisset exercitus (an. 1053), jamque itineris partem non modicam confecissent, idem episcopus ad imperatorem accedens, vehementerque super hoc illum redarguens, ut totus exercitus ejus [3689 1Kb] reverteretur dolosus effecit; de propinquis tantum et [3690 1Kb] amicis apostolici quingentis circiter illum in partes has comitantibus [* 1Kb] .

[Col. 0688B] 82. [Cap. 85.] Hoc anno (1052) [(880) 1Kb] Guaimarius princeps conjuratione Amalphitanorum quos nimis indigne tractabat [3691 1Kb] , nec non et cognatorum [3692 1Kb] [(881) 1Kb] ac Salernitanorum quorundam, juxta oram [3693 1Kb] maris Salernitani [3694 1Kb] occisus est, triginta [3695 1Kb] et sex plagis perfossus [(882) 1Kb] , et valde turpiter ac cum magno ludibrio [3696 1Kb] per litus maris aliquandiu tractus, et civitas simul cum arce ab eis pervasa [(883) 1Kb] . Sed post quintum diem [(884) 1Kb] Normannis auxiliantibus, a Guidone fratre ipsius principis eadem [3697 1Kb] recepta civitas, et Gisulfo filio ejus reddita est, trucidatis [(885) 1Kb] auctoribus tanti facinoris, quattuor scilicet cognatis ejusdem Guaimarii, et triginta sex aliis.

83. [Cap. 86.] Hoc [3698 1Kb] etiam tempore Landenulfus [Col. 0688C] et Adenulfus germani fratres nobiles Capuanae civitatis unacum Petro nepote suo simul ad hoc monasterium gratia conversionis venerunt, cunctasque facultates et hereditates seu possessiones suas quas in toto principatu Capuano habebant beato Benedicto exintegro obtulerunt [(886) 1Kb] . Ecclesiam videlicet [3699 1Kb] sancti Nycolai intra Capuam cum omnibus pertinentiis ejus; nec non et integras portiones suas quas habebant in ecclesia Sancti Salvatoris et Sancti Rufi similiter intra Capuam: Viridiarium [(887) 1Kb] etiam quod est ad pontem Casulini. Curtem quae dicitur Calabrinae, cum ecclesia Sancti Nicandri quae ibidem constructa est. Terras [Col. 0689A] et molas in fluvio Saone. Curtem in Sala [3700 1Kb] , Adipsi Porcari. Curtem quae dicitur Rapedella cum silvis et paludibus sibi pertinentibus. Terras et silvas et prata ad ipsam [3701 1Kb] Auciam. Curtem Calinulo circa praedictum Saonem. Curtem in loco qui dicitur Cervianum; et portionem de ecclesia Sancti Jacobi, et de curte in loco Bucinu, cum ecclesia Sanctae Anastasiae. Terras et silvas et paludes [3702 1Kb] in loco qui dicitur Rustinitu. Curtem in Cilicia cum sorte de ecclesia Sancti Johannis. Curtes et terras in finibus Liburiae, loco Porano [3703 1Kb] prope lacum Patriae. Fundum in vico Cupuli. Item fundos in casa Pesenna. Fundos in loco Felice. Terras in gualdo de Mataloni, et in Marcenisi, et in M[.....]drelle. Curtem juxta Grecinianum, in loco qui dicitur Senosa [3704 1Kb] . [Col. 0689B] Curtem in Laneo [3705 1Kb] [(888) 1Kb] ad pontem ruptum. Terras in massa Valentiana; et universas casas [3706 1Kb] sibi intra Capuam pertinentes.

84. [Cap. 87.] Reversus itaque abuitra monte Romanus pontifex, ascendensque [3707 1Kb] iterum ad hoc monasterium (an. 1053), valde suppliciter se fratribus [3708 1Kb] commendavit. Cumque [(889) 1Kb] apud Sanctum Germanum honorifice hospitatus fuisset, rogatus a fratribus ut monasterium sancti Stephani quod supra Terracinam est illis restitueret, interrogavit utrum ad eos aliquando pertinuisset. Respondentibus, etiam, ostendi sibi expostulat. Mox itaque dialogo sancti Gregorii in medium exhibito, et ex vita beati Benedicti qualiter in visione illud idem pater [Col. 0689C] construxerat demonstrato---aut [3709 1Kb] enim ignorabant, aut minime ad manum habebant privilegium quod Agapitus papa exinde Baldoino abbati fecerat [(890) 1Kb] ---Vere, ait sanctus pontifex, justissimum est quod requiritis; moxque privilegium inde fieri Friderico cancellario jussit (Mai. 20), et ipsum monasterium cum omnibus suis nobis assignari constituit. Fecit [3710 1Kb] etiam eodem tempore (an. 1053, Mai. 29) huic monasterio et aliud praeceptum [(891) 1Kb] de libertate navis hujus monasterii in portu Romano, ut omni tempore cum nauclero et universis nauticis suis maneat libera ad omnimoda condicione et debito pensionis. Post haec adjunctis sibi fere [Col. 0690A] cunctis partium istarum militibus [3711 1Kb] , Apuliam cum Normannis dimicaturus perrexit, anno [3712 1Kb] Domini millesimo quinquagesimo tertio [(892) 1Kb] ; et ex parte quidem apostolici Rodulfus in Beneventanum principem jam electus, et Guarnerius Suevus signa sustollunt: Normanni [(893) 1Kb] vero tres de suis statuunt turmas, quarum unam comes Humfridus, aliam comes Richardus, tertiam Robbertus agebat Viscardus. Inito autem certamine (Jun. 18) in planitie maxima [3713 1Kb] quae juxta Civitatem est, paulatim se subtrahentibus fugientibusque nostratibus, et solis qui ultra montes venerant remanentibus, cum diu ab his fortiterque pugnatum fuisset, omnibus tandem in ipso certamine trucidatis, Normanni [3714 1Kb] Dei judicio extitere victores [3715 1Kb] . Dehinc Humfridus [Col. 0690B] ad papam venit, et in sua illum fide suscipiens, cum omnibus suis Beneventum perduxit; promittens ut quandocumque Romam ire disponeret, ipse illum Capuam usque perduceret. Intravit autem idem papa Beneventum in vigilia sancti Johannis Baptistae (1054), et stetit ibi usque ad festivitatem sancti Gregorii papae; ibique infirmatus, vocato praedicto comite, Capuam ab illo deductus est; ubi per dies 12 remoratus, accersito [3716 1Kb] tandem nostro abbate sui itineris comite, Romam rediit; ac post non multos dies [3717 1Kb] sancto fine quievit (Apr. 19). Ad cujus tumulum plurima tunc temporis signa Christus effecit [(894) 1Kb] . Hic [3718 1Kb] pontifex inter innumera bonitatum suarum insignia, quandiu Romae moratus est, omni tempore tribus per ebdomadam diebus a [Col. 0690C] Lateranis usque ad Sanctum Petrum privato habitu, nudis pedibus, cum duobus aut tribus clericis noctu psallendo et orando pergebat.

85. [Cap. 88.] Eodem anno [(895) 1Kb] gratia concordandi ecclesias Romanam et Constantinopolitanam, prudentissimos valde viros ad imperatorem Constantinum cognomento Monomachum apocrisarios transmiserat [3719 1Kb] : Fridericum [3720 1Kb] scilicet cancellarium suum, et Humbertum episcopum Silvae candidae, et Petrum archiepiscopum Amalfitanum. Qui [3721 1Kb] ad hoc monasterium primitus venientes, seque fratribus devotissime commendantes, ita demum viam [Col. 0691A] suam profecti sunt. Quos imperator nimis honorabiliter suscepit [3722 1Kb] , et in palatio per aliquot dies retinuit. Intra quod spatium nonnullas Grecorum hereses corrigere decertantes [3723 1Kb] , tandem patriarcham Michahelem [3724 1Kb] , et Leonem Acridanum episcopum [(896) 1Kb] cum universis eorum sequacibus auctoritate apostolica anathematizaverunt. Sed cum jam intra [3725 1Kb] hos dies defuncto papa (Jul. 16) redire disponerent [3726 1Kb] imperialibus illos donis Monomachus [3727 1Kb] honorifice munerans, beato quoque Petro per eosdem dona non parva transmisit; insuper etiam ut omni anno binas auri libras de palatio ejus hoc monasterium reciperet, illorum rogatu concessit. Quos prospere revertentes, Trasmundus [3728 1Kb] Teatinus comes per terram suam transeuntes [Col. 0691B] [3729 1Kb] cepit, et universa quae ferebant cum magna injuria auferens, tandem dimisit. Atque [3730 1Kb] ita Fridericus Romam reversus est.

86. [Cap. 89.] Defuncto praeterea sanctae memoriae papa Leone, Hildebrandus tunc Romane ecclesiae subdiaconus, ad imperatorem a Romanis transmissus est; ut, quoniam in Romana ecclesia persona ad tantum officium idonea reperiri non poterat, de partibus illis quem ipse tamen vice cleri populique Romani in Romanum [3731 1Kb] pontificem elegisset adduceret. Quod cum imperator assensus fuisset, et Gebeardum Aistettensem episcopum cujus supra meminimus (c. 81) Hildebrandus ex industria et consilio Romanorum expetivisset, tristis super hoc valde imperator effectus est; nimis enim illum carum [Col. 0691C] habebat. Et cum eundem sibi omnimodis necessarium imperator assereret, et alium atque alium huic officio magis idoneum judicaret, Hildebrando tamen ut alterum reciperet, persuaderi nullatenus potuit. Erat enim idem episcopus super id quod prudentia multa callebat, post [3732 1Kb] imperatorem potentior ac ditior cunctis in regno. Hunc ergo Hildebrandus invito licet imperatore, invito etiam eodem ipso episcopo, propter quod utique postmodum dictus est monachos non amasse, Romam secum [Col. 0692A] adduxit, eique Victoris nomen imponens, Romanum papam cunctorum assensu constituit (an. 1055); cum jam ferme a transitu pape Leonis annus elaberetur. Qui [3733 1Kb] quoniam eidem praedecessori suo, ut supra diximus, impedimento maximo fuerat, quotiens a circumpositis molestiam aliquam patiebatur dicere solitus erat: Merito haec patior, quia peccavi in dominum meum [3734 1Kb] . Comperiens itaque imperator Fridericum a Constantinopoli reversum magnam [3735 1Kb] valde pecuniam detulisse, cepit eum vehementer suspectum habere. Nam eo tempore fratri ejus duci Gotfrido inimicissimus erat. Quapropter scripserat apostolico ut illum caperet, sibique [3736 1Kb] festinanter studeret transmittere. Quo per necessarios cognito [3737 1Kb] Fridericus, abbatem nostrum qui per eos [Col. 0692B] dies [3738 1Kb] a Lucca ubi ad eundem imperatorem profectus fuerat, revertebatur, latenter apud Romam alloquitur, et ut se Casinum [3739 1Kb] perducere, ibique se monachum facere studeat, instantissime deprecatur. Quod [3740 1Kb] cum abbas gratantissime annuisset, praemissus cum omnibus suis ad monasterium est. Abbas vero post dies aliquot cum nuntiis imperatoris [3741 1Kb] qui ad principes mittebatur advenit. Mox igitur Fridericus in eorundem nuntiorum praesentia, pretiosa valde quibus tunc [3742 1Kb] utebatur indumenta projiciens, religionis habitum induit; et ut hoc de se per [3743 1Kb] eosdem missos imperatori nuntiaretur efficiens, fratribus se [3744 1Kb] de cetero sociavit [3745 1Kb] . Nec multopost, ut ad insulam transmitteretur [3746 1Kb] Tremitensem rogavit abbatem; quod et [Col. 0692C] fecit. Dehinc cum pro quibusdam reprehensibilibus [3747 1Kb] que inibi reppererat, abbati ejusdem loci coepisset ingratus existere: nequaquam ibi remorandum ratus, egrediens inde, ad monasterium sancti Johannis quod Veneris cognominatur [(897) 1Kb] perrexit; ibique diebus aliquot commoratus est.

Per [3748 1Kb] idem tempus praefatus [3749 1Kb] abbas proclamavit in placito Cadeloi cancellarii Heinrici imperatoris [(898) 1Kb] , ubi erat cum multis episcopis et comitibus illarum partium, super quodam Dodo[.....] [Col. 0693A] retinebat de causa monasterii hujus 700 modia de terra in comitatu Teatino loco Ad casa Hildebrandi; et recollegit omnia. Eodem [3750 1Kb] tempore supradictus Trasmundus et Bernardus comites firmaverunt per sacramentum eundem abbatem de omnibus rebus sancti Benedicti in comitatu Teatino et Pennensi, quod neque ipsi illas invaderent, et contra omnes homines eas monasterio [3751 1Kb] nostro defenderent, apud monasterium sanctae Scolastice in Penne.

87. [Cap. 90.] Hoc [3752 1Kb] etiam anno (1054, Dec.) princeps Pandulfus junior fecit praeceptum concessionis [(899) 1Kb] in hoc monasterio de castello quod Saraceniscum [3753 1Kb] vocatur, in confinio [3754 1Kb] Cominensi, cum omnibus adjacentiis et [3755 1Kb] pertinentiis ejus, [Col. 0693B] quamvis [3756 1Kb] idem castellum intra antiquos nostri monasterii terminos videatur esse constructum. Quem videlicet locum non multo ante Marsorum comites Oderisius et Rainaldus qui tunc Comino praeerant per cartulam oblationis cum finibus ac terminis ejus beato Benedicto firmaverant [3757 1Kb] . Unde cum quidam Aquinenses contra abbatem super hoc murmurarent, pro eo videlicet quod ipsi prius eundem locum centum bizanteis comparaverant a quodam Berardo Marsicano, in hanc tandem convenientiam cum eo venerunt [3758 1Kb] , ut sponte sua in quorundam judicum praesentia omnem querelam et calumniam domno abbati de hoc refutarent, et quieti de caetero essent; proposita poena librarum argenti centum, si aliquando amplius de hoc contendere [Col. 0693C] vellent, nisi quantum ipse illis per libellum concederet. Saraceniscum autem ea de causa ipsum castellum nuncupari fama est, quod cum idem Saraceni a facie nostrorum tempore illo quo de Gariliano eliminati sunt, fuga dilapsi fuissent, caeteris interemptis, aliquanti ex eis ad ipsum tandem locum pervenerant [3759 1Kb] , ibique aliquandiu latitantes, praedas nonnullas a vicinis habitatoribus clanculo ac si latrunculi abigebant. Quod cum a quodam captivo illorum transfuga Soranis innotuisset, eodem transfuga duce ad eorum latebras mane [Col. 0694A] summo perveniunt, illosque licet somnolentos adhuc conantes resistere, universos gladiis trucidarunt.

88. [Cap. 91.] Per [3760 1Kb] idem tempus, praefatus comes Trasmundus graviter infirmatus, et monachus effici cupiens, Richerium ad se venire rogavit. Cui [3761 1Kb] sese suppliciter tradens, multamque illi pecuniam offerens, tria sui juris castella sancto Benedicto in territorio [3762 1Kb] Teatino concessit (an. 1055, Oct.) [(900) 1Kb] , quorum vocabula sunt: Mons Alberici, Frisca, et Muccla [(901) 1Kb] , cum portu et piscatione sua, et cum ecclesiis Sanctae [3763 1Kb] Mariae, et Sanctae Luciae, et Sancti Blasii, et omnibus omnino rebus ac pertinentiis eorundem castellorum et [3764 1Kb] ecclesiarum; quod sunt quinque milia quingenti [Col. 0694B] modii [3765 1Kb] de terra; ecclesiam quoque Sanctae Justae, cum omni pertinentia sua, quod sunt modii [3765 1Kb] quingenti; simul etiam concessit huic monasterio in territorio Pinnense in [3766 1Kb] castello quod vocatur Lastenianum unam ecclesiam Sancti Nycolai, cum omnibus similiter pertinentiis ejus, idest modii [3765 1Kb] terrae tria milia [(902) 1Kb] . Sed cum praedictus papa transisset Anconam, abbas ad illum ejusdem Trasmundi causa profectus est. Cumque ad monasterium sancti Liberatoris [(903) 1Kb] illum venisse Fridericus agnovisset, perrexit ad eum, et penitentia maxima ductus rogavit, ut Casinum illi reverti liceret. Quo mox impetrato Fridericus, huc extemplo regressus est; abbas vero iter quod inceperat peragere festinabat. Qui cum jam dudum febribus non [Col. 0694C] modicis estuaret, ac metu mortis reditum in dies acceleraret, Aternum veniens, tertio [3767 1Kb] Idus Decembris, nimia vi febris extinctus est. Fratres vero qui cum illo erant, nichil morati, tollentes illum eadem hora, cum media nox esset, iter arripiunt; et ad monasterium sancti Liberatoris summo mane pervenientes, ejusque [3768 1Kb] honorabiliter exequias facientes, in sepulcro quo abbas Theobaldus praedecessor suus humatus fuerat eum recondunt, anno [3769 1Kb] Domini 1055.

89. [Cap. 92.] Hic abbas inter cetera, ecclesiam [Col. 0695A] Sancti Benedicti plumbeis tabulis cooperuit, palatium ab orientali parte monasterii 68 cubitorum incepit, et usque ad solarium perduxit. Ante ecclesiam vero in circuitu atrii, deambulatorios arcus cum columnellis lapideis [3770 1Kb] fecit. Et licet ipse propter innumeras circummanentium oppressiones sicut ex parte ostendimus laborare in monasterio non potuerit, initium tamen et materia omnis laborum praesentium ipse fuit, quando suo studio et industria, meritis tamen beati Benedicti adjuvante se Deo terram istam de manibus Normannorum eripuit. Fratribus igitur qui cum illo fuerant mox eo sepulto ad monasterium reversis, habito ad invicem universi consilio, elegerunt de congregatione domnum Petrum religiosum valde et honestissimi habitus [Col. 0695B] virum; eumque licet invitum et renitentem, ac senectutem niveam tanto officio minus idoneam objectantem, libentiusque [3771 1Kb] se decaniam resumere quam abbatiam suscipere asserentem, abbatem sibi constituunt; paucissimis [3772 1Kb] admodum in hoc dissentientibus, et domnum Johannem cognomine Marsicanum [(904) 1Kb] qui tunc Capuae praepositus [3773 1Kb] erat, digniorem huic ministerio [3774 1Kb] judicantibus; quamvis ipse praecavens ac timens hoc onus sibi imponi, obstinate super [3775 1Kb] altare juraverit, nunquam se ipsam abbatiam suscipere aliquatenus consensurum.

PETRUS quintus [3776 1Kb] et tricesimus hujus monasterii abbas, sedit anno uno et [3777 1Kb] mensibus 5.

[Col. 0695C] 90. [Cap. 93.] Hic a pueritia monachus, et [3778 1Kb] ecclesiasticis usibus non mediocriter eruditus, adeo religiosis et honestis moribus crevit, et tam angelici vultus et reverendi habitus extitit, ut imperator Heinricus eo tempore quo ad hoc monasterium venit, transeunti illi ante se, satis humiliter assurrexerit; testatusque sit nunquam se in toto regno monachum honestiorem eo [3779 1Kb] vidisse. Comperta [3780 1Kb] igitur exabbas noster Basilius apud Salernum Petri ordinatione, mox Capuam venit, et magnam valde principi pecuniam offerens, ut hanc sibi abbatiam redderet orare obnixius cepit. Sed princeps quoniam in Petri electione consenserat, hoc se nequaquam posse facere asseverans, apud monasterium nostrum Capue illum manere constituit. Ita [Col. 0695D] prudens, immo [3781 1Kb] fatuus vir et Salernitanam abbatiam amisit, et hanc adquirere nequaquam [Col. 0696A] promeruit. Post aliquot vero dies a fratribus nostris princeps conventus cur abbatem in nostra cella constituisset, invitum se hoc fecisse et quodammodo coactum respondit. Si ipsi [3782 1Kb] tamen eum in suo monasterio recipere vellent [3783 1Kb] , sibi gratissimum fore. Ita demum praedictus Basilius ad hoc monasterium veniens, et virgam abbatiae quam eatenus retinuerat humiliter reddens, post paucos dies ad Vallem luci transmissus praepositus est.

Per hos dies (an, 1056, Sept. 21.) Heinricus [3784 1Kb] et Rolandus germani fratres Lucensis civitatis viri nobiles [(905) 1Kb] , obtulerunt in hoc monasterio ecclesiam sancti Georgii, quae intra eandem civitatem in eorum patrimonio sita est, prope posterulam quae dicitur Guirigala, ad monasterium inibi constituendum, [Col. 0696B] cum [3785 1Kb] horto, et puteo, et casis, et cum universis tam intus quam extra non minimis ipsius ecclesiae rebus ac pertinentiis [(906) 1Kb] . Ad quod videlicet monasterium construendum sive ordinandum, transmissus est domnus Johannes, genere atque cognomine Apulus, qui in nostro hoc monasterio decanatus officio tempore non modico functus est (cf. DESID. Dial. I, 3). Vir supra caetera bonitatum suarum insignia, compunctionis et lacrimarum gratia munere divino ditatus: qui cujus apud Deum meriti fuerit, non debet videri superfluum si vel breviter ex his quae pro certo nobis comperta sunt ostendamus. Denique cum fama sanctitatis ejus longe lateque crebresceret, mulier quaedam diro possessa demonio ad illum perducta est, rogatusque idem vir Dei a [Col. 0696C] perductoribus magnis precibus, ut pro ea Dominum exoraret. Qui ut erat benivolus nimisque compatiens, mox congregatis fratribus, oratorium est ingressus; et cum aliquantisper fuisset oratum, lacrimis ejus et singultibus miseratio divina placata, mulierem fugato demone sanam redire concessit ad propria. Praeterea cujusdam illustris viri Lucensis uxor, valida per aliquot dies infirmitate detenta, ad id tandem nimia vi languoris devenerat ut per triduum jam sine voce ac [3786 1Kb] sensu recubans, nichil minus quam mortua putaretur. Quoniam igitur humana omnis fiducia omnino defecerat, ad divina subsidia propinqui mulieris se conferunt, atque ad praefatum virum Dei, ut pro ea Domino supplicare dignaretur, [Col. 0696D] supplices mittunt. Benignus itaque vir nequaquam moratus, mox vestibus sacris indutus salutarem hostiam [Col. 0697A] pro illa Domino oblaturus accessit. Cumque ad eum locum canonis pervenisset quo vivorum solent nomina recenseri, eamque multa cum devotione. nominatim ac specialiter Domino commendaret, illa procul a monasterio in domo propria velut exanimis decubans, sacerdotis vocem se memorantis audivit, statimque illi quasi juxta lectulum stanti, veluti e gravi somno experrecta festinanter respondit. Obstupefacti qui aderant sollicite coeperunt ab ea requirere, quidnam diceret, vel cui tam insolite respondisset. Illa vero: »Numquidnam, inquit, domnum Johannem venerabilem praepositum hic non stare vidistis? numquid non etiam vocem illius me inclamantis audistis?« Ad hujusmodi mulieris verba attoniti simul et gaudentes qui aderant, mox ad monasterium [Col. 0697B] mittunt et quid pro ea Dei famulus ageret diligenter inquiri praecipiunt. Qui venientes, inveniunt praefatum virum Dei sanctis altaribus assistentem, proque illa missarum Domino sollemnia celebrantem; certumque constitit, eadem hora illam ad se reversam, locutamque fuisse, qua Dei famulus eam in loco canonis solito memorasset, et gratias omnipotenti Domino maximas referentes, reversi ad eos qui se miserant, rem pro certo sicut contigerat palam omnibus retulerunt. Mulier [(907) 1Kb] vero eadem incolumitati mox pristinae restituta, una cum jugali suo mira semper hominem Dei devotione percoluit. Ferebatur etiam idem vir Dei hujusmodi gratia praepollere, ut si ex aqua qua post missarum sollemnia manus ablueret, aliquis in potum febreticus fideliter [Col. 0697C] sumeret, nullum deinceps in eo febris jus exercere potestatis valeret. Anselmus tunc eidem civitati episcopus praeerat, vir tantae auctoritatis atque prudentiae, ut Romanam postmodum feliciter rexerit sedem. Hic cum quodam tempore ardore febris vehementissimo estuaret, repente memoratus est hoc quod jam dudum de praedicto viro Dei fama multorum vulgante perceperat. Misitque continuo qui ex aqua eadem clanculo sibi deferret. Quam mox ut in potum accepit, nulla interposita mora, omnis ab eo valitudo illa febris aufugit, idque praefatus antistes ad gloriam Dei et commendationem tanti viri saepe referre solitus erat. Multa etiam alia de virtutibus [Col. 0698A] praedicti Dei famuli referuntur, sed non sunt neque temporis neque codicis hujus.

91. [Cap. 94.] Audiens [3787 1Kb] praeterea apostolicus et insperatum obitum Richerii et Petri praeproperam [3788 1Kb] electionem (an. 1056), valde graviter tulit, moxque litteras huc blanditiis primum, demum vero redargutionibus plenas direxit, nequaquam nos absque illius consilio ac voluntate imperatoris electionem ipsam [3789 1Kb] debuisse facere asserentes. Quamobrem duo fratres ad eum qui omnem illi rei hujus veritatem seu necessitatem exponerent, ex parte abbatis et fratrum directi sunt. Ad imperatorem etiam de eadem re protinus sunt legati transmissi. Interea [3790 1Kb] apostolicus ultra montes profectus, ibique jam imperatorem languentem reperiens, usque [Col. 0698B] ad ejus obitum (an. 1057, Oct. 5.) cum illo est remoratus, filioque parvulo quinque [3791 1Kb] circiter annorum quem in manu [3792 1Kb] ejus pater reliquerat regni totius optimates jurare faciens, eumque in regno confirmans, reversus tandem in Tusciam est. Fridericus dehinc comperto imperatoris obitu jam fiducialiter ad papam accessit, et universa quae illi Trasmundus fecerat pleniter referens, eundem Trasmundum excommunicari fecit. Demum vero idem [3793 1Kb] Trasmundus absolutionis suae causa Romam pergens, et fere omnia [3794 1Kb] quae Friderico abstulerat referens: cum [3795 1Kb] post magnam satisfactionem se absolvi obtinuisset, suggerente eodem Friderico atque Humberto, conventus a papa atque admonitus, castellum nomine Frisa quod uxor ejus [Col. 0698C] sancto Benedicto concesserat, isque post ejus mortem invadendo abstulerat, in manu [3796 1Kb] ejusdem papae sponte refutavit, et [3797 2Kb] in jus monasterii hujus restituit [(908) 1Kb] . Et quoniam, ut supra jam dictum est, idem apostolicus nimis indigne tulerat quod absque sua scientia praedicti abbatis electio esset effecta [(909) 1Kb] , super haec etiam relatum illi a quibusdam invidis fuerat in eandem electionem non omnes monachos consensisse, eumque seditiose et nequaquam canonice ad id officium promotum fuisse; occasionem nactus, mandat eidem abbati ut Romam quantocius cum 12 ad se monachis vadat, et ita de sua ordinatione rationem sibi oportunissimam reddat. [Col. 0699A] Cumque sicut mandatum fuerat profectus ad illum abbas fuisset, vix jam post biduum in ejus camera cum duobus tantum fratribus introire permissus est. Honorifice [3798 1Kb] tamen receptus, cum inter loquendum nonnumquam mentis suae commotionem apostolicus demonstraret, reverti tandem ad monasterium jussus est; ut ibi in praesentia totius conventus sive per se ipsum idem pontifex, sive per nuntios suos causam illius pleniter exquisitam addiscens, demum quod esset canonicum diffiniret. Igitur abbate regresso, non multopost missus est ex parte papae Humbertus episcopus [3799 1Kb] ad monasterium, dato illi praecepto ut diligentissime causa ipsius ordinationis investigata, si quam forte inibi occasionem reperire [3800 1Kb] valeret, mox abbatem [Col. 0699B] absque ulla procrastinatione deponeret: quod si contra dicere aliquomodo praesumeret, tam ipsum quam et omnes suos fautores apostolica excommunicatione feriret. Ita ad subjugandam sibi violenter abbatiam animum papa intenderat; cum numquam aliquis ante illum Romanorum pontificum hoc attemptaverit [3801 1Kb] : sed libera ab initio permanente, abbatis quidem electio monachis, papae vero sacratio tantummodo pertinuerit. Ipso itaque die sancti [3802 1Kb] pentecostes (Mai 18) praedictus [3803 1Kb] Humbertus capitulum fratrum ingressus, apostolicam illis benedictionem si obedientiae filii esse vellent pronuntiat. Ea die nichil ab eo quaesitum, sed pasca [3804 1Kb] sollemniter celebrato, secunda feria propter quid [3805 1Kb] [Col. 0699C] venisset aperuit; et quid olim [3806 1Kb] apostolico de illis deque illorum abbate relatum fuerit ordine retulit; voluntatem [3807 1Kb] illorum agnoscere et responsum recipere quaerens. Responsum itaque [3806 1Kb] a prioribus est, Casinensis [3808 1Kb] abbatis electionem et [3809 1Kb] regulae auctoritate et concessione apostolica nulli omnino mortalium nisi propriis monachis pertinere; liberam auctore Deo hanc domum, nulli condicioni obnoxiam aliquatenus esse; electionem quam concorditer fecerant ratam omnimodis atque canonicam, et qualiter monastica regula praecipit, et qualiter universorum fere antecessorum suorum apostolicorum auctoritas constituit, se fecisse. Nulli [3810 1Kb] ambitioni locum aliquem in ea ordinatione fuisse. Neminem porro [3806 1Kb] de suis neque honestiorem. [Col. 0699D] neque religiosiorem, neque meliorem [Col. 0700A] denique in abbatem eligendum invenire se [3806 1Kb] potuisse. Invito [3811 1Kb] illi et omnimodis renitenti officium istud impositum esse; omnesque unanimiter in ejus praelatione concordes existere. Seditionis [3812 1Kb] vero consuetudinem Dei gratia in hoc monasterio nunquam fuisse. Nullius demum imperio [3813 1Kb] alterum super [3814 1Kb] sese consensuros recipere. Hujusmodi ratione percepta episcopus siluit, nil quod contradiceret aliquatenus pervidens; et eo etiam die ita [3815 1Kb] discessum a capitulo est.

92. [Cap. 95.] Interea quattuor tantum quidam de fratribus nimis [3816 1Kb] haec indigne ferentes, et ob hoc solum ut abbatem deponeret [3817 1Kb] apostolicum nuntium venisse putantes, tam abbate quam ceteris ignorantibus, ineptissimo inter se consilio habito, mandant [Col. 0700B] protinus; et omnes fere hujus terrae incolas ad arma excitos die altero quasi in abbatis auxilium advocant. Cum [3818 1Kb] ecce die sequenti (Mai. 20) cum omni pace a capitulo surgentibus, subito diversis armata telis advenit innumera multitudo frementium, et qui essent qui abbatem illorum vellent deponere inquirentium, eosque perdere cupientium. Quod fortasse fecissent, nisi abbas ad illos egressus, vix tandem multis rationibus ostensis, eorum saevitiam repressisset, adjiciens: Nunc usque nemo michi abbatiam tollere potuit; sed vos hodie vestra stultitia, michi illam eripuistis. Quod [3819 1Kb] pro certo verissimum fuit. Nam praedictus [3820 1Kb] episcopus jam jamque recedere, nulla contradictione super ejus ordinatione inventa parabat. Hac igitur sola tandem occasione [Col. 0700C] reperta [3821 1Kb] , omnes pariter fratres in abbatis cameram convocat [3822 1Kb] , deque tanta sibi [3822 1Kb] , Romanis videlicet [3823 1Kb] nuntiis ante [3824 1Kb] ipsas Romanorum januas facta injuria, proclamando [3825 1Kb] conqueritur. Huic etiam monachi juncti, et sibi quoque nichilominus eandem factam injuriam contestantur, nolle se abbatem amplius [3826 1Kb] qui non per illos sed per terrae homines haberetur, asseverantes [3827 1Kb] . Inde [3828 1Kb] simul omnes in capitulum redeuntes [3829 1Kb] , coepit idem Humbertus [3830 1Kb] sub districtissima anathematis indictione perquirere quinam [3831 1Kb] fuissent tantae seditionis auctores. Cumque tam abbas quam caeteri fratres hujusce rei se prorsus ignaros constantissime faterentur, et ille [3832 1Kb] super hoc negotio nimis [Col. 0700D] instaret: surgentes tandem illi quattuor fratres, seque [Col. 0701A] de more monasterii terrae humiliter prosternentes, se tantum, ceteris ignorantibus hujus [3833 1Kb] facinoris auctores fuisse [3834 1Kb] confessi sunt. Commoti fratres, de claustro [3835 1Kb] monasterii protinus illos exturbant, atque apud hospitum [3836 1Kb] domum in gravioribus eos culpis constitui [3837 1Kb] mandant. Abbas interea Humbertum [3838 1Kb] latenter alloquitur, libenter se abbatiam dimittere pollicetur, dari sibi locum ubi decenter possit consistere flagitans. Tertia post haec die (Mai. 22) coram cunctis fratribus in ecclesiam veniens, et virgam super altare ponens, abbatiam tali [3839 1Kb] ordine refutavit. Altera [3840 1Kb] vero die (Mai. 23), idest sexta feria post pentecosten, in capitulum universi fratres convenientes, praesidente [3841 1Kb] praedicto Humberto apostolicae sedis legato, coeperunt de eligendo [Col. 0701B] sibi abbate tractare. Uno igitur tandem consensu et unanimi voluntate, Fridericum omnibus eligere complacet; qui cum et nobilitate ac sapientia magna [3842 1Kb] polleret, quod his quoque [3843 1Kb] praecipuum esset, monachus ejusdem congregationis existeret. Quod cum Humberto quoque episcopo satis laudabile videretur, mox ab eo fratribus traditus, ingenti gaudio et exultatione cunctorum, de more monasterii abbas electus est, anno [3844 1Kb] Domini 1057.

FRIDERICUS natione Lotheringus, tricesimus sextus abbas coenobii hujus, sedit mensibus decem.

93. [Cap. 96.] Qui ex regali progenie ducens originem, a puero liberalibus litterarum studiis eruditus, atque apud ecclesiam Sancti Lamberti [(910) 1Kb] canonicus conversatus est. Dehinc a Leone papa [Col. 0701C] cancellarius sedis apostolicae ordinatus, post ejus obitum ad hoc monasterium venit; ac demum ordine quo supra relatum est, loci hujus [3845 1Kb] abbatiam recepit. Post decem igitur dies paratis omnibus itineris necessariis, assumptis octo fratribus, una cum episcopo Humberto gratia consecrationis suae ad papam profectus in Tusciam est. Super quo postquam apostolicus nimis exhilaratus est, universa ei per ordinem quae vel qualiter gesta fuerant, retulerunt; religionem et conversationem nostrorum, ac loci istius dignitatem Humberto plurimum collaudante. Sabbato itaque in jejunio [3846 1Kb] Junii mensis (Jun. 14) cardinalis presbyter de titulo sancti Chrisogoni ordinatus, in nativitate vero sancti Johannis [Col. 0701D] abbatiae est consecrationem adeptus, atque usque ad festivitatem sancti Appollinaris (Jul. 23) cum eodem [Col. 0702A] est apostolico remoratus. Quo etiam tempore privilegium ab eo per manus praefati Humberti recepit, in quo translatam ad se a Petro saniori fratrum consilio abbatiam idem apostolicus valde collaudans [(911) 1Kb] , apostolica illi [3847 1Kb] hanc auctoritate juxta consuetudinem antecessorum suorum firmavit. Usum quoque illi sandaliorum caeterorumque insignium, juxta quod sanctus papa Deo dudum concesserat abbati Richerio, eadem auctoritate concessit. In omni praeterea conventu episcoporum ac principum superiorem universis abbatibus sedem, et in consiliis eorum atque judiciis priorem nichilominus sui ordinis hominibus sententiam, et illi pariter et successoribus ejus auctoritate simili roboravit. Quod et ipse postmodum similiter tempore pontificatus sui coenobio [Col. 0702B] huic, et per ipsum omnibus deinceps coenobii hujus abbatibus coenobialiter promovendis cum sollemni privilegio [(912) 1Kb] in perpetuum delegando firmavit. In quo etiam praeter caetera seditiones quas dicunt levas, seu depraedationes quas hic in abbatis dormitione fieri solere expertus fuerat, ne aliquomodo deinceps fierent severissime interdixit.

94. [Cap. 97.] Cumque petita remeandi licentia Romam venisset, domina sequenti (Jul. 27) apud Sanctum Petrum missam sollemniter celebrans, ingenti Romanorum multitudine comitatus ad titulum suum de more cardinalium cum laude perductus est; dehinc ad Pallariam [(913) 1Kb] ubi hospitabatur non [3848 1Kb] dissimili prosecutione profectus. Ubi cum usque ad [Col. 0702C] quintam feriam (Jul. 31) ornamentorum adquirendorum gratia substitisset, et omnibus jam ad recedendum paratis Urbem protinus exire pararet, subito Bonifatius Albanensis episcopus festinus a Tuscia rediens, obitum Urbi Romani pontificis (Jul. 28) nuntiavit. Tali mox nuntio consternatus restitit, et ita demum paulatim ac pedetemptim frequentari a Romanis tam clericis quam civibus caepit. Residuum itaque diei illius, et nox integra cum die sequenti ab his in consiliis hujusce [3849 1Kb] rei peracta: consultus tandem ab eis quid facto opus esset, vel quem eligere ad tantum pontificatum deberent, quinque illis personas quae digniores in istis partibus essent, ad quem vellent eligendum proposuit. Humbertum scilicet episcopum [Col. 0702D] sanctae Rufinae, episcopum Veliternensem [(914) 1Kb] , episcopum Perosinum [3850 1Kb] , episcopum Tusculanensem [Col. 0703A] [(915) 1Kb] , et Hildebrandum [3851 1Kb] Romanae ecclesiae subdiaconum. Sed cum Romani neminem sibi de his idoneum ad hoc videri censerent, eique demum tantum se honorem largiri velle assererent: De me, inquit ille, nil poteritis agere nisi quod permiserit Deus, et absque illius nutu neque concedere neque tollere michi officium [3852 1Kb] istud potestis. Fuere tamen qui Hildebrandum [3853 1Kb] adhuc apud Tusciam ubi cum apostolico fuerat remorantem, oportune dicerent expectandum. Caeteri [3854 1Kb] vero moras aliquas nequaquam esse congruas judicantes, uno omnes consilio ac voluntate concordi summo mane abbati simul conveniunt (Aug. 2), eundemque Fridericum [3855 1Kb] violenter a Pallaria extrahentes, ad electionem faciendam ad beati Petri quae Ad vincula nuncupatur [Col. 0703B] basilicam illum perducunt. Ubi [3856 1Kb] ejus vocationem de consuetudine facientes, Stephanum eum quoniam festum sancti Stephani papae eo die celebrabatur, appellari decernunt; sicque universa Urbe cum laudibus prosequente, ad Lateranense patriarchium illum deducunt. Die vero altera illucescente (Aug. 3), cardinalibus universis simul cum clero populoque Romano ad eum convenientibus, apud beati Petri basilicam ingenti cunctorum laetitia summus et universalis pontifex consecratur. Post haec remissis ad monasterium fratribus, et duobus tantum ad serviendum sibi retentis, mandat praeposito nostro ut cum 12 monachis quos litteris ipse significabat, ad se protinus pergat; ut tam de se quam de illis commune consilium habeat. Profecti itaque omnes ut [Col. 0703C] jusserat sunt, atque post dies ferme decem reversi. Per quattuor igitur continuos menses Romae moratus, ac frequentibus synodis clerum Urbis populumque conveniens, maximeque pro conjugiis clericorum ac sacerdotum, nec non et consanguinearum [3857 1Kb] copulationibus destruendis nimio zelo decertans, ad hoc tandem monasterium in festivitate sancti Andreae (Nov. 30) cum non parva Romanorum manu reversus est, et usque ad festivitatem sanctae Scolasticae commoratus (an. 1058, Feb. 10). Et quoniam vitium proprietatis paulatim in hoc loco a prioribus annis irrepserat, coepit omnimodis insistere oportune, importune, arguendo, obsecrando, increpando, nec non et districtissime interminando, [Col. 0703D] ut praedictum vitium hinc juxta mandatum regulae radicitus amputaret; et hoc quidem ex parte maxima fecit. Tunc etiam et [3858 1Kb] Ambrosianum cantum in eeclesia ista cantari penitus interdixit.

[Col. 0704A] 95. [Cap. 98.] Per hos dies (1057) Pandulfus Marsorum episcopus vir nobilis et ecclesiasticus ad hoc monasterium venit, atque ab eo nimis honorifice amanterque receptus est (Dec. 9). Cui [3859 1Kb] etiam et privilegium episcopale fecit [(916) 1Kb] , et in hoc monasterio [3860 1Kb] locum illi primum post se in omni conventu concessit. Qui videlicet episcopus obtulit in hoc loco planetam scaramanginam [(917) 1Kb] ; pluviale diasprum cum lista aurea; faciem altaris purpuream cum listis et gemmis; turibula argentea duo; calicem aureum cum patena sua; aquaemanilia argentea duo; incensorium de argento unum; crucem argenteam parvulam cum ligno Domini; situlam argenteam unam; pallium [3861 1Kb] magnum unum cum leonibus ad appendendum, et unum tapetum optimum, [Col. 0704B] et alia nonnulla quae scribere superflua duximus. Et sic societate ac benedictione fratrum percepta reversus est, semper ex eo tempore familiarissimus et devotissimus circa locum istum existens. Marinus etiam Trajectensis comes eisdem diebus (an. 1058, Jan.) obtulit in [3862 1Kb] hoc monasterio totam et integram portionem suam, idest quartam partem totius comitatus Trajectensis, et medietatem castri Spinii [(918) 1Kb] , et quartam partem de castro Fracte [3863 1Kb] , nec non et monasterium sancti Marini [(919) 1Kb] quod [3864 1Kb] in pertinentia ejusdem Fractensis [3865 1Kb] oppidi situm est, cum universis omnino substantiis ac pertinentiis ejus. Gezzo [3866 1Kb] quoque et Petrus germani fratres de Pontecurvo his diebus tradiderunt in hoc loco ecclesiam sancti Nycolai et sancti Blasii [Col. 0704C] quae est in castello sancti Johannis de Carica, cum omnibus rebus ipsi [3867 1Kb] ecclesiae pertinentibus [(920) 1Kb] .

96. Sed cum praedictus apostolicus Romana febre jam dudum langueret, circa ipsam natalis Domini festivitatem adeo graviter infirmatus est (an. 1057, Dec.), ut pro certo se mori putaret. Electo itaque Desiderio cum priorum consilio [3868 1Kb] in abbatem, quemadmodum loco congruo juvante Domino ostendemus, et apostolicae legationis ad Constantinopolitanum imperatorem illi commisso viatico, ipse Romam reversus Alfanum olim Desiderii socium, Salernitanae tunc sedis electum secum duxit, eumque in jejuniis Martii primo presbyterum, dehinc sequenti dominica (an. 1058. Mart. 8) archiepiscopum [Col. 0704D] consecrans, cum honore Salernum remisit.

97. [Cap. 99.] Post [(921) 1Kb] paucos dies mandavit praeposito nostro [(922) 1Kb] , ut omnem ecclesiae hujus loci thesaurum, in auro dumtaxat atque argento, [Col. 0705A] festinanter sibi et quam posset latenter per se ipsum deferret; multo potiora his in brevi se huc retransmissurum promittens. Disponebat autem fratri suo duci Gotfrido apud Tusciam in colloquium jungi, eique ut ferebatur imperialem coronam largiri; demum vero ad Normannos Italia expellendos, qui maximo illi odio erant, una cum eo reverti. Cumque licet tristes nimiumque dolentes, quod papa mandaverat fratres matutinali tempore perficere maturarent, quidam novicius bonae conversationis frater, Leo nomine, civis Amalfitanus, post nocturnam synaxim caeteris ecclesiam exeuntibus orandi gratia substitit, et post orationem parumper residens obdormivit. Cernebatque insomnis quendam reverenda canitie monachum cum alia sanctimoniali ab [Col. 0705B] ipsis absidae aditis procedentes usque ad ecclesiae medium pervenisse, eandemque sanctimonialem suffusam lacrimis, quasi pro eo quod depraedaretur elata voce non mediocriter conqueri. Quam ita vociferantem monachus ille a latere comitans taliter consolabatur: Noli, inquiens, soror, noli flere, nam universa haec ad nos procul dubio in proximo revertentur. Experrectus frater coepit esse de visione attonitus; pergensque fortuito ad secretarium, et videns quae agebantur, cum illius mandati prorsus esset ignarus, accepta mox a priore loquendi licentia, visionem quam viderat per ordinem retulit; coeperuntque omnes qui aderant flere. Sed quoniam quod mandatum fuerat praetermittere non audebant, assumptis omnibus Romam illa ad apostolicum detulerunt. [Col. 0705C] Quibus ille visis, totus intremuit; demum vero recitata illi praefata visione, cognita quoque super hoc immensa nostrorum tristitia, penitentia ductus lacrimari coepit, ac protinus unam tantummodo iconam ex his quae ipsemet a Constantinopoli detulerat inde assumens, caetera omnia perniciter huc referri mandavit. Cum itaque mox receptis omnibus, praedictus noster praepositus maturaret reverti, et magnam jam partem itineris confecisset, nuntium repente a papa recepit, ut remisso ad monasterium thesauro per socios ipse quantocius ad eum rediret. Quem reversum de abbatia Sancti Vincentii, quemadmodum a filiis Borrelli exoratus [Col. 0706A] fuerat investivit, eumque protinus ad eam recipiendam transmisit [(923) 1Kb] .

98. [Cap. 100.] Post [(924) 1Kb] haec congregatis intra ecclesiam episcopis et clero populoque Romano, sub districta nimis interdictione constituit: ut si ante quam Hildebrandus Romanae tunc ecclesiae subdiaconus, ab imperatrice ad quam pro quibusdam rei publicae negotiis communi consilio mittebatur rediret, se obire contingeret, nullus omnino eligere papam praesumeret, sed usque ad illius reditum apostolica sedes intacta vacaret, ejus demum consilio ordinanda. Dehinc ipse in Tusciam properans, non multopost subito languore depressus Dei judicio apud urbem Florentiam obiit 4. Kal Aprilis, ibique digno satis est honore sepultus [* 1Kb] . Fratres igitur [Col. 0706B] hujus 3869 1Kb] coenobii qui cum eo perrexerant, capellam ejus quam hinc detulerat fidelibus viris apud Florentiam commendantes, quoniam per Romam regredi formidabant, annitentibus ac deducentibus se Florentinorum [3870 1Kb] nobilibus per marchias iter [3871 1Kb] arripiunt; atque ad nos qua possunt instantia prosperante Domino revertuntur.

99. [Cap. 101.] Interea Gregorius de Alberico [(926) 1Kb] Tusculanensis [* 1Kb] comes comperto Romani pontificis obitu, sociato sibi Girardo de Galera [3872 1Kb] et Romanorum potentium aliquot, nocturno tempore cum armatorum turbis undique [3873 1Kb] tumultuantibus [Col. 0706C] atque furentibus ecclesiae jura pervadunt, et Johannem Veliternensem episcopum, Mincium [(927) 1Kb] postea cognominatum, invitum [3874 1Kb] licet, ut ferunt, [3875 1Kb] in Romana sede papam constituunt, Benedicti nomine illi imposito [(928) 1Kb] . Quod cum Petrus Damiani vir valde religiosus et [3876 1Kb] in saecularibus ac divinis litteris a pueritia studiosissimus, quem eo tempore Stephanus papa distractum ab heremo [(929) 1Kb] in Ostiensi ecclesia episcopum fecerat, auditu [3877 1Kb] comperisset, una cum ceteris [3878 1Kb] cardinalibus qui [3879 1Kb] ad praesens aderant coepit quoquomodo [3880 1Kb] poterat obsistere, reclamare, ac terribiliter [3881 1Kb] anathematizare; sed omnes hii tandem fautorum ejus [Col. 0707A] terrore compulsi, per diversa coacti sunt latibula fugere. Ita a satellitibus Satanae Ostiensis ecclesiae archipresbyter [(930) 1Kb] non [3882 1Kb] tam canonum quam etiam litterarum ignarus, ut praedictum Mincium ad apostolatus culmen proveheret, raptus ac violenter attractus est. Humbertus interea episcopus tunc a Florentia revertens una cum Petro Tusculanensi episcopo, nequaquam Romae remorandum sub [3883 1Kb] tanto turbine ratus, clam post [3884 1Kb] paucos dies iter aggressus, apud Beneventum pascha celebraturus accelerabat. Qui cum feria 4 ante coenam Domini (Apr. 15) ad Sanctum Germanum applicuisset, simul cum socio invitatus a fratribus atque retentus festivitatis gratia est.

100. [Cap. 102.] Haec praeterea sunt quae de Friderici [Col. 0707B] muneribus hoc monasterium tempore diverso recepit. Crucem auream super [3885 1Kb] altare, gemmis ac margaritis speciosissime [3886 1Kb] comptam librarum paulominus duarum, cum tripode suo [3887 1Kb] argenteo deaurato, et astili onichino, argento et auro decenter [Col. 0708A] [3888 1Kb] ornato, quinque librarum inter utrumque. Yconas argenteas deauratas 4. Auream unam cum gemmis ac smaltis valde pulcherrimam, cum non parva ligni dominici portione. Ceraptata cristallina, parium unum; argenteum parium alterum. Codicellum evangelii auro gemmisque decoratum. Pluviala 6. Laternam argenteam magnam librarum 5, cum nigello [(931) 1Kb] . Urceolum argenteum ad ministerium altaris. Situlam argenteam deauratam cum smaltis. Pallia quoque et hostiaria aliquot. Tapetia 7, et unum majus quolibet pallio pretiosius. Antiphonarium unum.

Secundo tandem operis hujus ab Aligerno in Desiderium usque [3889 1Kb] Domino favente deducto libello, oportunum ac decens esse putamus, si vitam moresque illius ac gesta exintegro quantum [3890 1Kb] fas [Col. 0708B] suppetit descripturi et [3891 1Kb] ab ipsis ejus incunabulis incepturi, tertium historiunculae hujus primordium ejus auspiciis dedicemus, ac sic per [3892 1Kb] ordinem [3892 1Kb] reliqua illius opera comitante [3892 1Kb] Christi [3892 1Kb] gratia [3892 1Kb] contexamus.


Explicit liber secundus [3893 1Kb]


INCIPIUNT [3894 1Kb] CAPITULA LIBRI TERTII.
    1. De infantia [3895 2Kb] seu intentione Desiderii.
    2. Qualiter patre mortuo clam matrem fugerit, et habitum religionis induerit.
    3. Quomodo inventus a propinquis sit, et ad matrem reductus.
    4. Qualiter iterum fugerit et apud Salernum in monasterio de Cava sit commoratus.
    5. Qualiter per Landulfum principem rursus sit Beneventum reductus, et apud Sanctam Sofiam manere permissus, et quare Desiderius appellatus.
    6. Qualiter sit ad Tremitense monasterium primo, dehinc ad Majellam profectus, itemque Beneventum reversus.
    7. Qualiter Leoni papae sit familiaris effectus; et qualiter Alphano Salernitano conjunctus, primo in curiam papae Victoris, deinde ad hoc monasterium pariter venerit.
    8. De visione Desiderii et quomodo Alphanus ad abbatiam Salernitanam, ipse vero ad Capuanam praeposituram transmissi sunt.
    9. Qualiter sit Desiderius electus et ordinatus.
    10. De studio et constructione officinarum monasterii.
    11. Qua de causa Castellum novum construxit.
    12. De ordinatione papae Nycolai, et qualiter ab eo cardinalis et abbas est consecratus.
    13. Qualiter idem apostolicus apud Melphiam Apuliae concilium fecerit, et qualiter Sancta Maria [3896 1Kb] de [Col. 0709] Calena sancto Benedicto concessa, et Sanctus Benedictus de Salerno restitutus sit; et de concambio Sancti Laurentii.
    14. Qualiter a praedicto papa domnus Oderisius diaconus sit ordinatus, et in Aquino domnus Martinus, in [3897 1Kb] Venafro vero domnus Petrus episcopi constituti.
    15. Qualiter Richardo principatum, Viscardo [3898 1Kb] vero ducatum idem apostolicus confirmavit [3899 1Kb] ; et qualiter uterque illorum id adquisierit.
    16. [3900 1Kb] Qualiter idem princeps aliquanta finitima nobis castella partim conoesserit, partim commutaverit; et de concambio de Pede montis.
    17. De quorundam in [3901 1Kb] hoc loco oblationibus.
    18. Quot vel qualia ornamenta Desiderius tunc vel adquisierit vel fecerit [3902 1Kb] .
    19. De ordinatione papae [3903 1Kb] Alexandri, et controversia Cadaloy.
    20. De flagello fulminum, et visione abbatis super hoc.
    21. Qualiter per rogum [3904 1Kb] regis Sardiniae 12 illuc monachos direxerit, et qualiter a Pisanis disturbati fuerint.
    22. Item de oblationibus ipsius et alterius regis in Sardinia, et de satisfactione Pisanorum.
    23. De adventu ducis Gotfridi [3905 1Kb] ad Aquinum et de ingressu Normannorum in Marchiam [3906 1Kb] .
    24. Quot hujus monasterii fratres a praedicto patre ad honores promoti sint; et de privilegio nobis contra Hildebrandum archiepiscopum facto.
    25. De monasterio Tremitensi, a praedicto abbate recepto et ordinato.
    26. Qualiter ab eo vetus ecclesia eversa sit, et nova constructa.
    27. Qualiter a [3907 1Kb] Constantinopoli artificibus accersitis [3908 1Kb] , musivis et lapidibus eundem basilicam decoravit [3909 1Kb] .
    28. De diversis in eadem ecclesia laboribus.
    29. Quanta gloria ipsam ecclesiam dedicaverit, et quibus eam sanctorum [3910 1Kb] reliquiis adornaverit.
    30. De frequentia populorum propter absolutionem huc incurrentium [3911 1Kb] .
    31. De regina Agne [3912 1Kb] , et oblationibus ejus.
    32. [3913 1Kb] De variis ipsius ecclesiae ornamentis.
    33. Qualtier ad ampliandum monasterii claustrum, destructis prioribus officinis iterum eas multo potiores ac meliores effecit.
    34. [3914 1Kb] Qualiter cartae monasterii sancti Benedicti de Salerno nobis pertinentes, dudum repertae, absconditae, atque incisae pro nostra invidentia fuerint [3915 1Kb] .
    34a. De renovatione ecclesiae Sancti Martini, et constructione mansiunculae Desiderii, et qualiter dedicaverit ecclesias Sancti Bartholomei et turrium paradisi.
    35. De Alberico [3916 1Kb] , et qualiter vocatus interfuerit synodo. De Alfano. De Amato, et Constantino Africano.
    36. De demoniaco et clauda quadam curatis ab Alexandro papa, et de cambio de Sancta Maria de Palladio, et concessione Terracinensis civitatis [3917 1Kb] .
    37. De restitutione sive oblatione ac constructione monasterii sancti Angeli de Formas.
    38. De septem miraculis meritis beati Benedicti patratis [3918 1Kb] 
    39. De quibusdam refutationibus et oblationibus.
    40. De quibusdam miraculis beati Benedicti meritis in Galliis et hic patratis.
    41. De quorundam oblationibus.
    42. De mota quaestione coram apostolico super ecclesiam Sanctae Sophiae et ecclesiam Sancti Angeli de Formas.
    43. De miraculis quorundam hujus monasterii monachorum.
    44. De quorundam oblationibus.
    45. Qualiter Robertus Guiscardus Siciliam ceperit, Salernum, et ecclesiam sancti Matthaei apostoli construxit, brachium sibi reservans, et quamplurima loca.
    46. De pecunia violenter abstrata et interdicto.
    47. De quibusdam oblationibus et confirmationibus.
    48. De quorundam monachorum miraculis, et renovatione Sancti Liberatoris.
    [Col. 0711] 49. De causa dissensionis inter Henricum imperatorem et Gregorium papam, et qualiter Robertus Guiscardus Romaniam ingressus est.
    50. De archiepiscopo Ravennate invasore apostolicae sedis, et qualiter Desiderius iverit ad imperatorem, manserit, et redierit.
    51. De obitu duorum monachorum hujus monasterii.
    52. De castello Saracenisco, et Suio.
    53. Qualiter Robertus Guiscardus adduxit apostolicum ad hunc locum.
    54. De visione nocturna cujusdam Johannis, et cum missam apostolicus celebravit.
    55. De quadam parte salutiferae crucis huc apportata, et renovatione Sancti Benedicti in Capua, et pluvia postulata.
    56. De quorundam oblationibus, et Aldemario hujus coenobii monacho.
    57. De obitu Roberti Guiscardi, et brachio sancti Matthei apostoli.
    58. De oblationibus ejusdem Roberti in hoc coenobio.
    59. De quibusdam oblationibus et commutationibus.
    60. De quibusdam concessionibus a Desiderio factis, et quorundam oblationibus.
    61. De quorundam oblationibus.
    62. De Guaiferio Salernitano.
    63. De libris quos Desiderius fieri
    64. De latronibus.
    65. De obitu Gregorii papae, et de electione tractanda.
    66 De electione de Desiderio facta.
    67. De reditu electi ad Casinum.
    68. De consecratione electi papae Victoris. De corpore sancti Nicolai.
    69. De ecclesia Sancti Petri, et visione ejusdem apostoli.
    70. De Guiberto aeresiarcha, et persecutione ecclesiarum.
    71. Qualiter papa Victor misit exercitum in Africa contra Saracenos, et de victoria ejusdem exercitus.
    72. De concilio generali et constitutionibus.
    73. De obitu papae Victoris, et constitutione abbatis Oderisii
    74. Quot et qualia ornamenta ecclesiastica reliquid in hoc monasterio in suo obitu papa Victor, qui et Desiderius abbas.





INCIPIT LIBER TERTIUS.
[Col. 0711]

[Col. 0711A] DESIDERIUS abbas hujus monasterii tricesimus septimus, et quartus hujus loci restaurator ac renovator, sedit annis viginti novem, mensibus quinque.

Primus siquidem monasterii hujus fundator atque constructor fuit pater sanctissimus Benedictus, Petronax secundus, Aligernus [3919 1Kb] tertius: Desiderius hic noster extitit quartus. Quem [3920 1Kb] videlicet omnipotens Deus [3921 1Kb] adeo charissimum habuit, ut illud quod suo fideli famulo Benedicto olim promiserat, locum utique [3922 1Kb] istum quem tunc gentibus destruendum diripiendumque tradere censuerat [3923 1Kb] , in majorem longe quam tunc erat statum, famamque [3924 1Kb] et gloriam fore venturum, per ipsum nostro hoc tempore dignatus sit ut cernitur ad effectum perducere [Col. 0712A] [(932) 1Kb] . Hujus plane admirabilis et singularis vere sui ordinis viri, tam dives, tam [3925 1Kb] multiplex, tam denique copiosa est gestorum materia, ut vel [3926 1Kb] ipsi Jeronimo vel [3927 1Kb] Sulpicio certe si adessent, non posset videri ad scribendum indigna. Ego tamen quamvis imperitus [3928 1Kb] et iners, et tanto sim operi nequaquam sufficiens, tum pro imperio reverendissimi [3929 1Kb] patris Oderisii minime contemnendo, tum pro maxima quam idem pater Desiderius in me ab ipsa fere infantia habere dignatus est dilectione; cum me, vix dum quattuor et decem annos egressum in hoc sancto loco suscepit [3930 1Kb] , instruxit, enutriit, ac provexit: considerans [3931 1Kb] insuper cum tanti utilitate operis memoriam quoque tanti viri scriptorum [Col. 0713A] neglegentia paulatim in oblivionem, ac per hoc in contemptum fore venturam; licet non decenter, licet non eleganter, licet denique non sufficienter [3932 1Kb] id valeam, aggrediar tamen, confisus de auxilio Dei, vitam illius ac gesta quolibet modo perstringere, et ad gloriam Dei tantique viri dulcem [3933 1Kb] memoriam, nec non et [3934 1Kb] ad solacium filiorum ejus, fratrum nostrorum, litteris utcumque mandare. Aequius utique judicans cum obedientia et devotione inscitiae notam subire, quam de tam excellenti [3935 1Kb] materia ex toto silere: et indignum prorsus esse decernens, ut etsi omnia nequeo, vel aliquanta non studeam de tot tantisque operibus ejus referre; prudentissimo utique more venantium insectantium feras, qui, etsi omnes attingere [3936 1Kb] nequeunt, nequaquam tamen [Col. 0713B] quotquot possunt capere neglegunt. Et quoniam plurima prorsus et fere innumera hujus [3937 1Kb] viri sunt gesta [3938 1Kb] , multa ex [3939 1Kb] ipsis etiam quae scio me praetermissurum confiteor; quoniam si [3940 1Kb] universa scribere voluissem, prolixam certe et enormem historiam condidissem: quamvis ob hoc a multis nostrorum qui mecum illa [3941 1Kb] pariter recolunt, me redarguendum fore non dubitem. Sed ego lectorum fastidio utiliter consulens, si ea tantum quae relatu essent dignissima scriberentur, sufficere judicavi. Nam, si qua minus in [3942 1Kb] nostris litteris reperiuntur, in ejus profecto [3943 1Kb] operibus luce clarius pervidentur [3944 1Kb] . Hujus sane viri primordia, quoniam opitulante Christo hinc exordium sumere gestio, ab his qui ei [3945 1Kb] ab incunabulis extitere sodales didici [3946 1Kb] . [Col. 0713C] Multa praeterea laudabilium [3947 1Kb] actuum ejus a prioribus quibusdam audivi. Nonnulla etiam ex ejusdem ore veridico, cum frequenter me sibi nimia bonitate faceret adhaerere percepi. Caetera postremo illius et oculis propriis plurima vidi, et universis fere usque ad obitum ejus interfui. Unde lectorem meum reddere certissimum volo, nulla me in hoc opusculo extrinsecus additamenta facturum, nulla prorsus de illo nisi veraciter comperta scripturum: utpote qui me simplici intellectu legisse meminerim: Perdes, Domine, omnes qui loquuntur mendacium (Psal. V, 7); salvo utique intellectu alio, quo dictum id de hereticis affirmatur. Quod si forte aliquis invidentia seu malitia ductus, fidem his accoommdare noluerit, et favoris potius gratia huic rei me operam dedisse [Col. 0713D] putaverit: huc, si placuerit, properans, aperiat visus et videat, ac per ea quae videntur illa quoque quae videri non possunt actuum [3948 1Kb] ejus, semoto livore considerans, admiretur et credat, credensque bonorum omnium largitori laudes super hoc et gratias [Col. 0714A] referat. Sicque tandem me de multis illius pauca, deque maximis minima prorsus scripsisse cognoscat.

1. Is [3949 1Kb] ex nobilissima Beneventanorum principum origine sanguinis lineam ducens [(933) 1Kb] , spiritu potius quam carne nobilis esse ab ipsis rudimentis infantiae coepit, et Dei magis servitio quam saeculi vanitatibus operam dare ab ipsis ut ita dicam huberibus matris elegit. Studebat nanque puerulus adhuc frequentare ecclesiam, divinas lectiones et audire libenter et legere; cum quibusdam etiam religiosis saepe de his sermones innectere, et quaeque ab eis de bonis moribus addiscere poterat, in semetipso exprimere [3950 1Kb] . At pater [(934) 1Kb] illius saecularibus eum negotiis cupiens implicare, et utpote unicum unice diligens per posteritatis illius lineam suae nobilitatis [Col. 0714B] nomen disponeret propagare, puellam ei adaeque nobilem, cum jam inciperet adolescere, studuit desponsare, utque parentela eadem ad invicem firmaretur, modis omnibus maturare. Sed quoniam Dei Spiritus suo igne cor Desiderii ad mundi contemptum accenderat, econtrario longe aliter quam pater disposuerat agere puer egregius destinabat, seque potius heremum quam nuptias appetere, secretis quibus poterat gestibus indicabat. Et fecisset certe [3951 1Kb] suis desideriis satis; nisi quod diligens parentum custodia et singularis amor ac sollicitudo ingens impediebat.

2. Non post multos dies, Dei judicio, patre a Normannis perempto, Desiderius aliquomodo nactus occasionem quam dudum optaverat, omnibus coepit [Col. 0714C] modis clam licet satagere, ut desiderium quod cogitatu conceperat, opere parturiret. Cuidam igitur monacho bene sibi noto, prudenti satis in saecularibus viro, nomine Jaquinto, cujus videlicet [3952 1Kb] hoc ego relatione percepi, consilium totum communicat, pandit votum, voluntatem ostendit, et ut ei super hoc fideliter [3953 1Kb] auxiliaretur instanti [3954 1Kb] nimis preco deposcit. Erat tunc circiter annorum viginti. Nosti, inquiens, mi pater, qualiter me saeculo huic misero propinqui innexuerint. Sed quoniam, ut vere tibi fatear, jamdudum Deo vacare decrevi, per ipsum te obtestor et obsecro, ut juxta quod scis et potes, his me vinculis exsolutum Deo liberius serviturum clam omnibus ad aliquam remotissimam solitudinem transferas. Quid [Col. 0714D] multa? pollicetur in omnibus Jaquintus auxilium; sed cavere admonet [3955 1Kb] , ne forte sit haec suggestio demonum. Verum cum ejus per omnia firmum in Christo pectus agnovit, et rursus [3956 1Kb] iterumque pertemptans [3957 1Kb] idem semper quod pridem invenit: quadam die jam circa vesperam pariter ascensis [Col. 0715A] equis, quasi spatiandi gratia, civitatem egressi, consequentibus aliquot famulis ad [3958 1Kb] ecclesiam beati Petri cognomento Majoris quae juxta candem civitatem est sita perveniunt, ibique quasi [3959 1Kb] causa orationis ingressi, equos et gladium quo idem Desiderius tunc erat accinctus [3960 1Kb] , praedictis famulis pro foribus veluti servanda relinquunt. Inde jam sero per quandam illius ecclesiae posterulam vadentes, pede [3961 1Kb] iter adoriuntur [3962 1Kb] , et cum non plus octo miliariis abinde locus ille distaret ad quem pergere disposuerant, noctis errore simul ac pavore confusi vix illuc alterius diei mane perveniunt. Quos cum vir Dei servus [3963 1Kb] qui solitariam inibi vitam ducebat, Santari nomine, conspexisset, valde miratus atque laetatus est. Moxque inducens illos in cellam [Col. 0715B] suam, ac Desiderium frequenter exosculans, coepit sollerter exquirere cur ita venissent. Cognita itaque Desiderii voluntate vehementer obstupuit, quod puer tam nobilis, tam delicatus, tam dives, et praecipue parentum [3964 1Kb] singularis, tam ferventer universis saeculi pompis ac vanitatibus spretis, sub tam districto proposito serviturus Domino accessisset. Sed quoniam nil Deo difficile aut impossibile esse sciebat, laudes illi et gratias maximas referens, veterem hominem cum actibus ejus Desiderium, ipso vel maxime insistente protinus exuit, et novum qui renovatur in Dei cognitionem, illum consequenter vestivit. Et Jaquinto in sua maturius redeunte, solus Desiderius [3965 1Kb] cum Santari solo remansit.

3. Famuli igitur ejus, ut supra dictum est, cum [Col. 0715C] equis et armis ipsius frustra illum pro foribus ecclesiae praestolantes, cum discessum illius tandem aliquando cognovissent, vicina jam nocte ad civitatem quam [3966 1Kb] citius revertuntur, matrique ac propinquis quid accidisset, pavitantibus animis referunt [3967 1Kb] . Noctem illam mater continuavit in lacrimis: propinqui vero et affines ipsius mane facto equis ascensis, per diversam [3968 1Kb] viciniam requirendi illum gratia disperguntur, ac tandem quod erat in re suspicantes, probitatum ejus indicio ad Santari cellam deveniunt. Quam statim violenter ingressi, veste illum monastica vestitum reperiunt, ac vehementer irati praefatum Dei servum contumeliis magnis et conviciis multis adoriuntur, et inhoneste satis sacram vestem Desiderium exuentes, manibus eam [Col. 0715D] propriis scindunt; eumque invitum [3969 1Kb] licet et repugnantem priori veste vestiunt. Ac postremo [3970 1Kb] illum equo impositum ipsis lora tenentibus quasi maximam ante se praedam agentes, ad urbem more triumphantium revertuntur. Hic [3971 1Kb] jam matris lacrimas [Col. 0716A] et querelas simul ac suadelas frustra in [3972 1Kb] Desiderium jactas, propinquorum immo totius urbis tripudium, quis referre contendat? Annum fere integrum sub ingenti custodia in domo matris, habitu tantummodo saecularis, caeterum mente coelebs exegit, nullusque illi neque de nuptiis neque de actu [3973 1Kb] aliquo mundiali persuadere aliquatenus potuit. Ita quem fidelem ac strenuum domui suae dispensatorem constituere Dominus disponebat, ab omni eum carnalis contagii macula purum immunemque servavit; unde non immerito a cunctis civibus admirabilis [3974 1Kb] ac desiderabilis habebatur.

4. Sed cum jam fere nulla fugae ipsius suspicio matrem teneret, eumque quoniam [3975 1Kb] conjugatum non poterat, retinere secum vel clericum niteretur [Col. 0716B] ad episcopium quod domui suae satis erat contiguum primo quidem non sine custodia, dehinc securitate crescente solum saepius ire sinebat. Erat tunc in monasterio sanctae Sophiae praepositus nomine Siconulfus, qui Desiderii desiderium pleniter noscens quoniam per diem, ne suspicio revivisceret, non praesumebat, nocte cum eo apud episcopium saepissime loquebatur. Post non multos dies, noctu sicuti consueverat ad eum cum equis veniens, cuculla indutum clam Salernum perduxit, ac Beneventum perniciter rediit. Mox itaque [3976 1Kb] Desiderius ad principem Guaimarium consanguinitate sibi propinquum accedit, adventus causam ostendit, orat ut quoniam in patria vivere monachus parentum pertinacia non auderet, quiete apud illum Deo sibi servire liceret. [Col. 0716C] Si hoc mereretur impetrare, nusquam inde procederet. Si vero aliquando illum reddere propinquis deberet, modo potius sibi licentiam alio [3977 1Kb] properandi concederet. Ejus igitur adventu nimium [3978 1Kb] exhylaratus Guaimarius, et vehementer admiratus tantum in tantillo [3979 1Kb] adolescente fervorem, annuit postulatis; eumque secum per dies aliquot retinens, nullique se contra votum reddendum fidissime pollicens, demum ad monasterium sanctae Trinitatis quod Ad cavam nuncupatur non longe a Salerno situm, eodem petente transmisit [(935) 1Kb] . Quod propinqui persentientes [3980 1Kb] , magnis ac frequentibus precibus Desiderium sibi reddi Guaimarium interpellant: sed principe in promissione quam Desiderio fecerat permanente, per semetipsum Landulfus [Col. 0716D] Beneventanus princeps, matris ac propinquorum orationibus fatigatus Salernum venit, et Desiderium affinibus reddi deposcit.

5. Tali igitur tandem aliquando conditione ut [3981 1Kb] Beneventum redeat impetratur, ut sine alicujus [Col. 0717A] impedimento vel contradictione apud monasterium sanctae Sophiae sub monastica professione sibi manere liceret. Postquam ventum est Beneventum, universis affinibus sibi obviam simul cum civitate ruentibus, cum omni pariter comitatu princeps illum ad monasterium est prosecutus. Gregorius tunc vir valde prudens et strenuus eidem monasterio praeerat in abbatem, qui Desiderium multa hylaritate recipiens, pro eo quod universis desiderabilis erat, tunc primum mutato ejus nomine, Desiderium appellari praecepit. Nam usque ad id tempus Dauferius vocabatur.

6. Ibi [3982 1Kb] ergo illo per annos aliquot sub vita religiosissima commorante, et secum [3983 1Kb] saepissime reputante monachum in sua patria perfectum esse [Col. 0717B] non posse, pervenit interim ad notitiam illius fama monasterii Tremitensis, quod videlicet in Adriatico mari apud insulam Diomedis nomine [3984 1Kb] nuncupatam [3985 1Kb] triginta circiter millibus a terra distans situm esse dinoscitur. Et quoniam jamdudum apud Beneventum familiaritatem abbatis praedicti loci adeptus fuerat, vix licet impetrata licentia illuc perrexit; ibique satis austerae conversationi se tradens, non parvum tempus exegit. Sed cum ab eodem abbate adeo diligeretur, ut eandem ei abbatiam se quoque vivente contradere cuperet, ille vero subjectioni potius quam praelationi mentem accommodaret, ac propterea cedendum loco illi decerneret: quodam tempore idem abbas ad res monasterii disquirendas egrediens, eundem Desiderium secum ire rogavit; [Col. 0717C] quam ille egressionis oportunitatem libenter amplexus, minime differendam putavit. Cumque pariter ad Trasmundi [3986 1Kb] comitis [(936) 1Kb] quoniam res ita poscebat curiam perrexissent, uxor ejusdem comitis super adventu Desiderii propter quod ejus [3987 1Kb] affinis esset valde exhylarata, a viro suo ut secum illum aliquandiu retineret etiam invito abbate obtinuit; cujus videlicet retentionis auctor ipsemet, ut dicitur [3988 1Kb] , extitit. Audiens autem celebre tunc nomen heremitarum Majellae degentium, illuc properare ac Deo secretius servire desiderans, praedictum comitem ut ibidem transmitteretur oravit; quod et factum est. Ubi cum tribus circiter mensibus, a principio videlicet Februarii usque in tertiam post pascha ebdomadam [3989 1Kb] sub ingenti continentia [Col. 0717D] remoratus fuisset, transmissus est illuc supranominatus Jaquintus cum litteris ex parte apostolici ad heremi ipsius priorem; quarum tenor et priori sub interminatione jubebat ne illum amplius retinere praesumeret, et illi nichilominus mandat ne vel minimas [3990 1Kb] inibi moras innecteret. Ita regressus ad sanctae Sophiae monasterium est.

[Col. 0718A] 7. Non post multos dies (an. 1053) domnus Leo papa sanctissimus a partibus ultramontanis regressus Beneventum intravit, et quoniam Desiderius jam dudum Humberto, Silvae candidae episcopo, cognitus et valde [3991 1Kb] carus extiterat, tam per illum quam et per Fridericum tunc cancellarium eidem papae notus et valde familiaris efficitur; adeo [(937) 1Kb] ut illi frequenter in altaris officio adhaereret, et evangelium ad ejus missas saepius legeret. Per idem tempus praefatus pontifex descendit in Apuliam cum Normannis dimicaturus; sed Dei judicio ab his superatus, ac Beneventum regressus, ordinato Huodelrico [3992 1Kb] archiepiscopo [(938) 1Kb] quem secum adduxerat, post novem circiter menses Romam reversus, atque defunctus est (an. 1054. Apr. 19). Interea Desiderius [Col. 0718B] ob nimiam abstinentiam multasque vigilias in languorem non modicum decidens, medendi gratia Salernum perrexit. Ibi itaque illo aliquandiu remorante, Alfanus, qui postmodum ejusdem civitatis archiepiscopatum adeptus est, prudentissimus et nobilissimus clericus, maxima illi est familiaritate conjunctus. Cujus animum frequentibus monitis ad mundi contemptum exhortans, sic tandem ab illo exegit ut monachus fieret, si prius ut jam dudum mente conceperat Jerusolimam ire permissus fuisset. Hac inter illos sponsione firmata Beneventum reversus Desiderius est, atque post non multos dies mandat eidem Alfano ut ad se veniat. Renuente illo ac potius pavitante Salernum egredi, iterum Desiderius ad illum abiit, eumque, propter quorundam [Col. 0718C] inimicantium illi timorem, cuculla sua indutum noctu de civitate educens, secum Beneventum adduxit. Cum vero coepissent Alfanum nobiles quique viri ac clerici frequentare, eumque ob maximam ejus prudentiam decenter excolere, propositum autem Jerusolimitani [3993 1Kb] itineris paulatim coepisset in [3994 1Kb] ejus corde [3995 1Kb] tepescere, seque a Desiderii latere nullo unquam modo, nullo unquam tempore assereret velle dividere, tempus ab eis [3996 1Kb] aliquantum apud monasterium sanctae Sophiae exactum est: cum ecce fama percrebruit, papam [3997 1Kb] Victorem ab ultramontanis partibus Roman venisse (an. 1055), eumque ad partes istas in proximo venturum fore. Territus Alfanus hujusmodi nuntio, quod fratres suos [Col. 0718D] super Guaimarii principis occisione insimulandos arbitraretur [3998 1Kb] , adire [3999 1Kb] ac praeoccupare statuit apostolicum, secumque ire orat suppliciter Desiderium. Et quoniam miram cantandi peritiam, et medicinae artis scientiam non parvam habebat, ejusdemque artis codices nonnullos secum a domo detulerat, magni aliquid se habendum in summi pontificis curia omnimodis confidebat. Confectis igitur [Col. 0719A] atque aptatis quotquot potuit medicaminibus, una cum civitatis ipsius archiepiscopo ad Romanum pontificem in Tusciam proficiscuntur, eumque apud Florentiam remorantem reperiunt. In brevi itaque maximam apud illum familiaritatem adepti, et satis honorifice habiti sunt. Sed cum jam ibi per tempus aliquantum remorati, pro certo Desiderius comperisset papam minime ad partes istas venturum, insuper etiam ultra montes proxime profecturum; simulque valde inutilem [4000 1Kb] proposito suo considerans in ejusdem pontificis curia conversationem: coepit omnimodis instare Alfano, ut jam jamque peteret ab eo licentiam revertendi. Petrus ante non multos dies huic monasterio electus fuerat a fratribus in abbatem (Dec.), qui pro ipsa sua ordinatione insinuanda [Col. 0719B] duos hujus loci ad papam tunc fratres transmiserat. Igitur Desiderius optata jam dudum oportunitate reperta, accedit pariter cum Alfano ad Romanum pontificem, simulque pedibus illius se prosternentes, orant recedendi licentiam. Adduntque petentes, ut gratia religiosius vivendi per monachos qui ad eum a Casinensi monasterio venerant, illuc eos transmittere suisque litteris illos abbati dignaretur ac fratribus commendare. Annuit apostolicus, atque ita sicut poposcerant cum fratribus illis ad hoc coenobium transmissi sunt. Receptique decenter ab abbate, et fratribus sociati, honeste satis [4001 1Kb] atque humiliter inter illos aliquandiu conversati sunt, et ab universis in dilectione plurima habiti, nec non et monasticam ab eodem [Col. 0719C] abbate consecrationem adepti; Friderico super eorum adventu plus quam satis est gratulante.

8. Viderat per hos dies Desiderius visionem non contemnendam, quam satis proxime rei commendavit effectus. Cernebat siquidem se una cum Alfano in quadam excelsa ac valde pulcherrima turre quae juxta capitulum fratrum sita esset consistere, in qua nimirum pater Benedictus videbatur sede decentissima residere. Cumque ad illius visionem pavefacti [4002 1Kb] stuperent, et accedere propius nequaquam praesumerent, beatus pater [4003 1Kb] Benedictus Desiderio hylariter innuebat, eumque juxta se sedere [4004 1Kb] manu porrecta jubebat; Alfanus vero quoniam vocatus ab eo non fuerat, quasi indigne ferens [Col. 0719D] de domo illa exibat. Quae nimirum visio manifestissime portendere visa est, et Alfanum in loco hoc non diu remoraturum, et Desiderium Benedicti patris vicem in hoc monasterio suscepturum. Non multo post igitur a Gisulfo principe Alfanus expostulatus, primo apud Salernum in monasterio sancti Benedicti abbas effectus; demum [4005 1Kb] vero ejusdem civitatis archiepiscopatum indeptus est [(939) 1Kb] ; Desiderius autem [4006 1Kb] ad Capuanum monasterium est [Col. 0720A] transmissus praepositus. Richardus tunc Aversanus comes Capuam expugnabat: sed cum Pandulfus ipsius civitatis princeps indigna quaedam et superflua juxta priorum temporum consuetudinem Desiderio vellet injungere, ille vero [4007 1Kb] constanti ut erat pectore nequaquam in his ei congruum duceret assentiri, Capuam egressus ad Richardum accessit; et omnium quae extra civitatem erant monasterio pertinentium ab eo securitate percepta [4008 1Kb] , et maxima insuper illi extunc foederatus amicitia, in obedientiis ejusdem monasterii aliquandiu remoratus est, paucissimis in monasterio relictis fratribus, et caeteris ad se accersitis.

9. Dehinc cum praedictus Fridericus in abbatem loci [4009 1Kb] hujus electus (an. 1057), demum vero in [Col. 0720B] Romanum pontificem, ut suo in loco jam supra taxavimus, ordinatus fuisset, Romam ad illum, mense Augusto, cum duodecim aliis loci hujus fratribus nominatim ab eo [4010 1Kb] vocatus perrexit; ibique Romana febre perculsus, post paucos dies huc rediit. Cum autem idem apostolicus ad monasterium hoc post quattuor circiter menses venisset (Nov. 30), non multo post gravi languore detentus atque ad extrema fere perductus est. Accersitis itaque coenobii hujus prioribus, dat optionem illis in abbatem eligendi quem vellent. Qui cum habito adinvicem consilio nunc illum, nunc alium ut in talibus consuetudo est eligendum censerent, communis tandem universorum consensus in Desiderium expetendum aspirat; et ut ipse illis in patrem concederetur, communibus [Col. 0720C] votis papam exorant. Cumque valde [4011 1Kb] sibi placere eamdem electionem apostolicus asseruisset---nam et olim a tempore Leonis papae optime illi apud Beneventum notus extiterat, et ex quo Petrus abbas eundem Desiderium ante non plenum biennium receperat, multa se illi familiaritate devinxerat---ita quidem ut in camera erat, fratrum electionem confirmavit, dicens quod, quamvis plures eo tempore religiosos ac spirituales viros, multaque honestate et prudentia praeditos iste [4012 1Kb] locus haberet, neminem tamen magis idoneum eligere ad id officium de suo collegio potuissent. Sed [4013 1Kb] quoniam, dum ipse adviveret, nulli se mortalium eandem abbatiam tradere [4014 1Kb] decreverat, Desiderium vero ad Constantinopolitanum [Col. 0720D] imperatorem jam dudum Romanae sedis apocrisarium facere disposuerat: constituit ut si idem Desiderius se superstite reverteretur, ipse illi vellet honorifice [4015 1Kb] abbatiam contradere; si vero ante illius reversionem [4016 1Kb] se mori contingeret, redeuntem illum absque aliqua contradictione in abbatem congregatio universa reciperet. Stephanum itaque cardinalem, et Mainardum postmodum Silvae candidae episcopum illi socios itineris [Col. 0721A] donans, et in epistolis quas imperatori mandabat, Casinensis abbatiae illum electum commemorans, emisit a se, praecipiens ut expleta legatione reverti quantocius [4017 1Kb] festinaret. Post [4018 1Kb] haec Romam reversus (an. 1058. Mart. 29), ac demum profectus in Tusciam, post paucos dies apud Florentiam, ut jam supra retulimus, obiit. Desiderius igitur cum [4019 1Kb] injunctum sibi cuperet maturare negotium, sumptis quaeque essent tanto itineri necessariis, simul cum sociis [4020 1Kb] iter aggressus, ad monasterium sancti Johannis quod in [4021 1Kb] Veneris nuncupatur ut ibi mare ingrederetur profectus est. Cum autem per dies aliquot frustra [4022 1Kb] illic remoratus fuisset, et propter aeris inclementiam mare ingredi nequaquam praesumeret, Sipontum inde contendit; ubi [4023 1Kb] navem [Col. 0721B] qua Barim navigaret ingressus, per quendam episcopum qui orationis gratia montem Garganum adierat, fratribus se commendari, seque tunc [4024 1Kb] tantum mare ingressum illis significari rogavit. Sed, cum apud Barim quoque causa nichilominus [4025 1Kb] tempestatis aliquandiu restitisset, alium item nuntium huc dirigere studuit, per quem videlicet notificando [4026 1Kb] mandabat, ob temporis intemperiem usque ad eam [4027 1Kb] diem apud Barim morari. Contigit autem dispositione divina quae illum ad loci hujus recipiendum honorem hactenus retardaverat, ut eo die quo idem ejus [4025 1Kb] nuntius huc applicuit, eo quoque die fratres nostri qui cum papa profecti fuerant, illo apud Florentiam defuncto atque sepulto redissent. Mox itaque nostri consilio habito, duos [Col. 0721C] fratres qui Desiderium revocare nuntiata apostolici morte deberent, festinanter transmittunt [4028 1Kb] .

[Cap. 10.] Jam tandem Desiderius necessaria [4029 1Kb] quaeque itineri coepto sufficienter paraverat, jam jamque simul cum Argiro Barensium magistro navigare disponebat, cum ecce ipso palmarum dominico (Apr. 12) circa vesperam nuntios [4030 1Kb] praedictos accepit, defunctum apostolicum, et se ad revocandum illum sub [4031 1Kb] festinatione directos ab universis fratribus asserentes; rediret ergo quantocius, et regimen monasterii prout Dominus ordinaverat cunctis se desiderabiliter praestolantibus sumeret. Obriguit Desiderius tam subita apostolici morte perculsus, moxque sociis advocatis aperuit quid nuntii detulissent; coeperuntque pariter cum Argiro satagere, [Col. 0721D] qualiter ante quam mors papae divulgaretur reverti valerent. Non enim dubitabant se, cognito ejus obitu, a Normannis vel capiendos vel disturbandos. Redemptis igitur protinus seu adquisitis pro se ac sociis aliquot quibus veherentur jumentis, altera [4032 1Kb] [Col. 0722A] die (Apr. 13) iter aggredientes venerunt ad Robbertum Viscardum, tunc quidem partis [4033 1Kb] Apuliae comitem, postmodum vero totius Apuliae et Calabriae atque Siciliae ducem; rogantes ut secure illis per terram ipsius transire liceret. Qui ut fuit vir maximae bonitatis, licet jam papae transitum compertum haberet, et securitatem eis [4034 1Kb] concessit, et tres Desiderio equos quibus adhuc indigebat largitus est. Ita Deo in omnibus prosperante sine aliquo impedimento regressi [4035 1Kb] , ipso paschali sabbato (Apr. 18) jam tardiuscule ad civitatem sancti Germani applicuerunt. Dominica vero sancti paschae (Apr. 19) summo [4036 1Kb] diluculo ad [4037 1Kb] monasterium hoc ascendentos, capitulum fratrum de more ingressi sunt, praesidentibus Humberto sanctae Rufinae, et Petro [Col. 0722B] Tusculanensi episcopis, et Stephano cardinali ac Mainardo Desiderii sociis. Nam praedicti episcopi Humbertus et Petrus ut longe jam supra retulimus (l. II, c. 99), post [* 1Kb] apostolici transitum symoniaci tunc Mincii ordinationem fugientes, Beneventum pascha celebraturi pergebant; sed Deo ordinante gratia tantae festivitatis a nostris prioribus invitati fuerant [4038 1Kb] atque retenti. Post sollemnem itaque sollemnitatis [4039 1Kb] tantae [4040 1Kb] sermonem, mox Humbertus totius illius ordinationis optime conscius Desiderium advocat, eique quemadmodum olim fuerat a papa dispositum, obedientiam abbatiae recipere ex parte fratrum omnium imperat. Nulla post [4041 1Kb] imperium mora, nulla expectatio responsionis: protinus universi surgentes eundem Desiderium acceperunt, [Col. 0722C] atque cum maximis laudibus ad ecclesiam deportantes, in sede illum abbatis honorifice locaverunt, universis tum pro sollemnitate paschali, tum pro ipsius ordinatione immensa laetitia et jocunditate repletis; anno [4042 1Kb] Domini 1058 (April. 19).

10. [Cap. 11.] Igitur abbatia suscepta Desiderius coepit modis omnibus studere atque satagere ut quod dicebatur dici veraciter posset. Cernens itaque totius monasterii officinas et angustas ambitu et forma deformes, et cum vetustate tum inertia ruinosas, adeo ut et contiguo viderentur omnes domate coopertae, et egressus unius ingressui connexus esset alterius: incitabatur quidem animo illas aggredi ad renovandum, sed angebatur iterum, quia ut tam arduum [Col. 0722D] inciperet opus, nichil fere pensi habebat. Primo tamen [4043 1Kb] quasi experiri cupiens si quid valeret, palatium quod dudum Richerius abbas ab orientali parte monasterii inchoatum ad solarium usque perduxerat, opere satis decenti [4044 1Kb] perfecit [(940) 1Kb] ; juxtaque [Col. 0723A] ipsum versus ecclesiam, parvulam quidem, sed competentem plane in qua libri reconderentur aedeculam fabricavit. Quod cum sibi prospero eventu cerneret obvenisse, domum etiam in qua abbates manere consueverant, a [4045 1Kb] fundamentis renovare instituit: quae videlicet a septemtrionali parte adhaerens ecclesiae, et vilissimis lignorum [4046 1Kb] furculis ab inferioribus [4047 1Kb] sustentata, et viminibus ex parte maxima videbatur intexta [4048 1Kb] ; adjuncto illi palatio cum absida, quod veteres todericum appellare solebant. Dehinc inspirante ac prosperante Deo, mansionem etiam illam quae quiescentes [4049 1Kb] fratres diversis prae sui exiguitate solariis continebat, nichilo segnius renovare agressus est; in latere scilicet prioris a meridiano, quam funditus evertere ob claustri spatium disposuerat [4050 1Kb] . Namque propter ipsius [Col. 0723B] montis verticem, cui nulla fere planities [4051 1Kb] inerat, vix in hoc loco parvissimi claustri speciem juxta absidam ecclesiae priores effecerant. Perfecta est igitur eadem domus in longitudine cubitorum sexaginta et centum, in latitudine vero cubitorum viginti quattuor [4052 1Kb] : in [4053 1Kb] altitudine autem, propter ipsius montis inaequalitatem quantitatis diversae, maximae tamen. Quam [4054 1Kb] cum abietinis trabibus pulcherrime contignasset, lateribus cooperuit diversisque coloribus decoravit. Super [4055 1Kb] haec nichil moratus, pari tenore vetus capitulum funditus diruens, novum [4056 1Kb] construxit; illudque gypsea urna in giro, vitreisque fenestris, ac pulchro satis [4057 1Kb] variorum marmorum pavimento decorans, tegulis nichilominus [Col. 0723C] cooperuit, et nimis venusta [4058 1Kb] diversorum [4057 1Kb] colorum varietate depinxit.

11 [Cap. 12] Interea Frattenses oppidani, inquietorum ac [4059 1Kb] perfidorum hominum usque [4060 1Kb] ad id temporis genus, ac si quidam latrunculi, junctis sibi Minturnensibus aliisque vicinis, nunc furtim nunc palam oppida sibi contigua nobis pertinentia infestare non desistebant. Terminum siquidem qui inter nos et illos antiquitus dividebat, id est duo leones [4061 1Kb] lapidei, cum non procul ab eorum castro consisteret, olim malitiose clam confringentes in proximum demerserant puteum; qua nimirum fraude fidentes, si quando nos [4057 1Kb] terminum nostrum inter duos leones, sicut praecepta imperatorum [4062 1Kb] continent computabamus, illi de leonibus qui secus portas [Col. 0723D] Sancti Georgii positi sunt illud dici, derisorie [4063 1Kb] immo pertinaciter affirmabant. Ecrum [4064 1Kb] igitur frequentissimas molestationes Desiderius egerrime [Col. 0724A] ferens, simulque illius sententiae reminiscens: Observatio ordinis nostri summam deposcit quietem et securitatem; cum neque beneficiis eos, neque rationibus aliquatenus sedare valeret, ad eorum tandem violenter frenandam nequitiam totus intendit; et Adenulfi Cajetani ducis cui gratiam principis conciliaverat [(941) 1Kb] adminiculo fultus, mox castellum cui Novum proprie nomen inditum est, in monte qui Peranus dicitur omni instantia contra illos erexit. Sicque sua deinceps eos tutare, non autem amplius aliena pervadere compulit.

12. [Cap. 13.] Sed ut [4065 1Kb] retro paululum redeam, cum post obitum piae memoriae Stephani papae, supradictus Hildebrandus reversus ab imperatrice, contra ejusdem apostolici interdictum juvasam a [Col. 0724B] pessimis hominibus ecclesiam comperisset, Florentiae substitit; suisque litteris super hoc Romanorum meliores conveniens, eorumque ad omnia quae [4066 1Kb] vellet consensum recipiens, mox annitente Godfrido duce Girardum Florentinum episcopum in Romanum papam elegit, simulque cum ipso et duce Romam mense jam Januario venit (an. 1059); ubi praefatus electus a Romano clero et populo in [4067 1Kb] apostolica sede inthronizatus, et Nycolai nomen indeptus est. Qui mox supradictum invasorem cum omnibus suis fautoribus excommunicans, tandem quorundam suorum interventu illum in communionem recepit, atque apud ecclesiam sanctae Mariae quae a Romanis Maior vocatur, sacerdotali privatum officio manere constituit [(942) 1Kb] . Mandat deinde ad hoc monasterium, [Col. 0724C] quatinus domnus abbas sibi in Marchiam proficiscenti quam citius potest occurrat, videlicet ut proximo Martii mensis jejunio et presbyterii [4068 1Kb] gradum et cardinalatus pariter dignitatem [4069 1Kb] cum abbatiae consecratione recipere debeat. Dominica igitur prima quadragesimae (Feb. 21) paratis omnibus necessariis iter arripiens, apud Farfense monasterium apostolico se conjunxit; ubi nimis ab eo amicabiliter honorificeque receptus, Auximum [(943) 1Kb] simul cum ipso profectus est. Ibidem itaque secundo quadragesimae sabbato, quod tunc pridie Nonas Martii evenit, cardinalis presbyter ab eodem apostolico ordinatus, et sequenti dominica abbatiae consecrationem adeptus, privilegium [(944) 1Kb] ab eo satis honorificum juxta consuetudinem praedecessorum suorum recepit (Mart. [Col. 0724D] 8): quo insuper ad cardinalatus dignitatem [4070 1Kb] et honorificentiam patris sanctissimi Benedicti, per totam Campaniam et Principatum, Apuliam quoque [Col. 0725A] atque Calabriam, ab ipso fluvio Piscaria sicut influit [4071 1Kb] in mare vicem suam idem apostolicus illi concessit [(945) 1Kb] . Post haec accepta remeandi [4072 1Kb] licentia Romam veniens, proxima dominica mediantis quadragesimae (Mart. 14) apud ecclesiam beati Petri missam sollemniter celebravit, atque turba [4073 1Kb] Romanorum innumera comitatus, ad titulum sanctae Ceciliae trans Tiberim maxima cum laude deductus est; sicque ad hoc monasterium in festivitate [4074 1Kb] beati Benedicti reversus. Sed [4075 1Kb] quoniam invitatus fuerat pascha cum apostolico celebrare, evestigio Romam regressus est [4076 1Kb] , ibique usque ad peractam de more synodum [4077 1Kb] remoratus. In qua videlicet synodo (Apr. 13) idem apostolicus inter caetera quae sollemniter statuit, decretum de ordinatione Romani [Col. 0725B] pontificis [(946) 1Kb] qualiter scilicet, vel a quibus personis, seu pacis seu belli tempore, debeat ordinari, antiquas praedecessorum suorum secutus sententias discretissime scripsit; idque sub districto anathemate tam sua quam omnium qui eidem synodo interfuerant sacerdotum auctoritate, roboravit.

13. Eodem tempore (Jun. 24) idem papa ad hoc monasterium in ipsa beati Johannis nativitate adveniens, sociato sibi Desiderio in Apuliam descendit; ubi, cum apud Melphiam concilium celebrasset, Richardus princeps cujus jam supra meminimus per admonitionem seu [4078 1Kb] jussionem ejusdem apostolici praeceptum fecit huic loco de monasterio sanctae Mariae in Calena [4079 1Kb] , sito in finibus Apuliae juxta [Col. 0725C] civitatem quae dicitur Besti [(947) 1Kb] , cum omnibus exintegro castellis, villis, cellis, et universis omnino possessionibus ejus (Aug. 23). [Cap. 14.] Gisulfus etiam Salernitanus princeps [4080 1Kb] monasterium sancti Benedicti de Salerno, quod [4081 1Kb] nobis jam dudum parentum ipsius violentia subtraxerat, tactus [4082 1Kb] timore Dei, in manus domni abbatis exintegro restituit, et, ut ab eo religiosius ordinaretur oravit. Sed cum inde [4083 1Kb] subducto abbate, praepositum ibi juxta morem cellarum nostrarum ordinavisset [4084 1Kb] , indigne [4085 1Kb] nimis hoc Salernitani simul et invidiose accipientes, eundem principem id disturbare tum precibus tum instantiis nimiis compulerunt. Demum idem princeps consilio habito, monasterium sancti [Col. 0726A] martyris Laurentii intra Salernum [4086 1Kb] in latere montis aedificatum, quod sibi jure haereditario pertinebat, ex toto [4087 1Kb] cum omnibus pertinentiis suis non quidem parvis praedicto nostro abbati concessit, et per praeceptum in hoc monasterio confirmavit; nec tamen refutationem illam quam de priori monasterio fecerat violavit [* 5Kb] .

[Col. 0727B] 14. Cap. 15.] Sequenti tempore praefatus [4089 1Kb] pontifex iterum ad has partes deveniens, domnum Oderisium Oderisii Marsorum comitis filium, et loci [Col. 0727C] hujus a puero monachum diaconum in Lateranensi ecclesia, apud Acerras [(950) 1Kb] positus [4090 1Kb] ordinavit. Tunc [4091 1Kb] etiam in Aquinensi civitate deposito episcopo nomine Angelo, eo quod neophitus et rerum ecclesiasticarum male prodigus erat, nec non et pro [4092 1Kb] quibusdam nequitiis suis a sanctae memoriae papa Leone jam dudum excommunicatus extiterat, domnum Martinum, Florentinum genere, religiosum plane atque prudentem de hujus loci prioribus monachum episcopum consecravit. Petrus quoque [4093 1Kb] Venafranae [4094 1Kb] et Hiserniensis sedis episcopus, Ravennas natione, monasterii [4095 1Kb] hujus monachus, tempore nichilominus ipso sacratus est.

15. [Cap. 16.] Eisdem [4096 1Kb] quoque diebus et Richardo principatum Capuanum [4097 1Kb] , et Robberto [4098 1Kb] [Col. 0727D] ducatum Apuliae et Calabriae atque Siciliae confirmavit, [Col. 0728A] sacramento [4099 1Kb] et fidelitate Romanae Ecclesiae ab eis primo recepta, nec non et [4100 1Kb] investitione census totius [4101 1Kb] terrae ipsorum, singulis [4102 1Kb] videlicet annis per singula boum paria denarios duodecim [(951) 1Kb] . Sed quoniam duorum [4103 1Kb] horum magnatuum. Robberti scilicet atque Richardi decurrens [4104 1Kb] historia attulit mentionem, qui prae caeteris sui temporis mortalibus locum hunc et [4105 1Kb] dilexerunt, et ditaverunt, et protexerunt, quique huic nostro Desiderio nimium devoti, fideles, et amicissimi in omni vita extiterunt: dignum videtur, qualiter sit uterque ad suae dignitatis honorem provectus [4106 1Kb] vel breviter opusculo isti inserere; nam et superius (l. II, c. 66) nos id ipsum promisisse meminimus. [AMAT III, 7, 10, 11; IV, 3, 4-7, 18, 23; V, 7, 18, 20, 23, 24-27; [Col. 0728B] VI, 13-22.] Robberto igitur primum frater ejus Drogo qui tunc comes erat Apuliae, roccam sancti Marci concessit, quam videlicet in confinio Calabriae ipse non multo ante construxerat, deque tota illum Calabria pariter investivit. Sed, cum Robbertus [4107 1Kb] idem pauper admodum esset, nec sine multae summa pecuniae ad milites conquirendos eandem se posse adquirere pervideret, tandem vicinae civitatis dominum quae Bisinianum [4108 1Kb] vocatur, Petrum videlicet Tyrae, divitem valde virum vocatum ad colloquium cepit; a quo utique viginti milia aureos pro ejus absolutione recepit. Huic ad fratrem pergenti Girardus de bono alipergo occurrens, primus omnium illum quasi [4109 1Kb] per jocum Viscardum appellavit, ejusque demum miles effectus, Alveradam amitam [4110 1Kb] [Col. 0728C] suam illi in matrimonium junxit; sicque simul ingressi Calabriam, brevi tempore universas fere illius urbes ceperunt. Post mortem autem fratris Humfridi (an. 1057) honore ipsius recepto, Regium urbem obsidens capit, et [4111 1Kb] extunc coepit dux appellari. Dehinc [4112 1Kb] (an. 1059) reversus Apuliam cepit etiam Trojam; et ita paulatim, diversis licet temporibus totam terram universosque partium illarum Normannos praeter Richardum, suo subdidit dominatui. Cognito praeterea quod praedicta Alverada sibi affinis esset, parat divortium; ac [4113 1Kb] sororem Salernitani principis coepit expetere in conjugium. Quod et factum est. Et Alveradae quidem [4114 1Kb] dona conferens plurima, Calabriam cum Sikelgaita [4115 1Kb] perrexit. Post haec (an. 1061) ad Saracenorum expugnationem et [Col. 0728D] adquisitionem Siciliae ingens Robberti animus vertitur; [Col. 0729A] ad quam videlicet cum valido exercitu transiens, Messanam primo quae in portu sita erat ex improviso occupat; inde Rimetum; [(952) 1Kb] ad urbem deinde [4114 1Kb] quae Castrum Johannis vocatur [4116 1Kb] ex quatuor partibus castella [4117 1Kb] communit, bella ibi et [4118 1Kb] plurima et prosperrima peragit; a Panormitano admirato dona ingentia recipit; castrum sancti Marci nomine in valle Demenae construit; Messana militibus communita, ingenti [4119 1Kb] tandem auro onustus Calabriam repetit. Ydrontum [4120 1Kb] deinde tandiu obsidens afflixit, quousque illi se tradidit. Inde Barim [4121 1Kb] terra marique circumdat, eamque post quattuor circiter annos Argirizzi factione ingreditur [(953) 1Kb] . Rursus igitur ad Siciliae Panormique expugnationem cum navali profectus exercitu [(954) 1Kb] , intra quinque [Col. 0729B] mensium spatium Cathenam primo, inde vero [4122 1Kb] Panormum [(955) 1Kb] , deinde Mazarim [4123 1Kb] [(956) 1Kb] (an. 1072); sicque fratrem Roggerium de tota investiens insula, et medietatem Panormi, et Demenae, ac Messanae sibimet retinens, acceptis Saracenorum obsidibus. thesauro ingenti ditatus Calabriam redit. Haec interim de Robberto [* 1Kb] : jam nunc aliquanta de Richardi principatu scribamus.

Hic itaque Aversanum ut supra jam tetigimus (ad a. 1050) comitatum indeptus, ad [4124 1Kb] principatus dignitatem toto nisu ambire, et Capuanae urbis expugnationem animum coepit intendere [(957) 1Kb] . [AMAT. [Col. 0729C] IV, 8.] Supra quam cum tria castella firmasset, eamque acriter debellans affligeret, septem milibus tandem aureis a Pandulfo juniore susceptis obsidionem solvit; sed ad tempus. Nam cum post mortem Pandulfi Landulfus filius successisset, mox et Richardus accedens obsidionem firmavit. Proferunt multam Capuani pecuniam, Richardus nil appetit nisi terram. Artati demum famis penuria cives, cedente Landulfo recipiunt hominem, sacrant in principem, portas sibi dumtaxat cum turrium fortitudine retinentes (an. 1062. Mai. 21). Dissimulat hoc interim novus princeps, et aptius [4125 1Kb] id expetendi tempus expectat. [AMAT. IV, 13, 26, 28, 30, 31.] Non multo post venit ad hoc monasterium, recipitur honorifice nimis cum processione sollemni: erat [Col. 0730A] [4126 1Kb] [(958) 1Kb] enim admodum gloriae appetens. Placen omnia valde; rogatus a senioribus de loci tutela, devotissime promittit se totius monasterii contra omnes quos posset fidelissimum de caetero defensorem. Campaniam deinde profectus, totam ferme intra tres menses adquirit. Inde Capuam rediens, congregatis nobilibus dignum jam asserit esse, turres civitatis et portas [4127 1Kb] sibi contradi. Timentibus hoc et omnino refutantibus agere Capuanis, iratus princeps urbem exit, eamque rursus artissima obsidione undique cingit. Iterum cives fame valida pressi, ultra montes ad imperatoris suffragium exorandum archiepiscopum suum [(959) 1Kb] transmittunt; sed qui verba detulit verba recepit sine aliqua utilitate regressus [(960) 1Kb] . Tunc Capuani spe undique decidentes, [Col. 0730B] jamque resistere, nullo [4128 1Kb] penitus eis ferente auxilium non valentes, tandem [4129 1Kb] et turres, et portas, et seipsos omnes cum suis omnibus potestati [4130 1Kb] principis tradiderunt, anno [(961) 1Kb] dominicae incarnationis millesimo sexagesimo secundo, cum jam per decem circiter annorum curricula Normannis viriliter ac [4131 1Kb] strenue repugnassent. Post paucum tempus divino judicio nocte conflagrata Teano, mane princeps cum exercitu supervenit; fugientibusque [4132 1Kb] comitibus, civitatem ultro tradentibus civibus recipit. Ita [(962) 1Kb] sibi Deo in omnibus pro incolarum nequitiis prosperante, universas Capuani principatus attinentias cum civitatibus et castellis brevi sibi tempore subdidit. In omnibus autem his prosperitatibus Deo et patri Benedicto semper gratias referebat; [Col. 0730C] ejus se meritis adjuvari, ejus orationibus attolli constantissime [4133 1Kb] profitens. Jam vero dommum abbatem licet dudum apud Capuam praesidentem ut supra diximus sibi amicissimum fecerit, ex eo tamen illum ac si patrem modis omnibus venerari, ejus se [4134 1Kb] consiliis omnino committere, ipsi quasi domino libenter obtemperare [Cap. 17]. Primo igitur anno quo princeps simul cum Jordane filio factus est (an. 1058), juxta morem priorum principum generale praeceptum fecit (Nov. 12) huic monasterio de omnibus omnino pertinentiis ac finibus suis [(963) 1Kb] . Sequenti vero tempore (an. 1063) fecit praeceptum monasterio nostro (Apr. 22) quod Capuae situm est, de platea publica quae erat inter murum civitatis et claustrum ejusdem coenobii [(964) 1Kb] unde magnam inquietudinem [Col. 0731A] fratres tam a quibuslibet transeuntibus, quam et a vicinis mulierum [4135 1Kb] garrulitatibus cotidie patiebantur.

16. [Cap. 18.] Tantae igitur potestatis Desiderius Dei nutu amicitia fretus, nequaquam tam acceptabile tempus neglegendum existimans [4136 1Kb] eidem principi tum precibus, tum muneribus non exiguis instare coepit, ut huic monasterio quod [4137 1Kb] tantopere se diligere fatebatur, quietem dignaretur et securitatem largiri, et castella nobis finitima quibus undique frequenter infestabamur, quae videlicet ipse jam in suam dicionem redegerat, eidem monasterio in perpetuum possidenda firmaret. Ejus itaque votis princeps gratantissime annuens, primo quidem castrum quod Mortula dicitur, simul cum Casa Fortini [(965) 1Kb] ; dehinc [(966) 1Kb] oppidum Frattarum (an. [Col. 0731B] 1065. Jan. 19) cujus jam supra meminimus (c. 11); sequenti vero anno [(967) 1Kb] roccam cognomine Cucuruzzum [4138 1Kb] ; turrem quoque quae juxta mare sita est, in eo videlicet loco quo Liris [4139 1Kb] fluvius mari miscetur [(968) 1Kb] ; nec non et castellum Teramense: [(969) 1Kb] haec inquam omnia, cum [4140 1Kb] omnibus simul eorum [4141 1Kb] pertinentiis, principalibus singillatim praeceptis huic loco ex integro concessit et confirmavit. Data sunt autem in commutationem eidem principi, pro Frattis castellum quod dicitur Capriata cum omnibus pertinentiis suis, additis insuper trecentis bizanteis. Pro Teramensi vero castro datum est illi castrum [4142 1Kb] quod vocatur Conca, quod ipse nobis dudum reddiderat, una cum curte sancti Felicis de Miniano. Oppidum praeterea vicinius monasterio [Col. 0731C] quod Pesmontis vocatur, quodque [4143 1Kb] nobis erat infestius ac molestius caeteris, eodem tempore a comitibus Aquinensibus Desiderius commutavit; pro quo videlicet roccam quidem vocabulo Cellarolam [4144 1Kb] , et Postam illis extoto concessit; retento sibi lacu ejusdem loci cum ecclesiola quae juxta est. [Col. 0732A] Partem vero de municipio sancti Urbani nobis tunc pertinentem, idest 120 familias, singillatim dedit comiti Adenulfo in vita tantum sua tenendam, retentis sibi familiis 12 cum ecclesia sancti Urbani, et cum terra quae sufficeret ad duo paria boum: ea videlicet condicione ut si vellet nobis praedictus comes in vita sua easdem hominum familias reddere, nos daremus illi 50 libras denariorum; sin autem, post mortem illius in nostram [4145 1Kb] omnes illi homines dicionem redirent.

17. [Cap. 19.] Per [(970) 1Kb] idem tempus oblatae [4146 1Kb] sunt in hoc loco ecclesiae per diversa loca, quas suo ordine compendiose subter annectimus, ab anno videlicet primo ordinationis Desiderii [4147 1Kb] usque ad dedicationem majoris ecclesiae [1058-1071], deinceps [Col. 0732B] reliqua descripturi. Ecclesia sanctae Mariae in Aurola, territorio Larinensi [(971) 1Kb] . Ecclesia sancti Benedicti intra civitatem Albanensem. Monasterium sanctae Mariae de Cellis, territorio [4148 1Kb] Carseolano [(972) 1Kb] . Monasterium sancti Benedicti de Orbeto, loco Pascusano [(973) 1Kb] . Ecclesia sancti Valentini intra Ferentinum Campaniae [4149 1Kb] . Ecclesia sancti Marci de Carpenone, loco Aquasonula [(974) 1Kb] . Ecclesia [4150 1Kb] sancti Dimitrii intra civitatem Neapolim, in regione Albinense. Ecclesia sancti Petri in Orbeto, loco Morino. Ecclesia [4151 1Kb] sanctae Luciae juxta castellum Rendenariae. Monasterium sanctae Eufemiae [4152 1Kb] in Marchia [(975) 1Kb] , territorio Teatino [4153 1Kb] . Ecclesia sancti Angeli et sanctae Mariae in Comino, loco Pesclo [4154 1Kb] Masculino [4155 1Kb] [* 1Kb] . Ecclesia sancti Johannis de Conca, loco [Col. 0732C] Pilano [4156 1Kb] . Ecclesia sancti Nycolai intra Aquinum, juxta plateam. Ecclesia sancti Blassii de Sancto Johanne in Baniarola [(976) 1Kb] . Ecclesia sancti Benedicti in territorio Aretino, loco Ficarola. Ecclesia [4157 1Kb] sancti Angeli de Algido [** 1Kb] . Monasterium sanctae Agathae subtus civitatem Tusculanam (977) 1Kb] . Ecclesia sancti [Col. 0733A] Salvatoris in eadem civitate Tusculana. Ecclesia sanctae Mariae cognomento Ad vineas [(978) 1Kb] , territorio Tusculano [4158 1Kb] [*** 1Kb] . Ecclesia sanctae Mariae de Uppa, territorio Carseolano. Ecclesia sancti Nycolai et sancti 4159 1Kb] Moyses apud Campaniam, loco Turrici. Ecclesia sancti Angeli in Bettorrito, pago Marsorum. Ecclesia sancti Herasmi, et sancti Angeli, et sancti Donati [4160 1Kb] de Pomperano, similiter in Marsia. Ecclesia sancti Christophori, et sancti Constantii, territorio Aquinensi. Ecclesia sancti Martini de Arpino. Monasterium [# 1Kb] sancti Petri de Burgano 4161 1Kb] , in finibus Luceriae. Omnes istae ecclesiae cum universis omnino possessionibus ac pertinentiis earum tam mobilibus quam immobilibus huic monasterio intra praescriptum spatium oblatae, et a Desiderio receptae [Col. 0733B] sunt.

[Col. 0733C] Tunc temporis Baldoinus comes de valle Sorana obtulit, seu refutavit beato Benedicto tres curtes de Comino, quas videlicet [4162 1Kb] per cartulam commutationis a parte hujus monasterii retinebat; id est ecclesiam sancti Urbani cum pertinentia [4163 1Kb] sua, et ecclesiam sancti Victorini cum ipso lacu de Vicalbo, et ecclesiam sancti Angeli quae dicitur in Pratora, cum omnibus omnino pertinentiis ac rebus earum [4162 1Kb] , quemadmodum a nobis receperat. Eodem quoque tempore (an. 1064. Mart.) Paldus [4164 1Kb] Venafranus [Col. 0734A] comes obtulit beato Benedicto quartam partem de castello quod dicitur Sextum, et medietatem totius partis suae de valle Venafri, et de Teano, et de Calinulo, et de Calvo, et de Cajatia [4165 1Kb] , nec non et de omnibus quae possidere videbatur in toto principatu Capuano. Alio etiam praecepto obtulit in hoc loco quartam partem de Cerreto [4166 1Kb] plano, et Torcino, et medietatem de rocca sancti Georgii, et de Vitecuso, et de Cerasolo [(983) 1Kb] , nec non et integrum castellum quod dicitur Cerulanum, cum omnibus exintegro [4167 1Kb] pertinentiis ejus. Sed et Landulfus comes de [4168 1Kb] Miniano [(984) 1Kb] ad conversionem veniens, obtulit curtem suam huic monasterio non longe ab eodem Miniano, cum duabus ecclesiis, Sancta Maria [4169 1Kb] et sancto Johanne. Praeterea et Joannes [Col. 0734B] comes de Pontecurvo, cognomento Scintus superius jam nominatus (l. II, c. 65), obtulit [4170 1Kb] in hoc loco ecclesiam sancti Angeli de loco qui dicitur Merulanus, et ecclesiam sancti Blassii sub castello quod appellatur [4171 1Kb] Pica, et integram curtem de Baniolo, et Sipizano, et castellum quod vocatur [4172 1Kb] Pastina, nec non et quattuor vicendas [4173 1Kb] non parvas, cum universis praedictarum ecclesiarum et [4174 1Kb] curtium pertinentiis (an. 1066 Feb.) [(985) 1Kb] . Johannes quoque filius Landulfi [4175 1Kb] comitis Teanensis, per quartam firmavit et concessit in hoc monasterio integram partem suam de castello Mortula [4176 1Kb] , et de omnibus quae illi a patris [4177 1Kb] parte in eodem loco pertinuerant (an. 1070. Sept.). Idem nicholominus fecit [4178 1Kb] et frater ejus Landulfus infans infra aetatem de tota [Col. 0734C] altera parte sua [(986) 1Kb] . Tunc [4179 1Kb] etiam Pandulfus quidam de [4180 1Kb] Sipontinis nobilibus ab obitum veniens, de quinquaginta passibus ad [4181 1Kb] piscandum in mare, in loco qui vocatur Ad Rigora, oblationem in hoc monasterio fecit (an. 1064. Mai.) [(987) 1Kb] . Per eos dies Berardus Marsorum comes de [4182 1Kb] monasterio sanctae Mariae in valle Marculana in hoc loco oblationem faciens, simul eam huc cum filio suo Todino egregiae indolis adolescente jam pridem apud monasterium Reatinum converso transmisit. Idem quoque postmodum ad hoc monasterium veniens, reddidit beato Benedicto monasterium sanctae Mariae de Luco [Col. 0735A] [4183 1Kb] , simul cum rocca quae super ipsam ecclesiam [4184 1Kb] constructa erat [(988) 1Kb] , et cum omnibus villanis qui ibi residebant, et cum universis omnino per totam Marsiam pertinentiis ejus (an. 1070. Nov.). Huic [4185 1Kb] Desiderius sub libelli nomine terram mille modiorum mensura de rebus hujus monasterii per diversa loca quae sub sua duntaxat erant [4186 1Kb] ditione, assignari praecepit, censu quinquaginta solidorum per annos singulos constituto.

18. [Cap. 20.] Aestuabat interea ingenti desiderio Desiderius, ecclesiastica etiam ornamenta de quibus usque ad id temporis pauperes admodum videbamur, undecumque conquirere; sed bonum desiderium non [4187 1Kb] est passus Deus in tanto homine inefficax esse, sicut in sequentibus pervidebitur. Partim itaque [Col. 0735B] de propriis defereus, partim vero a Romanis amicissimis mutuans, centum et octoginta librarum pretio congesto omnia fere ornamenta papae Victoris, quae hac illacque per Urbem fuerant pignorata redemit; quae videlicet ista [4188 1Kb] sunt. Pluviale diarodanum [4189 1Kb] , totum undique auro contextum, cum fimbriis nichilominus aureis. Planeta [4190 1Kb] diacetrina [4191 1Kb] , aureis listis undique decenter ornata; alia vero [4192 1Kb] exameta [(989) 1Kb] , friso nichilominus in giro circumdata. Dalmatica similiter exameta, auro et albis a capite, manibus [4193 1Kb] , ac pedibus insignita. Tunica diapistin cum urna amplissima a pedibus et manibus ac scapulis aurea. Stolae auro textae cum manipulis et semicinthiis suis, numero novem. Pannum diarodanum pro [4194 1Kb] faldistorio [(990) 1Kb] , cum aureis in [Col. 0735C] circuitu listis. Libet nunc [4195 1Kb] super haec inserere singula, quae ex eo quo ordinatus est tempore usque ad renovationem basilicae majoris, in ecclesiae utensilibus fecerit [4196 1Kb] : nam caetera deinceps plenius exequemur. Pastoralem virgam argento vestivit, et deauravit. Fecit ante faciem altaris tabulam auream cum gemmis, librarum circiter decem; nec non et turibulum de auro cum gemmis ac [4197 1Kb] smaltis, librarum duarum. Librum quoque epistolarum ad missam describi faciens, tabulis aurea una, altera vero argentea decoravit. Codicem [4198 1Kb] etiam regulae beati Benedicti pulchro nimis opere deintus comptum, deforis [4199 1Kb] argento vestivit. Similiter fecit et de sacramentoriis [(991) 1Kb] altaris uno et altero, et duobus [Col. 0736A] nichilominus evangeliis, et epistolario uno. Nam usque ad illud tempus in plenario missali tam evangelia quam epistolae legebantur; quod quam esset tunc inhonestum, modo satis advertitur. Id ipsum fecit et de alio libello, in quo sunt orationes processionales. Fecit et libellum ad cantandum in [4200 1Kb] gradu sive ante altare, eumque tabulis eburneis mirifice sculptis et argento ornatis annexuit. Codicem quoque de vita [4201 1Kb] sancti Benedicti, et sancti Mauri, et sanctae Scolasticae describi studiosissime fecit. Fecit et portellas argenteas ad ingressum chori, librarum circiter triginta. Fecit et sedilia lignea in circuitu chori cum dossalibus eorum scalptura [4202 1Kb] simul et pictura decora [4203 1Kb] . Sed et gradum nichilominus ligneum ejusdem operis extra chorum in ambonis [4204 1Kb] [Col. 0736B] modum satis pulchrum constituit, in quo videlicet tam lectiones in nocte, quam etiam [4205 1Kb] epistolae et evangelia ad missas praecipuarum festivitatum legi deberent [4206 1Kb] . Per eos etiam dies (an. 1067) cum rumor increbruisset [4207 1Kb] , ad Italiam regem venturum, nequaquam segnis [4208 1Kb] perrexit Amalfim; ibique viginti pannos sericos quos triblattos [(992) 1Kb] appellant [4209 1Kb] emit, ut si forte necessarium esset, haberet quod [4210 1Kb] regi donaret, pro tutela videlicet et honore monasterii hujus. Hydriam quoque argenteam librarum septem, ibidem tunc acquisivit, quam [4211 1Kb] profecto ad ministerium aquae sanctificatae in processione dierum dominicorum cum alia ejusdem metalli et quantitatis hydria postmodum illi donata deputavit [4212 1Kb] . De triblattis vero omnibus, quoniam rex de via [Col. 0736C] reversus fuerat, pluviales protinus fieri jussit. Videns autem tunc portas aereas episcopii Amalfitani, cum valde [4213 1Kb] placuissent oculis ejus, mox mensuram portarum veteris ecclesiae Constantinopolim misit, ibique illas ut [4214 1Kb] sunt fieri fecit [4215 1Kb] . Nam nondum disposuerat ecclesiam renovare, et ob hanc causam portae ipsae sic breves effectae sunt, sicut hastenus permanent [(993) 1Kb] .

19. [CAP. 21]. Interea ut superius revertamur [4216 1Kb] , defuncto apud Florentiam apostolico (an. 1061. Jul. 19.) [(994) 1Kb] post duos et [4217 1Kb] dimidium quibus ecclesiae praefuit annos, cum maxima inter [4218 1Kb] Romanos seditio coepisset de ordinando pontifice exoriri: Hildebrandus archidiaconus cum cardinalibus nobilibusque [Col. 0737A] Romanis consilio habito [4219 1Kb] , ne dissentio convalesceret Anselmum tandem Lucensem episcopum post tres circiter menses in Romanum pontificem eligunt (Oct. 1.), eumque Alexandrum vocari decernunt; nostro Desiderio simul cum principe Romam proficiscente, eique in omnibus suffragante. Quod cum ad aures regis [4220 1Kb] ejusque matris venisset [4221 1Kb] , indignatione nimia ducti quod haec sine illorum consilio [4222 1Kb] et auctoritate gesta fuissent, et ipsi nichilominus Cadaloum Parmensem episcopum ultra montes a Placentino dumtaxat et Vercellino episcopis [(995) 1Kb] , ipsa die festivitatis apostolorum Symonis et Judae (an. 1061. Oct. 28) in papam eligi faciunt; eumque Romam evestigio ad impugnandam sive exordinandam ecclesiam cum valida manu [Col. 0737B] militum, et pecunia multa transmittunt. Sed favente Deo, licet plurimi Romanorum nec non et plurimi [4223 1Kb] capitaneorum eidem [4224 1Kb] Cadaloo gratia regis adhaeserint (an. 1062), licet etiam castellum sancti Angeli ad urbis oppugnationem illi tradiderint; cum semel et bis magnis instructus copiis adventasset, et immensam valde pecuniam profligasset, multamque stragem non minus suorum quam caeterorum fecisset: ad ultimum clam de praefato castello egressus, turpiter cum paucis aufugit; nec ultra venire ad has partes apposuit. Quippe qui eodem anno (Oct. 27), id est in praedictorum apostolorum vigiliis [4225 1Kb] ab omnibus Teutonicis et Italicis episcopis qui cum rege tunc aderant [(996) 1Kb] , justo Dei judicio dampnatus est ac depositus.

[Col. 0737C] 20. [CAP. 22.] Jam [4226 1Kb] fere quintum ordinationis suae complebat Desiderius annum, cum terribilius solito permissione divina fulmine monasterium istud attactum est (an. 1063). Cum enim fratres in ecclesia die quadam [4227 1Kb] de more primae horae sollemnia agerent, subito coelitus fulmen elapsum, ipsum ebdomadarium sacerdotem cui Manno erat vocabulum, honestae famae virum, in choro stantem feriens extinxit, caeteros vero circumstantes velut exanimes ad terram prostravit. Novicium etiam quemdam extra chorum stantem ante ipsam majorem crucem percutiens occidit. In capitulo tabulas officiales [(997) 1Kb] excidit, ipsumque tabularium ac si mortuum [4228 1Kb] reddidit. Vultum imaginis abbatis Richerii in [Col. 0738A] eodem capitulo in tabella depictum scidit, ac [4229 1Kb] porro dejecit, et in plerisque monasterii locis percussit [4230 1Kb] . Fuit autem dies haec 15. Kal. Februarii. Quamobrem consilio cum fratribus pater venerabilis habito, ad iram Dei placandam statuit tunc per omnes menses primam sextam feriam communiter ab omnibus in abstinentia peragi, ac discalciatis pedibus procedendo, missam proinde specialiter celebrari; necnon et omnibus per annum cotidianis diebus orationem pro fulgure ad missam publicam et ad psalmos speciales conjungi [4231 1Kb] . Porro autem domnus Petrus Damiani cujus jam supra meminimus (l. II, c. 99.) ad hoc monasterium veniens [(998) 1Kb] , cum verbo pariter et exemplo ad Dei servitium ferventi zelo quoscumque posset accenderet, tandem [Col. 0738B] consensu [4232 1Kb] ac permissione domni abbatis a cuncta congregatione voluntaria oblatione in remissionem omnium peccatorum obtinuit, ut per totius anni sextas ferias quae [4233 1Kb] tamen festivae non essent, pane tantum et aqua essent [4234 1Kb] contenti, ac per singulas singuli disciplinas, data confessione, reciperent [(999) 1Kb] ; insuper et triduanum jejunium in caput quadragesimae per annos singulos agerent. Multotiens vero Desiderio cogitanti, et revelari sibi oranti quidnam esse vellet, quod sic frequenter hunc locum praedictum flagellum attereret, quadam nocte per visum Benedictus pater apparuit, eique inter alia de hoc sollicite percontanti, nichil aliud quam diabolicas insidias et antiquam pro loco invidiam esse perdocuit. Egomet ipse cum adhuc in [Col. 0738C] scola monasterii degerem, reminiscor una nocte ad secundum dumtaxat nocturnum sexies in ecclesia et campanario fulmen percussisse. Alia quoque vice cum Anglo quodam aurifice duos alios longe distantes uno ictu ad portam majorem occidisse, et quod est mirabilius, puerulum quendam praedicto Anglo innitentem [4235 1Kb] nil nocuisse. Altera [4236 1Kb] etiam propter paradisi turrim transeuntem quendam vetulum extinxisse. Altera cuidam ex cementariis corrigiam de tergo a capite usque ad pedes incidisse, nec tamen exanimasse.

21. [CAP. 23.] Per idem tempus legati ex parte Baresonis regis Sardiniae [(1000) 1Kb] ad hoc venerunt [4237 1Kb] coenobium, per quos beato Benedicto duo magna [Col. 0739A] et optima pallia rex idem transmittens, orat sibi aliquot ex nostra congregatione fratres ad monasterium constituendum mandari [4238 1Kb] ; spondens et pollicens maximum in regno suo nostris utilitatibus honorem et commodum proventurum [4239 1Kb] , si monasticae religionis studium hactenus partibus illis incognitum, qualiter apud nos tunc vigere perceperat, apud eos extunc [4240 1Kb] nobis studentibus assuesceret. Mox igitur [4241 1Kb] venerabilis pater tantis [4242 1Kb] petitionibus simul [4243 1Kb] ac pollicitationibus motus, deliberato consilio duodecim de melioribus hujus coenobii fratribus elegit, eisque tam [4243 1Kb] divinarum scripturarum codices, cum diversis ecclesiastici ministerii [4244 1Kb] apparatibus ac sanctorum patrociniis plurimis, quam et diversarum rerum supellectilem abundanter [Col. 0739B] praebens, nec non et abbatem [(1001) 1Kb] qui illis praeesse deberet instituens, nimis eos honorifice illuc cum Caietanorum navi direxit. Verumtamen Satana [4245 1Kb] impediente ex Dei permissione, res eodem eodem tempore ad effectum pervenire non potuit. Pisani siquidem maxima Sardorum invidia ducti, cum jam nostri ad insulam quae Lilium vocatur [(1002) 1Kb] , prospero satis eventu transissent, et scaphis egressi oportunum navigationis tempus attenderent, ex improviso super illos cum armatis navigiis veniunt, et tam nostros quam caeteros omnes indiscrete simul et nimis injuriose tractantes, universa diripiunt; insuper etiam praedictae legationis principem patibulo jam parabant crudeles affigere, nisi monasticum habitum quodam ex nostris illi porrigente [Col. 0739C] protinus induisset. Post haec incensa navi, et vestimenta solummodo nostris restituentes, caeteris omnibus onusti, hylares [4246 1Kb] ad propria remearunt. Nostros autem per diversa ab eis loca dispersos, fratres nostri de monasterio Lucensi pio studio disquirentes reperiunt [4247 1Kb] , omnesque praeter quattuor qui jam ad Christum migraverant, ad monasterium suum conductis vehiculis revehunt; quique postmodum licet diversis temporibus, eodem tamen anno ad nos universi fere reversi sunt. Viderat praeterea quidem de nostris triduo antequam ista contingerent visionem; naviculam videlicet unam contra se perniciter properantem, quam juvenis quidam valde decorus, et senex supra solis radium splendens, sceptrum gerens in manu ducebat. Cumque [Col. 0740A] jam illis [4248 1Kb] esset contigua, mox sceptriger ille in prora se subrigens, navis nostrae nauclerium [4249 1Kb] nominatim vocavit. Cui [4250 1Kb] respondenti senex quasi valde commotus: »Putatis, ait, vos cum causa nostra tuto Sardiniam pergere? Nequaquam plane id erit.« Et haec dicens navem illius valido impulsu feriens vertit, et vela omnia in mare disjecit, moxque disparuit. Mane somnio recitato diversi diversa conjicere, et quidam quidem vehementissime trepidare; quidam vero nequaquam somniorum illusionibus asseverabant intendendum esse. Piratae igitur illi caetera omnia inter se dividentes, scrinium reliquiarum cuidam suorum [4251 1Kb] qui major facinoris illius extiterat, apud se custodiendum contradunt; sacramento se invicem obstringentes, nullo unquam [Col. 0740B] tempore, nullo modo, nulli hominum, nisi aliter forte non possent se id reddituros. Sed cum infelix ille [4252 1Kb] ad domum suam easdem sanctorum reliquias detulisset, et utpote secularis inhoneste ac sine reverentia illas haberet: terribilis Deus in consiliis super filios hominum! quadam die cubiculum illud causa alicujus utilitatis ingressus, subito corruit, et expiravit. Quod ubi innotuit, magnus protinus [4253 1Kb] horror universos invasit; et die altera discalciatis pedibus venientes, cum ingenti reverentia et honore praefatas reliquias exinde abstulerunt, atque ad episcopium civitatis [4254 1Kb] cum magnis laudibus [4255 1Kb] transferentes, ibidem illas debita tractandas honorificentia posuerunt [4256 1Kb] .

22. [CAP. 24.] Sardorum interea rex digna pro [Col. 0740C] tantis injuriis satisfactione a Pisanis recepta, cum rursus ad hoc monasterium mandasset, se quidem multo ardentius in priori devotione persistere, nos vero propter id quod evenerat nequaquam debere neglegere; duos tandem illuc fratres jam post biennium fere transmissos, rex idem alacriter nimis recepit, eisque ecclesiam beatae Mariae in loco qui dicitur Bubalis, nec non et Sanctum Heliam de monte sancto, cum integro ipso monte, ad monasterium constituendum per praeceptum concessit [(1003) 1Kb] , cum colonis et servis quamplurimis et cum substantiis ac possessionibus magnis. Hunc aemulatus ad bonum alter rex ejusdem Sardiniae nomine Torkytorius [4257 1Kb] , fecit et ipse cartulam oblationis suae (an. 1066. Mai. 5.) [(1004) 1Kb] , et transmisit ad hoc [Col. 0741A] monasterium; de Sancto videlicet [4258 1Kb] Vincentio de Taberna, cum servis multis et substantiis plurimis, nec non et de Sancta Maria ad Flumen tepidum, et de Sancta Martha, et de Sancto Pantaleone ad Olivarum [4259 1Kb] , et de Sancto Georgio de Tulvi, atque de Sancta Maria de Palma; omnes inquam ecclesias has cum universis eorum pertinentiis, ad monasterium ex eis constituendum rex praedictus per cartam beato Benedicto contribuit. Ad Pisanos praeterea legatus ab Alexandro papa simul cum monacho nostro directus est, ut nisi apostolicum [4260 1Kb] anathema vellent protinus experiri, causam beati Benedicti quam nequiter [4261 1Kb] abripuerant [4262 1Kb] exintegro redderent, et debita se satisfactione purgantes [4263 1Kb] , numquam amplius illos [4264 1Kb] aliquatenus disturbare [Col. 0741B] praesumerent. Qui mox ejus obsecundantes imperiis, et impie circa nos egisse se profitentes, veniam supplices postulant, et quaeque tunc superesse de [4265 1Kb] his ac reperiri potuerunt, magna [4266 1Kb] nimis devotione restituunt, exceptis duntaxat sanctorum reliquiis, pro quibus se ut superius dictum est juramento constrinxerant. Non autem multo post cum Gotfridus dux Pisam venisset, atque ad eum Desiderius, qua de causa nescio, profectus fuisset, ipso [4267 1Kb] duce interveniente atque studente post multiplicem satisfactionem tandem [4267 1Kb] Pisani in ejus gratiam redeunt, et tam eidem patri quam et loco huic se fidelissimos fore de caetero pollicentur.

23. [CAP. 25.] Interea cum supradictus princeps [Col. 0741C] Richardus victoriis ac prosperitatibus multis elatus, subjugata Campania [4268 1Kb] , ad Romae jam se viciniam porrexisset (an. 1066), ipsiusque jam [4269 1Kb] Urbis patriciatum omnibus modis ambiret, Teutonici regis pertinxit [4270 1Kb] ad aures. Qui ut et bona sancti [4271 1Kb] Petri de manibus Normannorum eriperet [4272 1Kb] [cf. AMAT. VI, 9.], et imperii coronam de apostolici manu reciperet, magna cum expeditione pervenit Augustam [(1005) 1Kb] ; ibi praestolans Gotfridum Tusciae ducem [4273 1Kb] ac marchionem, qui regem quotiens Italiam intrare [4274 1Kb] deberet cum sua solitus erat praeire [4275 1Kb] militia. Sed quoniam Gotfridus idem longe praecesserat, rex hoc nimis indigne ferens, eandem mox expeditionem remittens [4276 1Kb] in sua reversus est. Dux autem copioso nimis [4277 1Kb] vallatus [Col. 0742A] exercitu Romam accessit [(1006) 1Kb] . Cujus [4278 1Kb] Normanni adventu comperto, maximo correpti tremore universam protinus Campaniam deserentes aufugiunt; et Jordane tantum ac Guilelmo [(1007) 1Kb] qui Mostarolus [4279 1Kb] dictus est cum suis in Aquino se illi contraire parantibus, caeteri cum principe apud Patenariam rei eventum praestolantur [4280 1Kb] ; futurum ut fertur ut si dux idem Garilianum transisset [4281 1Kb] , ita ut in armis erant cuncti versus Apuliam fugam arriperent. Eisdem [4282 1Kb] diebus ecclesia nostra eversa jacebat. Gotfridus itaque apostolico simul [4283 1Kb] et cardinalibus comitatus, mediante jam Maio Aquinum cum universo excercitu venit, ibique per octo et decem dies cum pro [4284 1Kb] vita obsistentibus Normannis pari ferme eventu confligens, tandem satagente [Col. 0742B] strenuissimo internuntio Guilelmo cui Testardita fuit cognomen, ad id ventum est ut ad pontem sancti Angeli qui dicitur Todici, dux et princeps altrinsecus, nam interruptus erat, se ad colloquium jungerent; sicque non parva ut dicitur donatus [4285 1Kb] pecunia dux ad propria repedaret. Per eos dies stella quam cometem vocant, ingentem retro se facem gerens spatio viginti et amplius dierum apparuit [(1008) 1Kb] ; quae ejusdem ut putatur [4286 1Kb] ducis, non enim multo post defecit [(1009) 1Kb] , praenuntia [4287 1Kb] mortis fuit. Eodem [4288 1Kb] quoque tempore [(1010) 1Kb] cum Marsorum comites ferali inter se discordia dissiderent, ab altero eorum contra alterum princeps quem diximus est evocatus. Qui desiderium jam dudum conceptum Marsiae adquirendae [4289 1Kb] tali occasione se [Col. 0742C] invenisse gavisus, licet magno vallatus exercitu, et filios Borrelli habens itineris praeduces, non tamen illuc sine trepidatione aliqua est profectus. Ubi cum per dies aliquot remoratus, Albam civitatem undique obsedisset, pugnasque ibi nonnullas et fecisset et recepisset, nichil tandem ex his quae speraverat facere praevalens, relictis cum eo qui se conduxerat Normannis aliquot, ad propria repedavit.

24. [Cap. 26.] Sed cum praedictus apostolicus magnae admodum circa hoc monasterium devotionis existeret, suggerente pariter et instigante Hildebrando archidiacono, si quos ex hac domo fratres a domno abbate adquirere poterat, vel suo lateri ad ecclesiasticum ministerium sociabat, vel certe in [Col. 0743A] episcopos sive abbates honorifice promovebat. Todinum igitur Berardi Marsorum comitis filium [(1011) 1Kb] Romam ad se accersitum, in Lateranensi patriarchio levitam constituit. Aldemarium quoque felicis memoriae Capuanae civitatis prudentissimum ac nobilem clericum et Richardi principis olim notarium [(1012) 1Kb] , qui meus in conversione magister extiterat, quique in abbatem fratribus in Sardiniam missis dudum fuerat ordinatus, postquam reversus ad monasterium est, in ecclesia sancti Laurentii quae appellatur Foris muros, cardinalem simul et abbatem sacravit. Sed et Ambrosium Mediolanensem prudentem nichilominus et eruditum non mediocriter hominem, in Terracinensi ecclesia episcopum ordinavit [(1013) 1Kb] . Geraldum etiam doctissimum [Col. 0743B] per omnia clericum, Teutonicum genere, in archiepiscopum ecclesiae Sipontinae praefecit [(1014) 1Kb] . Per idem quoque tempus et Milo Capuani monasterii praepositus in Suessanam ecclesiam episcopus factus est; et Petrus, qui dicebatur Atenulli [4290 1Kb] patris cognomine [4291 1Kb] de Capuanis [4292 1Kb] nobilibus, qui postmodum Romae factus est [4293 1Kb] cardinalis, ad abbatiam sancti Benedicti de Salerno cujus jam supra fecimus mentionem, rogatu Salernitati principis est transmissus.

Eodem tempore (an. 1067. Mai 10) sollemne Desiderio privilegium [(1015) 1Kb] idem apostolicus praeter caetera super omnimoda hujus coenobii libertate concessit: ne videlicet aliquis alicujus ecclesiae episcopus praeter Romanum pontificem, non solum [Col. 0743C] in nostra hac principali ecclesia, verum etiam in omnibus ubique terrarum [4294 1Kb] nobis pertinentibus cellis, quamlibet dicionem usurpare quolibet modo praesumeret, auctoritate apostolica interdicens. Quo etiam tempore cum Hildebrandus Capuanus archiepiscopus elatione quadam turgidus contra hanc auctoritatem fuisset summurmurare conatus, publice in Romana synodo nobis super hoc proclamantibus, privilegiis apostolicae sedis convictus se peccasse confessus est. Unde tam sibi quam suis successoribus universis sub districto tunc anathemate interdictum est, ut nullam ulterius inde auderent assumere quaestionem, nullam prorsus contra hunc venerabilem locum promovere aliquando litem.

[Col. 0744A] 25. [Cap. 27.] Praeterea cum de rectoribus Tremitensis coenobii, quod nobis antiquitus pertinuisse Romanorum quoque pontificum privilegia pleraque testantur, multa eo tempore inhonesta et nefanda diffamarentur [4295 1Kb] , eidem Desiderio ad disquirendum et disponendum illud, prout sibi optimum videretur, ab [4296 1Kb] apostolico auctoritas data est. Qui cum abbatem ejusdem loci Adam multorum facinorum reum convictum exinde removisset [4297 1Kb] , Robberto de Laurotello [(1016) 1Kb] et Petrone de Lesina comitibus, et episcopis Trojano [(1017) 1Kb] , Draconariensi [(1018) 1Kb] , ac Civitatensi [(1019) 1Kb] , nec non et abbate Terrae majoris [(1020) 1Kb] se comitantibus insulam praefatam ingressus, Transmundum [4298 1Kb] inibi Oderisii [4299 1Kb] Marsorum comitis filium [(1021) 1Kb] nimis honorifice ordinat [Col. 0744B] in abbatem (an. 1071); egregiae sane tunc indolis adolescentem, et [4300 1Kb] prudentia litterisque non parum valentem, honestis quoque moribus hoc in loco a puero institutum; nisi demum pessimorum loci ipsius fratrum consiliis fuisset [4301 1Kb] assensus: sed illorum plane quos illi etiam noster abbas injunxerat auscultandos. Nam redeuntibus nostris paucos post dies tribus de prioribus ejusdem loci monachis oculos eruit, uni vero linguam abscidit; fuerant enim apud eum de rebellatione insulae a sociis insimulati. Quod, ubi Desiderio nostro relatum est, graviter [4302 1Kb] nimis et indigne accepit, et maximo est super ista moerore confectus: tum pro passorum miseria, tum pro jubentis saevitia, tum denique quod erat praecipuum, et quod magis cor ejus angebat, pro loci hujus infamia. [Col. 0744C] Et quoniam eodem anno dedicationis ecclesiae nostrae fieri praestolabatur sollemnitas, ad eam sustinetur venturus, ac juxta culpae modum sententiam excepturus. Quem cum venisset in totius monasterii conventu aspera nimis et digna castigatione correptum, graviori penitentiae subdidit, eumque illuc remanere ulterius non permisit. Hildebrandus autem archidiaconus ea quae Trasmundus [4303 1Kb] egerat [4304 1Kb] omnimodis approbans, et nequaquam illum hoc crudeliter sed strenue ac digne in malignos homines fecisse confirmans, nondum anno completo eum a domno abbate aliquanto [4305 1Kb] difficulter extorsit; atque abbatiam sancti Clementis de Insula Pennensis [4306 1Kb] comitatus primo illi committens, paulo post etiam [4307 1Kb] Balvensis episcopatus addidit dignitatem [Col. 0745A] [(1022) 1Kb] . Post haec Desiderius Ferro monachum cui praefatus Trasmundus monasterium commisserat, ad se venire mandavit. Qui cum ad illum accedere detrectaret, Desiderius vero ad illas partes pergere pro his quae contigerant quodammodo erubesceret, post annum integrum et octo circiter menses duci a Sicilia revertenti super istis conquestus est; qui protinus illuc transmittens eum exire compulit, et in potestatem Desiderii delegavit (an. 1073). Comitatus itaque [4308 1Kb] episcopis et abbatibus ac monachis simulque Petrone jam [4309 1Kb] dicto comite Lesinensi, duabus galeis armatis insulam [4310 1Kb] ingressus est, et a monachis loci honorifica satis processione receptus. Die vero [4311 1Kb] altera ab universis ejusdem coenobii fratribus de eadem abbatia sollemniter [Col. 0745B] est [4311 1Kb] investitus. Rogatus autem ut illos firmaret, ne aliquando idem monasterium monasterio Casinensi [4312 1Kb] se vivente subjiceret, sed in dicione illud propria retineret, annuit. Rogatus etiam ut ab omni deinceps Casinensium monachorum [4313 1Kb] calumnia vel querimonia in perpetuum illud esse quietum statueret, abnuit; et hoc se quia non [4314 1Kb] esset justum, nequaquam facturum esse respondit. Ita ergo juxta quod placuit omnibus ordinatis, tribusque de fratribus nostris ad loci [4311 1Kb] custodiam derelictis reversus est. Sed cum postmodum revocatis praedictis fratribus, cuidam alii de nostris ejusdem loci regimen commisisset, ille maligno usus consilio, fastu quodam superbiae inflatus assumpta tyrannide rebellare disposuit [4315 1Kb] ; ita ut semel et bis evocatus, [Col. 0745C] ad Desiderium venire contempserit. Quem cum excommunicasset, non multos post dies studio fidelium Desiderii simul cum suis fautoribus turpiter captus, atque ad eum perductus est. Et illum quidem non multopost ab excommunicatione solutum, rursus Asculensi cellae praefecit. In Tremitensi [4316 1Kb] vero coenobio suam vicem abbati Terrae majoris commisit. Quo post non multum tempus defuncto, rursum quasi jam nauseans supradicto Ferro ejusdem loci curam restituit; ita dumtaxat ut se vivente sibi exinde responderet; post mortem vero suam in manus [4317 1Kb] illud pontificis Romani remitteret. Sed de his hactenus; ad [4318 1Kb] superiora nunc redeamus, et quemadmodum novam beati Benedicti basilicam vel aedificaverit, vel [4319 1Kb] dedicaverit, vel adornaverit, [Col. 0745D] prout ipsi praesentes inspeximus describere properemus.

[Col. 0746A] 26. [Cap. 28.] In omni igitur abbas venerabilis prosperitate atque quiete meritis beatissimi patris [4320 1Kb] Benedicti divinitus constitutus, et in tanta ab universis in circuitu honorificentia habitus, ut [(1023) 1Kb] non modo mediocres quique, verum etiam ipsi eorum principes ac duces libenter ei obedire, ejusque voluntati non aliter quam sui patris ac domini in omnibus morigerari [4321 1Kb] studerent, ad veterem diruendam ecclesiam, et novam pulchrius atque augustius aedificandam non sine divino instinctu animum appulit; quamvis plerisque tunc de nostris prioribus grave nimium id et intemptabile videretur, plurimumque ab hac intentione mentem illius avertere, tum precibus, tum rationibus modisque omnibus sint conati, quippe a quibus omni [Col. 0746B] vitae suae tempore tantum opus non posse perfici aestimaretur: cum ille Deo fidens, ad omnia quae pro Deo fiunt Dei sibi solius polliceretur ac praestolaretur auxilium. Anno itaque ordinationis suae nono [4322 1Kb] (an. 1066 Mart.), divinae autem incarnationis millesimo sexagesimo sexto, mense Martio, indictione quarta, constructa prius juxta infirmantium domum non satis magna beati Petri basilica, in qua videlicet fratres ad divina interim [4323 1Kb] officia convenirent, supradictam beati Benedicti ecclesiam tam [(1024) 1Kb] parvitate quam deformitate thesauro tanto tantaeque fratrum congregationi prorsus [4324 1Kb] incongruam, evertere a fundamentis aggressus est. Et quoniam in ipso montis vertice constructa, et ventorum vehementibus flabris quaquaversum patuerat, [Col. 0746C] et igneis frequenter fuerat attacta fulminibus, statuit [4325 1Kb] ejusdem montis saxeam cristam igne [4326 1Kb] ferroque excindere, et quantum spatium [4327 1Kb] fundandae basilicae posset sufficere, locum in imo defossum quo fundamenta jaceret complanare. Ordinatis igitur qui haec toto nisu et instantia summa perficerent, ipse interea Romam profectus est, et quosque [4328 1Kb] amicissimos alloquens, simulque larga manu pecunias oportune dispensans, columnas, bases, ac lilia [(1025) 1Kb] , nec non et diversorum colorum marmora abundanter coemit; illaque omnia ab Urbe ad portum, a portu autem Romano per mare usque ad turrem de [4329 1Kb] Gariliano, indeque ad Suium, navigiis conductis ingenti fiducia detulit. Abinde vero usque [Col. 0746D] in hunc locum plaustrorum vehiculis non sine labore maximo comportavit. Et ut magis fervorem fidelium obsequentium admireris, primam hic columnam ab [Col. 0747A] ipso montis exordio [4330 1Kb] sola civium numerositas colli brachiique proprii [4331 1Kb] virtute imposuit; namque ad augmentum fatigii montis hujus ascensus nimis tunc erat clivosus, artus et horridus: nec dum enim in cor ejus ascenderat eandem viam complanare ac spatiare, quemadmodum postea fecit. Tandem igitur totius basilicae aditum [(1026) 1Kb] cum difficultate non parva spatio complanato, et necessariis omnibus abundantissime apparatis, conductis protinus peritissimis artificibus [4332 1Kb] , et jactis in Christi nomine fundamentis, coepit ejusdem basilicae fabricam in longitudine cubitorum 105, in latitudine vero cubitorum 43, in altitudine autem cubitorum 28; basibusque subpositis columnas desuper 10 a latere uno, totidemque ex altero, in cubitis 9 erexit. [Col. 0747B] Fenestras quoque in superioribus satis amplas, in navi quidem viginti et unam, in titulo vero sex longas, [4333 1Kb] ac rotundas quattuor, duasque in absida mediana instituit. Porticus etiam utriusque parietes in altitudine cubitorum 15 subrigens, fenestris hinc 10, totidemque inde distinxit. Aditum interea cum planitiei basilicae quae cubitorum ferme sex putabatur, consequenter disponeret coaequare, tres non integras ulnas fodiens subito venerabilem [4334 1Kb] patris Benedicti tumulum repperit. Inde [4335 1Kb] cum religiosis fratribus et altioris consilii viris [4336 1Kb] communicato consilio, ne illum aliquatenus mutare praesumeret, confestim ne quis aliquid de tanto posset thesauro surripere, eundem tumulum eodem quo situs fuerat loco pretiosis lapidibus reoperuit, ac super [4337 1Kb] ipsum [Col. 0747C] arcam de Pario marmore per [4338 1Kb] transversum basilicae, id est a septemtrione in meridiem, quinque per longum cubitis opere nimis pulchro construxit. Hoc itaque modo aditus ipse [4339 1Kb] in eminentia priori permansit, ita ut a pavimento ipsius usque ad pavimentum basilicae octo gradibus descendatur, sub fornice scilicet maximo qui eidem adito imminet [* 1Kb] . Porro in absida majori ad orientalem plagam statuit altarium beati Joannis [4340 1Kb] baptistae, in eo videlicet loco ubi ejusdem olim oratorium Benedictus pater extruxerat; a parte vero meridiana, altarium beatae Dei genitricis Mariae [4341 1Kb] ; a septemtrionali autem, altarium beati papae Gregorii. Juxta cujus absidam, bicameratam domum ad thesaurum ecclesiastici ministerii recondendum extruxit, quae videlicet domus [Col. 0747D] secretarium consuetudinaliter appellatur [4342 1Kb] ; eique ejusdem nichilominus operis alteram, in qua ministri altaris preparari debeant copulavit. Sane quoniam spatiandae ecclesiae gratia partem non modicam [Col. 0748A] camerae suae [4343 1Kb] subtraxerat, consequenter etiam praedicto secretario conjunctam eandem cameram ampliorem priori potius ac [4344 1Kb] pulchriorem effecit. Secus ipsam vero, juxta porticum scilicet principalis ecclesiae, beati Nycolai curvato pariete brevem quidem, sed pulchram amodum fundavit aedeculam; ab ipsa autem usque ad extimam basilicae frontem, venerabile satis beati Bartholomei apostoli oratorium opere pari porrexit. In ejus etiam fronte prope balvas majoris ecclesiae, de quadratis et maximis saxis mirificam arcem quae vulgo campanarium nuncupatur erexit. Fecit [4345 1Kb] et atrium ante ecclesiam, quod nos Romana consuetudine paradysum vocitamus, longitudine cubitorum septuaginta septem ac semis, latitudine quinquaginta septem et semis, altitudine [Col. 0748B] vero quindecim et semis, quattuor et totidem in geminis frontibus; octo autem et octo per latera singula super quadrifidas bases habens [4346 1Kb] columnas. In cujus etiam meridiano latere cisternam maximam, tandundem longitudinis habens [4347 1Kb] , arcuato opere sub ejusdem pavimento atrii fabricavit. Ante ingressum vero basilicae, nec non et ante introitum atrii, quinque desuper formices quos spiculos dicimus [(1027) 1Kb] volvit. In occidentali porro atrii parte in singulis cornibus singulas basilicas, modo turrium valde pulchras erexit; in dextro quidem sancti archangeli Michahelis, in laevo autem beati apostolorum principis Petri, ad quas videlicet interius ab atrio quinque gradibus est ascensus. Jam vero extra atrii vestibulum easdemque basilicas, quoniam clivosus [Col. 0748C] valde ad [4348 1Kb] ecclesiam et [4349 1Kb] nimis arduus erat ascensus, montem ipsum 66 per longum, totidemque per latum, 7 vero in [4350 1Kb] altum cubitis excavavit, adeo ut ab imo usque ad ipsum vestibulum atrii 24 marmoreis gradibus quos ibi constituit ascendatur, habentibus in spatio latitudinis cubitos 36.

27. [Cap. 29.] Legatos interea Constantinopolim ad locandos [(1028) 1Kb] artifices destinat, peritos utique in arte musiaria et quatrataria, ex quibus videlicet alii absidam et arcum atque vestibulum majoris basilicae musivo comerent, alii vero totius ecclesiae pavimentum diversorum lapidum varietate consternerent. [Col. 0748D] Quarum artium tunc ei destinati magistri cujus perfectionis extiterint, in eorum est operibus estimari, cum et in musivo animatas fere autumet se quisque figuras et quaeque virentia cernere, et in marmoribus omnigenum colorum flores pulchra putet [Col. 0749A] diversitate vernare [(1029) 1Kb] . Et quoniam artium istarum ingenium a quingentis et ultra jam annis magistra Latinitas intermiserat, et studio hujus inspirante et cooperante Deo [4351 1Kb] , nostro hoc tempore recuperare promeruit, ne sane id ultra Italiae deperiret studuit vir totius prudentiae plerosque de monasterii pueris diligenter eisdem artibus erudiri. Non tamen [4352 1Kb] de his tantum, sed et de omnibus artificiis quaecumque ex auro vel argento, aere, ferro, vitro, ebore, ligno, gipso, vel lapide patrari possunt, studiosissimos prorsus artifices de suis sibi paravit. Sed haec alias. Nunc vero constructam basilicam qualiter decoraverit [4353 1Kb] , demumque sacraverit, designemus [4354 1Kb] .

28. Plumbeis igitur domatibus illam totam cum [Col. 0749B] titulo et utraque [4355 1Kb] porticu, simulque [4356 1Kb] vestibulo decenter operiens, absidam et arcum majorem musivo vestivit. In cujus videlicet circuitus amplitudine, aureis litteris magnis [4357 1Kb] hos versus describi praecepit:

Ut duce te patria justus potiatur adepta,
Hinc Desiderius pater hanc tibi condidit aulam [(1030) 1Kb] .

In absida vero hinc inde sub pedibus sanctorum baptistae et evangelistae Joannis versus istos [(1031) 1Kb] :

Haec domus est similis Synai sacra jura ferentis [4358 1Kb] ,
Ut lex demonstrat hic quae fuit edita quondam.
Lex hinc exivit mentes quae ducit ab imis,
Et vulgata dedit lumen per climata [4359 1Kb] secli.

Fenestras omnes tam navis quam tituli, plumbo simul ac vitro compactis tabulis ferroque connexis [Col. 0749C] [4360 1Kb] inclusit; eas [4361 1Kb] vero quae in lateribus utriusque porticus sitae sunt, gipseas quidem sed similis fere decoris extruxit. Dehinc supposito trabibus laqueari coloribus figurisque diversis mirabiliter insignito, parietes [(1032) 1Kb] quoque omnes pulchra satis colorum omnium varietate depinxit. Pavimentum etiam universum totius ecclesiae cum adhaerentibus oratoriis beati Bartholomei et beati Nycolai, simul etiam et camerae suae, mira prorsus et hactenus partibus istis incognita caesorum lapidum multiplicitate constravit [* 1Kb] ; gradibus illis quibus ad altare [4362 1Kb] ascenditur, crustis pretiosorum marmorum decenti diversitate distinctis. Frontem quoque chori quem in [4363 1Kb] medio basilicae statuit, quattuor magnis marmorum tabulis sepsit; de [4364 1Kb] quibus porfiretica una, viridis altera, reliquae duae [Col. 0749D] ac caeterae omnes in chori circuitu candidae [4365 1Kb] . Vestibulum autem ecclesiae desuper quidem fecit [4366 1Kb] musivo pulcherrimo cum superlimineis arcubus [Col. 0750A] decorari; abinde vero usque ad imum pavimenti, totam basilicae faciem gipso vestiri. Arcus etiam ejusdem vestibuli deforis musivo nichilominus vestiens, versus inibi [4367 1Kb] Marci poetae aureis litteris scripsit. Reliquas vero tres atrii partes, diversis tam veteris quam novi testamenti historiis abintus ac deforis depingi praecipiens, marmoreo totum in [4368 1Kb] giro pavimento constravit; desuper autem laquearibus ac tegulis adoperuit; vestibulo quoque ejusdem atrii cum geminis turribus pari modo depicto, operto, marmorato.

29. [Cap. 30.] Omnibus [4369 1Kb] igitur his intra quinquennii [4370 1Kb] spatium Deo prosperante et auxiliante [Col. 0750B] peractis, dedicare basilicam sollemnitate maxima et ingenti tripudio ad sempiternam memoriam Desiderius statuit; adiensque [(1033) 1Kb] summae sedis pontificem Alexandrum, ad eandem illum dedicationem venire devotissimus [4371 1Kb] invitavit (an. 1071). Quo libentius annuente Hildebrandum quoque archidiaconum ejus, caeterosque cardinales ac Romanos episcopos, deque Urbanis clericis ac nobilibus plurimos affectu familiarissimo convocavit; die tantae sollemnitatis ex consultu apostolici et [4372 1Kb] cardinalium in ipsis Kalendis Octobris constituta, ac litteris invitatoriis ejusdem apostolici ad universos episcopos Campaniae, Principatus, Apuliae, atque Calabriae datis. Fama itaque hujus rei longe lateque vulgata, tanta totius fere Italiae episcoporum, abbatum, monachorum, [Col. 0750C] clericorum, magnatium, nobilium, mediocrium, diversaeque condicionis virorum pariter ac mulierum ad diem condictam multitudo confluxit, ut stellarum fere coeli quam illorum omnium numerositatem cuilibet fuerit aestimare facilius. Ita universae monasterii officinae, et ipsa quoque [4373 1Kb] officinarum omnium tecta, totius ab imo usque ad summum montis itinera, et quid dicam domus civitatis omnes, omnesque plateae, omnia etiam longe lateque camporum adjacentium spatia congregatorum ad tanta sollemnia cuneis stipata erant atque conferta. Apparatus interea per tres illos continuos dies praecedentes ac subsequentes eandem solemnitatem, in pane videlicet ac vino, carniumque diversarum ac piscium multiplicitate adeo est copiosus expositus, [Col. 0750D] ut nullus fere [4374 1Kb] in tam innumera multitudine, qui non se sufficienter haec accepisse dixerit, potuerit reperiri. Ipsa [4375 1Kb] igitur die Kal. Octobris [Col. 0751A] cum annus ab incarnatione dominica millesimus et primus ac septuagesimus volveretur, summa omnium qui convenerant devotione ac ingenti laetitia, maximo tripudio, honore ac gloria dedicata est a domno Alexandro reverentissimo et angelico papa eadem beati Benedicti basilica cum quinque altaribus suis, die sabbati, indictione nona [(1034) 1Kb] . Cui videlicet tantae tunc celebritati interfuerunt archiepiscopi decem: Capuanus [4376 1Kb] [(1035) 1Kb] , Salernitanus [4377 1Kb] [(1036) 1Kb] , Neapolitanus [(1037) 1Kb] , Surrentinus [(1038) 1Kb] , Amalfitanus [(1039) 1Kb] , Sipontinus [(1040) 1Kb] , Tranensis [(1041) 1Kb] , Acerentinus [(1042) 1Kb] , Ydrontinus [(1043) 1Kb] , Oiretanus [(1044) 1Kb] . Episcopi autem quadraginta et quattuor [4378 1Kb] , id est Portuensis [4379 1Kb] [(1045) 1Kb] , Tusculanensis [(1046) 1Kb] , Savinensis [(1047) 1Kb] , Segnimus [(1048) 1Kb] , [Col. 0751B] Anagninus [(1049) 1Kb] , Berulanus [(1050) 1Kb] , Terracinensis [(1051) 1Kb] , Cajetanus [(1052) 1Kb] , Aquinensis [(1053) 1Kb] , Soranus [(1054) 1Kb] , Marsicanus [(1055) 1Kb] , Balvensis [(1056) 1Kb] , Pennensis [(1056) 1Kb] , Teanensis [(1057) 1Kb] , Calenus [(1058) 1Kb] , Rosellanus [(1059) 1Kb] , Adversanus [(1060) 1Kb] , Nolanus [(1061) 1Kb] , Avellinensis [(1062) 1Kb] , Pestanus [(1063) 1Kb] , Trojanus [4380 1Kb] [(1064) 1Kb] , Florentinensis [(1065) 1Kb] , Melfitanus [(1062) 1Kb] , Lucerinus [(1062) 1Kb] , Draconariensis [(1066) 1Kb] , Civitatensis [(1067) 1Kb] , Termulensis [(1068) 1Kb] , Guardiensis [(1069) 1Kb] , Larinensis [(1070) 1Kb] , Arianensis [(1071) 1Kb] , Yserniensis [4381 1Kb] [(1072) 1Kb] , Bovaniensis [(1073) 1Kb] , Salpitanus [(1062) 1Kb] , [Col. 0752A] Cannensis [(1074) 1Kb] , Rubessanus [(1075) 1Kb] , Venusinus [(1076) 1Kb] , Monorbinensis [(1077) 1Kb] , Vigiliensis [4382 1Kb] [(1078) 1Kb] , Melfittensis [4383 1Kb] [(1079) 1Kb] , Juvenazensis [(1080) 1Kb] , Monopolitanus [(1081) 1Kb] , Stunensis [(1082) 1Kb] , Tarentinus [(1083) 1Kb] , Perusinus [(1084) 1Kb] , et Castellanus electus [(1085) 1Kb] , qui videlicet in episcopum altero post dedicationem die sacratus est. De magnatibus autem: Richardus princeps Capuanus cum Jordane filio et fratre Rainulfo, Gisulfus princeps Salernitanus cum fratribus, suis; Landulphus [(1086) 1Kb] quoque princeps Beneventanus, et Sergius dux Neapolitanus, Sergiusque dux Surrentinus [4384 1Kb] ; Marsorum [4385 1Kb] etiam ac Balvensium comitum, filiorumque Borrelli non [4386 1Kb] parva frequentia. Caeterorum vero potentium seu nobilium, tam nostratium quam Normannorum omnium circumquaque [Col. 0752B] terrarum, vel nomina vel numerum innumerum [4387 1Kb] , nulla prorsus fuit possibilitas vel consilium recensendi. Robbertus [4388 1Kb] autem dux Panormum eo tempore oppugnabat, propter quod tantis tunc solemniis interesse non potuit [4389 1Kb] . Et altaria quidem praecipua [4390 1Kb] , beati videlicet Benedicti ac [4391 1Kb] beati Johannis vocabulis insignita, manu propria praedictus apostolicus consecravit [4392 1Kb] , altare vero quod in australi parte ad honorem sanctae Dei genetricis Mariae [4393 1Kb] situm est, Johannes episcopus Tusculanensis. Quod autem in parte [Col. 0753A] aquilonari ad nomen beatii Gregorii, Hubaldus episcopus Savinensis; sancti vero Nycolai, Herasmus episcopus Seguinus sollemniter dedicaverunt [4394 1Kb] .

Quorum sane sanctorum patrocinia [4395 1Kb] tunc in singulis altaribus sint recondita, opportunum hoc in loco inserere duximus. In altare itaque beati Benedicti habentur reliquiae sanctorum apostolorum Philippi et Jacobi; martyrum autem, Alexandri papae, Sebastiani, Ciriaci, Chrisanti, et Dariae [* 1Kb] , Abdon et Sennen [4396 1Kb] , atque Ceciliae, virginis. Praeter has etiam duo argentea scrinia plurima diversorum sanctorum pignera continentia, intra ipsum altare honorifice sunt in marmore superiori suspensa [** 2Kb] . In altare sancti Johannis habetur [*** 1Kb] ex oleo de [Col. 0753B] candela sancti sepulchri, quae videlicet per singulos annos modo valde mirabili coelitus die sabbati [4397 1Kb] sancti paschalis videntibus cunctis ascenditur de aqua [4398 1Kb] Jordanis, ex eo loco ubi Dominus baptizatus est; de manna sepulchri sancti Johannis evangelistae, et de reliquiis [**** 1Kb] sancti [4399 1Kb] Sebastiani et aliorum multorum, quae [4400 1Kb] in priori altare ipsius reconditae fuerant. In altare sanctae Mariae habetur de lapide sepulchri ejusdem, et de reliquiis martyrum, Dionisii episcopi, Stephani [4401 1Kb] papae, Caesarii diaconi, Primi et Feliciani. In altare sancti Gregorii habetur de lapide sancti sepulchri, de vestimento sanctae Mariae, de vestibus apostolorum Petri et Pauli, et de reliquiis sanctorum quadraginta martyrum, nec non Pancratii, Valentini et Hylarii, Martini [Col. 0753C] episcopi, et de dalmatica sancti Ambrosii [***** 1Kb] . In [4402 1Kb] altare sancti Nycolai habentur reliquiae sanctorum Cornelii [4403 1Kb] et Cypriani martyrum, Sebastiani, Nicandri et Marciani, Cirini et Maximi, Focae episcopi, Euticii, et [4404 1Kb] sanctorum quadraginta, et de capillis sancti Remigii episcopi. Super omnia vero haec, quod tacendum non diximus, in singularum columnarum ejusdem basilicae capitellis, tempore constructionis in [4405 1Kb] aereis pixidulis reliquiae [****** 1Kb] martyrum [4406 1Kb] sanctorum Johannis et Pauli, Nicandri et Marciani, et aliorum quorundam reverenter [4406 1Kb] satis [4406 1Kb] locatae sunt [# 1Kb] .

[Col. 0754C] 30. [Cap. 31.] Peracta itaque [4407 1Kb] sollemniter celebritate missarum, et apostolicae potestatis auctoritatem tam his [4408 1Kb] quos tunc praesentes esse contigerat, quam omnibus [4409 1Kb] qui per octo continuos dies ob devotionem tantae sollemnitatis ibidem accurrere possent, confessorum peccatorum absolutione concessa, cum maxima et ingenti laetitia singuli redierunt in sua. Verum praefatae absolutionis gratia tanta undique huc diversi sexus atque aetatis per eosdem octo dies hominum se continuavit frequentia, ut neminem fere illorum qui ad primum diem confluxerant, domum remeasse putares.

[Col. 0754D] Nec [(1087) 1Kb] modus est populis coeuntibus agmine denso,
Nec requies, properant in lucem a nocte, diemque
Expectare piget.
Campani [4410 1Kb] coeunt populi, coit Apula pubes,
[Col. 0755A] Et [4411 1Kb] Calabri, et cuncti quos alluit aestus uterque,
Qui laeva et dextra Latium [4412 1Kb] circumstrepit [4413 1Kb] omne:
Ipsaque coelestium [4414 1Kb] sacris procerum monumentis
Roma, Petro Pauloque potens rarescere gaudet,
Milia profundens ad moenia [4415 1Kb] celsa Casini.
Vincit iter durum pietas amor et [4416 1Kb] Benedicti,
Vincit et alma fides: praesens [(1088) 1Kb] Deus [4417 1Kb] omnibus istic [4418 1Kb]
Creditur, et summi Benedictus gloria Christi.
Alma [4419 1Kb] dies magnis celebratur coetibus, omnes
Vota dicant sacris rata postibus, omnia gaudent
Terrarum et coeli.
Nos quoque felices quibus istum cernere Christus [4420 1Kb]
[Col. 0755B] Et celebrare diem tribuit, tantoque patrono
Gratari, et laetos [4421 1Kb] inter gaudere tumultus.
Praeterea [4422 1Kb] infidelem certe quisque se credere, miserum penitus aestimare, si tantae sollemnitatis vel fini tandem non satageret interesse. Ex eo jam per totum fere [4422 1Kb] christianum orbem coepit celebritatis tantae gloria divulgari, ex tunc iste locus licet ab olim Benedicti patris meritis famosus ac nobilis fuerit, nobilior multo ac gloriosior coepit haberi, patrisque Desiderii nomen apud plerosque jam dudum magnum et celebre, celebrius deinceps ac nobilius per occidentem totum [4423 1Kb] diffundi, prudentiae simul ac religionis maximae ab omnibus praedicari, omnibusque ipsius temporis abbatibus [Col. 0755C] ubique locorum atque [4424 1Kb] terrarum ab omnibus censebatur jure praeferri. Partim igitur desiderio Desiderium visendi, partim vero templi tam vulgati tamque [4425 1Kb] celebris contuendi [4426 1Kb] , partim denique in hoc sacrosancto coenobio conversandi, et Deo quoad viverent serviendi, multi ex multis et extimis terrarum partibus huc coeperunt [4427 1Kb] confluere, et hylariter Desiderio recipiente, factum est ut intra ipsum ferme biennium ad secundum circiter centenarium congregationis loci hujus se numerus porrexisset. Jam vero diversorum regum atque potentium tam [4428 1Kb] Italicorum quam ultramontanorum, quamque etiam [4429 1Kb] transmarinorum, quantus [4430 1Kb] circa eundem venerabilem patrem coeperit haberi amor [4431 1Kb] pariter ac devotio, supplices [Col. 0755D] ad eum litterae et munera decentia testabantur, quibus se suosque omnes tam suis quam fratrum sub eo degentium precibus attentius commendabant.

[Col. 0756A] 31. [Cap. 32.] Nec imperatricis quoque Agnetis dignum videtur religiosam tacere devotionem, quae velut altera regina Saba, Salomonis alterius et alterius templi magno videndi desiderio ducta, ex ultimis huc Germaniae finibus adventavit, ac per medium ferme istic anni spatium commorans, multo majora de [4432 1Kb] his quae super hoc loco auditu perceperat, tam secundum Deum quam secundum seculum se [4433 1Kb] videre gaudebat et asserebat; merito censens et locum, et patrem, et fratres per totum orbem sui ordinis hominibus celebriores habendos. Obtulit autem beato Benedicto prout augustalem dignitatem decebat dona magnifica, idest planetam diaspram [4434 1Kb] , totam undique auro contextam; albam [4435 1Kb] a scapulis et capite, ac manibus friso [Col. 0756B] decenter [4436 1Kb] ornatam, a pedibus vero frisea nichilominus lista, mensuram ferme cubiti in latitudine habens circumdatam; simulque et amictum cum brusto; pluviales duos purpureos, pretiosis aureis listis ornatos [* 1Kb] ; nec non et pallium magnum cum elefantis, quod dorsale [4437 1Kb] cognominant. Evangelium cum tabula fusili de argento, opere anaglifo pulcherrime [4438 1Kb] deaurato. Duo quoque candelabra argentea aeque fusilia, pondo librarum 12.

32. [Cap. 33.] Libet nunc post ecclesiae dedicationem residua exornationis ipsius describere, ut licentius deinceps valeamus Desiderii gestis, tam in aedificiis quam et in aliis quibuslibet ejus [4439 1Kb] [Col. 0756C] magnificentiis operam dare. Ad supradictam igitur regiam urbem quendam de fratribus cum litteris ad imperatorem, et auro triginta et sex librarum pondo transmittens, auream ibi in altaris facie tabulam cum gemmis ac smaltis valde speciosis patrari mandavit; quibus videlicet smaltis nonnullas quidem ex evangelio, fere autem omnes beati Benedicti miraculorum insigniri fecit historias. Quem profecto [4440 1Kb] nostrum confratrem imperator Romano [4441 1Kb] nimis honorifice suscepit, et quandiu ibi mansit honeste cum suis omnibus reverenterque tractavit, et quicquid operum [4442 1Kb] inibi vellet efficere, imperialem ei licentiam facultatemque [4443 1Kb] concessit. Fecit itaque et cancellos quattuor fusiles ex aere, ante altare scilicet hinc inde inter chorum et aditum [Col. 0756D] statuendos, trabem quoque nichilominus fusilem [4444 1Kb] ex aere, cum candelabris numero 50, in quibus utique totidem cerei per festivitates praecipuas ponerentur, lampadibus subter in aereis uncis [Col. 0757A] ex eadem trabe 36 dependentibus. Quae videlicet aerea trabes aereis aeque brachiis ac manibus sustentata, trabi ligneae quam pulcherrime sculpi, et auro colorumque fucis interim fecerat Desiderius exornari, commissa est, et supra sex columnas argenteas [4445 1Kb] , quattuor et semis in altitudine cubitos habentes et octo libras per singulas, in ipsa chori fronte constituit. Sub qua nimirum trabe 5 numero teretes iconas suspendit, 13 vero quadratas paris mensurae ac ponderis desuper statuit. E quibus videlicet 10 ex quadratis praedictus frater apud Constantinopolim crosso [(1089) 1Kb] argento sculpsit, ac deauravit, habentes per singulas aliae 14 [4446 1Kb] libras, aliae 12. Rotundas autem [4447 1Kb] omnes argentea solum urna [* 1Kb] circumdans, caetera coloribus ac figuris [Col. 0757B] depingi Greca poritia fecit. Tres vero alias de quadratis ejusdem metalli atque mensurae patrari suorum artificum opere nequaquam dissimili Desiderius jussit. Alteram quoque iconam rotundam, ex utraque parte caelato [4448 1Kb] argento ac deaurato vestitam, argenteis etiam bullis extrinsecus in giro circumdatam quidam nobilis tunc beato Benedicto a regia urbe transmisit; cui postmodum similis fieri [4449 1Kb] jussa altera, utraque est in ciburio altaris hinc inde suspensa [** 1Kb] . Fecit praeterea Desiderius et aliam trabem de argento librarum circiter 60, sculptam nichilominus ac deauratam, quam in fornice majori ante altare super quattuor argenteas columnas ex parte inauratas locavit [4450 1Kb] : quarum unaquaeque et argenti libras 10, et 5 cubitos altitudinis [Col. 0757C] habet. Fecit et duas cruces magnas argenteas librarum 30 [4451 1Kb] per singulas, quarum imagines caelatura mirifica [4452 1Kb] prominerent; easque sub praedicta trabe inter easdem columnas hinc inde super marmoreos stipites statuit. Tres porro residuas majoris altaris facies argento librarum 86, sculpto [4453 1Kb] ac deaurato vestivit. Nam reliquorum trium altarium facies veteribus tabulis a tribus partibus adornatae sunt. Fecit [4454 1Kb] etiam 4 trabes propter ciburium altaris, quas simili modo caelato ne deaurato argento extrinsecus induens, abintus petalis [(1090) 1Kb] et coloribus decoravit; quarum [4455 1Kb] duae habent in longitudine cubitos 6, libras 20, et totidem, duae vero aliae cubitos 4 ac semis, libras [Col. 0757D] 12 [4456 1Kb] et totidem, suppositae interim columnis veteribus. Fecit [4457 1Kb] et candelabra magna 6, tres cubitos altitudinis habentia de productis ac sculptis argento lamminis [4458 1Kb] , ana [(1091) 4Kb] 6 vel 5 librarum; [Col. 0758A] quae videlicet in festis praecipuis ante altare in directa linea posita accendi cum maximis faculis debeant. Fecit [4459 1Kb] quoque et pulpitum ligneum ad legendum sive cantandum, longe priori praestantius et eminentius, in ascensu scilicet graduum 6; idque diversis colorum fucis et auri petalis de pulchro pulcherrimum reddidit [4460 1Kb] . Ante quod columnam argenteam 25 librarum partim deauratam, ad modum magni candelabri sex cubitorum in altitudine habentem [4461 1Kb] supra basem porphireticam statuit; super [4462 1Kb] quam videlicet cereus magnus qui sabbato paschali benedicendus est, sollemniter debeat exaltari. Fecit et pharum, idest coronam maximam de argento librarum circiter centum, habens in giro [4463 1Kb] cubitos 20 cum 12 turribus extrinsecus prominentibus, [Col. 0758B] 36 ex ea lampadibus dependentibus; eamque extra chorum ante crucem majorem satis firma ferrea catena septem deauratis malis distincta suspendit.

33. His tantisper de constructione, consecratione, partimque decoratione novae basilicae quomodolibet [4464 1Kb] exaratis, ad caetera monasterii aedificia percomplenda simul cum nostro Desiderio reditum faciamus. Post transactum igitur sollemnem basilicae dedicationem cernens idem [4465 1Kb] venerabilis abbas divina cooperante potentia, simulque Benedicti [4466 1Kb] patris meritis omnia quae coeperat ad perfectionem [Col. 0758C] [4467 1Kb] prout optaverat pervenisse, audentior jam imo valentior factus, totius coenobii ambitum decrevit ingenti animo spatiare, et ut jam de aliquibus fecerat reliquas officinas, cum his etiam quae ipsemet ante ecelesiae constructionem construxerat renovare. Et primo quidem claustrum quod tantae congregationi permodicum [4468 1Kb] adhuc esse constabat [4469 1Kb] ampliare desiderans, everso mox vetere refectorio quod satis enormiter a latere templo, a fronte vero capitulo inhaerebat, quoque [4470 1Kb] ipse [4471 1Kb] etiam dudum bis tempore diverso adauxerat, in ulteriori illud parte futuri claustri, juxta meridianum scilicet atrii ecclesiae latus decorum valde satisque magnum extruxit, diversisque totum coloribus pictorum artificio [Col. 0758D] compsit, et laqueari apposito trabibus, tegulis desuper cooperuit [4472 1Kb] . Legivum quoque perpulchrum et eminens in eo constituit, quod valde decenter gipso vestitum cunctis spectabile reddidit. Cujus [Col. 0759A] videlicet domus longitudo [4473 1Kb] in cubitis 95 extenditur, latitudo in 23 porrigitur, in 15 vero altitudo sustollitur; ab orientali parte habens ingressum, ab occidentali vero absidam, antequam profecto ampla satis [4474 1Kb] abbatis mensa ex transverso cernitur constituta. Habet autem a latere meridiano fenestras 14 [4475 1Kb] , a septemtrionali vero duas tantum, duas quoque rotundas in frontibus singulis, et circa pulpitum tres, omnes vitro, gipso [4476 1Kb] , ac plumbo insigniter laboratas. Juxta eandem quoque domum ab australi parte, coquinam fratrum [* 1Kb] in duobus invicem connexis fornicibus, quos una tantum columna sustentat [4477 1Kb] erexit; interque ipsam et refectorium, gradus et januam unde quaeque necessaria in idem refectorium sive conferantur sive referantur constituit. [Col. 0759B] Ex altera vero ipsius coquinae parte cellarium statuit, ex quo videlicet tam refectorio quam coquinae quaelibet debeant necessaria tribui. Post haec eum necdum sufficiens sibi ad tantam fratrum multitudinem claustri spatium videretur, vir certe magnanimis et multae [4478 1Kb] fiduciae dormitorium atque capitulum, quae dudum ipsemet magno valde sumptu ac studio fabricaverat, nec non et veterem infirmantium domum exintegro est aggressus evertere, et claustri ampliandi occasione easdem quoque domos ampliores efficere. Quoniam igitur exteriorem dormitorii murum porro longe ab altero in magno montis praecipitio statuebat erigere, quinque crossam cubitis maceriam in fundamento maximae firmitatis [4479 1Kb] gratia jaciens, eam in ducentorum spatio [Col. 0759C] cubitorum per longum extendit; in altitudine autem cubitorum 30 erexit, 24 cubitis in latitudine a muro interiori distantem. Quae [4480 1Kb] videlicet domus longe priore amplior, firmior, ac pulchrior studiose nimis est et fabrorum peritia lateribus tecta, et artificio [4481 1Kb] pictorum coloribus decorata; habens a meridiano tantum fenestras amplas 20, e quibus tres maximae tribus columnellis marmoreis fulciuntur. Juxta quam etiam in ulteriori capite ipsius vestiarum fratrum [4482 1Kb] , parvum quidem sed satis competens pulchrumque construxit. His omnibus [4483 1Kb] triennio circiter consummatis, montem evestigio qui interjacebat [4484 1Kb] suffodere aggressus est, per longum scilicet cubitis 105, per latum autem 49, per altum vero [Col. 0759D] circiter 10 [4485 1Kb] . Sicque capituli aedem [4486 1Kb] ab orientali parte per transversum constituit, ut interior ejus frontispicii angulus angulo exteriori [4487 1Kb] basilicae sit connexus, absida vero ipsius appropriare [4488 1Kb] [Col. 0760A] dormitorio videatur. Cujus videlicet longitudo [4489 1Kb] aedis cubitorum 53, latitudo 20, altitudo autem 18 habetur; habet autem a latere uno fenestras vitreas speciosissimas novem, ab altero totidem, a frontispicio aquilonali tres rotundas, ab australi vero duas aeque rotundas; laqueari, et pavimento, seu picturis pulcherrimis [4490 1Kb] sufficientissime decorata. Tantam autem tunc cum ista suffoderentur terraemotuum sumus experti frequentiam, ut uno quidem die vicibus 17, per alios vero aliquot dies nunc quattuor, nunc duobus [4491 1Kb] , modo etiam sex vel quinque vicibus id per dies singulos sentiremus. Quod certe propter plurimas [4492 1Kb] ejusdem loci sepulturas tunc necessario violatas, quae sanctorum forte hominum fuerant, non ab re contigisse multi putavimus. Alias [Col. 0760B] sane satis raro hoc in loco solet fieri terrae motus. Verum quoniam ingens praecipitium ab interiori dormitorii parte remanserat, erectis secus domum eandem cameris, et terra saxisque caetera replens injectis, itemque ante refectorium in fronte videlicet claustri curva nichilominus camera cisternam maximam fabricans [4493 1Kb] , ita demum totius claustri superficiem coaequavit. Mox itaque arcus per girum deambulatorios super 110 marmoreas [4494 1Kb] columnellas instituens, claustrum omne in longitudinem cubitis [4495 1Kb] octoginta [** 1Kb] et quinque, in latitudinem [4496 1Kb] vero quinque et sexaginta [*** 1Kb] porrexit [4497 1Kb] . Cujus quia ea pars quae [4498 1Kb] basilicae erat contigua si caeteris coaequaretur, non aptus in eandem basilicam esset ingressus, subtus item et super deambulatorios [Col. 0760C] fornices fecit, et in ejus utriusque [4499 1Kb] angulis marmoreos gradus, quibus in caetera descenderetur instituit: a [4500 1Kb] capitulo quidem 15, a refectorio vero 13; totumque in circuitu et lapideis pavimentis bizantei artificii [4501 1Kb] stravit, et picturis pulcherrimis compsit. Nichil hoc moratus expleto, solarium [4502 1Kb] palatii illius quod a Richerio coeptum ipse perfecerat, ab eminentia priori ad planitiem [4503 1Kb] claustri deposuit, atque inibi cum [4504 1Kb] balneo et caeteris oportunitatibus infirmorum fratrum quietem constituit. Porro ab occidentali parte claustri, juxta refectotrium [**** 1Kb] videlice fratrum cellam noviciorum satis [4505 1Kb] competenter aptavit; in qua profecto [4506 1Kb] juxta regulare institutum [(1092) 1Kb] et meditari, et quiescere, [Col. 0760D] [4507 1Kb] comedere novicii ipsi deberent. Sicque jam tandem fratres qui eatenus super tot operibus inquietati ac molestati plus quam satis extiterant, oportuna simul et amoena quietis statione locatos ordini [Col. 0761A] de cetero regulari, quanto ordinatius tanto districtius operam dare [4508 1Kb] perdocuit. His omnibus [4509 1Kb] Deo favente ex voto perfectis, et interioribus fratrum officinis decentissime ut optaverat [4510 1Kb] consummatis, ad exteriora [4511 1Kb] nichilominus aedificia monasterii reficienda [4512 1Kb] , impiger se ac fortis accingit. Ab occidentali [4513 1Kb] igitur parte primum maceriam firmissimam erigens, portam 30 [4514 1Kb] circiter cubitis extra veterem de quadratis ac sectis [4515 1Kb] lapidibus statuit; supra quam turrim [4516 1Kb] fortissimam in quattuor magnis columnis erectam ingenti camera confirmavit. Verum cum deforis [4517 1Kb] praecipitium pateret immensum, tumulus vero abintus [4518 1Kb] magnus existeret, eo defosso praecipitium illud saxis ejus et terra, clivoso licet tramite pervium fecit; sicque [4519 1Kb] demum hinc [Col. 0761B] inde muro contiguo, ac propugnaculis [4520 1Kb] civitatum more munito universum monasterium circumsepsit. Dehinc [4521 1Kb] extra praedictam portam, juxta clivum scilicet quo [4522 1Kb] ad eandem portam ascenditur, xenodochium maximum ad susceptionem peregrinorum cum universis suis oportunitatibus fabricavit: Domum [4523 1Kb] vero illam quae non competenti loco prope basilicam a parte aquilonali ad xenodochium olim constructa fuerat, ampliorem ac pulchriorem reficiens, ad hospitum nichilominus receptionem aptavit, ac in utriusque ipsis receptionum domibus et lectos et quaeque necessaria abundantissime apparavit. Pistrinum [4524 1Kb] quoque ex eadem parte haud longe a gradibus atrii, adeo amplum pulchrumque construxit ut plerique [4525 1Kb] advenientium id ignorantes, [Col. 0761C] quasi ad ecclesiam aliquam oraturi saepissime sint profecti [***** 1Kb] .

Hinc [4526 1Kb] ad ecclesiam beati Martini quae sola fere jam intra monasterii ambitum de veteribus aedificiis remanserat renovandam, totum cor Desiderius vertit. [Col. 0762A] Diruta namque priori ejusdem beati Martini basilica, coepit ejusdem ecclesiae fabricam, in longitudine cubitorum [4527 1Kb] [1Kb] latitudo [1Kb] altitudo [1Kb] . Fenestras vero ab uno latere [1Kb] , ab altero totidem; columnas vero numero 16. Cancellos vero lapideos ante altarium, mirificos patrari fecit. Fenestras vero plumbo simul et vitro compactis [4528 1Kb] , ferro ligatis inclusit. Illas autem quae in porticibus sitae sunt, gypseas quidem, sed similis fere decoris extruxit. Absidam vero musivo decenter vestivit; in qua etiam aureis litteris hos versus describi praecepit:

Cultibus extiterat quondam locus iste dicatus
Demonicis, inque hoc templo veneratus Apollo.
Quod pater huc properans Benedictus in omnipotentis
[Col. 0762B] Vertit honore Dei Martini et nomine sancti.
Hoc Desiderius post centum lustra vetustum
Parvumque evertit, renovavit, compsit et hausit [4529 1Kb] .
Jam vero pavimentum quam speciosum sit, in promptu cernentibus est. Fecit et portas aereas in ingressu ejusdem ecclesiae; fecit tabulam altaris argenteam librarum [4530 1Kb] circiter. Juxta eandem vero ecclesiam mansiunculas, in quibus 4531 1Kb] ipse quando vellet maneret, decenter construi fecit. Circa eandem vero ecclesiam bicameratam domum ad ornamenta [4532 1Kb] ejusdem ecclesiae recondenda construxit.

Transactis [(1093) 1Kb] vero a dedicatione majoris ecclesiae tribus annis, totidemque mensibus, anno [Col. 0762C] videlicet a Salvatoris nativitate 1075. incipiente, 3. Nonarum Jan. ecclesia beati Bartholomei apostoli quae ad occidentalem partem majoris ecclesiae satis decenter sita est, cum grandi iterum laetitia et exultatione cunctorum fratrum, honorifice dedicata est, a Johanne Sorano episcopo [(1094) 1Kb] . Ubi etiam non minima particula [4533 1Kb] sancti brachii ejusdem beati apostoli in argentea capsella venerabiliter condita est.

Eodem etiam anno post octo circiter menses, reliquae duae basilicae, pucherrime [4534 1Kb] in extremis exterioris atrii turrium modo hinc inde locatae, pari studio et honore sacratae sunt, 4. Idus Septembris. [Col. 0763A] Quarum alteram quae a dextra parte ad honorem beati archangeli Michahelis constructa est, praedictus Johannes Soranus episcopus consecravit [4535 1Kb] . In quo [4536 1Kb] etiam recondidit reliquias has: sanctorum [4537 1Kb] Nicandri et Marciani, sancti Viti, sanctorum Johannis et Pauli, sancti Mercurii, et sanctae Katerinae [4538 1Kb] , et vocabula sanctorum Appollinaris episcopi, Proti et Jacincti. Alteram vero quae a leva, ad honorem beati [4539 1Kb] apostolorum principis Petri fundata est [4540 1Kb] , [Leo [4541 1Kb] episcopus Aquinensis divino numini, ipso domno abbate omniumque fratrum praesente conventu, cum magna laetitia et devotione sacrarunt.

Porro [(1095) 1Kb] cum ab hac dedicatione annus jam quartus [(1096) 1Kb] decimus, et ab incarnatione dominica [Col. 0763B] millesimus et nonagesimus volveretur, tribus jam annis, et tribus ac sexaginta diebus [4542 1Kb] a transitu reverendae ac semper honorifice memorandae memoriae Desiderii abbatis elapsis, praesidente atque jubente domno Oderisio reverentissimo atque dignissimo successore ipsius, dedicata est ecclesia sancti confessoris Christi Martini, quam praedictus venerabilis abbas Desiderius in loco ipso ubi olim a beatissimo abbate Benedicto constructa fuerat, circa portam scilicet monasterii mirifice ac pulcherrime in sexdecim marmoreis columnis erexerat, quamque tam musivo quam etiam diversis picturarum coloribus optime decoraverat. Dedicata est autem 14. Kal. Dec. ipsa videlicet die octavarum ejusdem beatissimi confessoris Christi Martini, feria secunda, [Col. 0763C] cum tribus altariis suis, ingenti frequentia ordinis diversi virorum et maxima universorum laetitia, quorum primum atque praecipuum in honore ipsiu beati Martini dedicavit vir venerabilis domnus Joannes episcopus Tusculanensis, illud autem quod ad dexteram ipsius basilicae situm est, in honore sancti Erasmi martyris consecravit domnus Raynaldus episcopus Cajetanus, qui ipso anno ex hoc nostro monasterio eidem ecclesiae datus fuerat episcopus; tertium vero quod a parte sinistra statutum est, in honore gloriosi confessoris Christi Ambrosii benedixit domnus Honestus, reverentissimus episcopus Verulanus, Fuere autem cum eis in hac dedicatione [Col. 0764A] episcopi etiam alii tres, id est Lambertus Alatrinensis, Roffridus Soranus, nec non et Leo episcopus Venafranus. Quod autem tamdiu post patris Desiderii transitum consecratio basilicae hujus dilata est, hoc fuit in causa, quia et picturae partem aliquam et pavimenti non modicam ad complendum morte praeventus idem abbas reliquerat. Quae omnia successor illius studiosissime percomplere et addere quae necessaria curavit, et sic eam dedicari quatenus praemissum est, honorificentissime fecit.

Annis item post ista tribus et tribus insuper ac septuaginta diebus exactis, anno scilicet incarnationis dominicae 1094, indictione 2, mensis Januarii die 30, 2. feria, dedicata est ecclesia beati Andreae apostoli [(1097) 1Kb] , praesidente atque jubente jam dicto [Col. 0764B] abbate domno Oderisio qui eandem basilicam a fundamentis extruxerat [(1098) 1Kb] ab orientali parte majoris ecclesiae, inter absidam videlicet ipsius et domum infirmorum, habens cemiterium fratrum a latere dextro, a sinistro vero claustrum, licet parvulum tamen pulcherrimum. Dedicata est autem a domno Raynaldo Caietano episcopo jam superius memorato cum ingenti devotione et exultatione fratrum universorum, ea nimirum die qua castrum quod Frattae dicitur, ultra omnem spem meritis beatissimi patris Benedicti miseratione divina recepimus, quod videlicet triennio ante a vicinis Nortmannis furatum nobis fuerat atque pervasum, sed die 13. [4543 1Kb] . . . . . . . Domino auxiliante receptum, atque ob sempiternam illius triumphi memoriam in eadem die consecrationis [Col. 0764C] hoc sollemne statutum. Est autem praedicta basilica instituta ad utilitatem infirmorum fratrum, lignis quidem ac tegulis firmissime contignata, fenestris vitreis optime decorata, diversis sanctorum historiis pulchra colorum varietate depicta, pavimento quoque multimoda incisione marmorum artificiose constructa: quodque omnibus his est longe praecipuum, multis ac praeclaris tam apostolorum quam martyrum necnon et confessorum Dei reliquiis studiosissime consecrata. Quorum omnium nomina cum reliquarum ecclesiarum pignoribus, pariter suis in locis Domino juvante scribemus.]





INCIPIT CONTINUATIO LIBRI III AUCTORE PETRO DIACONO.
[Col. 0763]

[Col. 0763D] 34. Christo igitur duce, omnia sibi, prout optaverat, evenisse cognoscens, hinc ad ecclesiam beati [Col. 0764D] Martini, quae sola fere jam intra monasterii ambitum de veteribus aedificiis remanserat, renovandam, totum [Col. 0765A] cor Desiderius vertit. Diruta namque priori ejusdem beati Martini basilica, jactisque in Christi nomine fundamentis, coepit ejusdem ecclesiae fabricam, in longitudine cubitorum 43, latitudine 28, altitudine 24; fenestras vero ab uno latere 9, ab altero totidem. Porticus etiam utriusque parietes in 16 cubitorum altitudine erigens, fenestris 4, et 4, totidemque ab altero distinxit, et illas quidem quae in navi sunt, plumbo simul et vitro compactis tabulis ferro ligatis inclusit. In frontispicio porro ejusdem ecclesiae fenestras tres, ac unam in absida distinguens, similis decoris patrari mandavit. Illas autem quae in porticibus sunt, gipseas quidem, pari vero decore construxit. Columnas vero 9 ab uno latere, totidemque ab altero erexit. Secus ipsam quoque [Col. 0765B] ecclesiam, curvato pariete brevem quidem sed perpulchram domum, ad ejusdem ecclesiae ministerium construxit. Cancellos vero lapideos, ante beati Martini altarium mirificos patrari fecit. Absidam autem musivo decenter vestivit, in qua etiam aureis litteris hos versus describi praecepit:

Cultibus extiterat quondam locus iste dicatus
Demonicis, inque hoc templo veneratus Apollo,
Quod pater huc properans Benedictus in omnipotentis
Vertit honore Dei, Martini et nomine sancti.
Hoc Desiderius post centum lustra vetustum
Parvumque evertit, renovavit, compsit et auxit.

Jam vero ipsius ecclesiae pavimentum quam sit conspicuum, quam speciosum, ac diversorum marmorum multiplicitate constratum, oculis omnium [Col. 0765C] patet. Legivum quoque pulcerrimum auro atque coloribus pictorum ingenio decoratum, ibidem extrui jussit. Ante ipsius namque beati Martini altarium, tabulam argenteam ac deauratam, et pulcerrime scultam, 44 libras habentem, Desiderius patrari mandavit, in qua omnes fere beati evangelistae Matthei, et sancti confessoris Christi Martini desculpsit historias. Fecit et portas aereas in ingressu ejusdem ecclesiae. Juxta eandem vero basilicam mansiunculam [4544 1Kb] in qua ipse maneret construens, trabibus oppositis, tegulis desuper operuit. Haec ubi cooperante Domino, prout optaverat consummavit, beati Bartholomei apostoli basilicam, cum fratrum universo conventu 3. Nonas Januarias [(1075) 1Kb] a Johanne hujus ante cenobii monacho, post Sorano [Col. 0765D] episcopo, fecit solemniter dedicari. In cujus altari apostolici corporis partem non exiguam in argentea recondidit capsa, in qua etiam has reliquias posuit: de lapide sancti sepulchri, et sanctorum Johannis et Pauli, Viti, Januarii, Hermetis, et quadraginta martyrum. Enimvero tantae apud Romanum pontificem [Col. 0766A] Desiderius auctoritatis habebatur et gratiae, ut in quibuscumque vellet proprio pastore viduatis ecclesiis vel coenobiis, juris ei esset suis ex fratribus episcopos substituere vel abbates. Non multo post haec temporis evoluto, aedeculas quoque illas quas instar turrium in atrii diximus angulis constitutas, alteram ab eodem Johanne, alteram a Leone fecit Aquinensi episcopo magna cum laetitia dedicari 4. Idus Septembris. Sane in altari beati archangeli Michahelis reliquias condidit sanctorum Nicandri et Marciani, Johannis et Pauli, Viti, Mercurii, et Caterinae, et vocabula sanctorum Apollinaris episcopi, Proti et Jacinthi. Altare vero principis apostolorum Leo Aquinensis episcopus divino nomini [4545 1Kb] , ipso domno abbate omniumque fratrum praesente conventu, [Col. 0766B] cum magna laetitia et devotione sacravit. In eodem vero altario reconditae sunt reliquae istae: de quinque panibus ordeaceis, et sanctorum apostolorum Petri, Matthei, Jacobi, Nazarii et Celsi, Januarii, Felicissimi et Agapiti, Sergii et Bacchi, Nicandri et Marciani, Aurelii, Protasii, Fortunati et sociorum ejus, et de vestimentis trium puerorum.

35. Per [(1099) 1Kb] idem tempus Albericus diaconus vir disertissimus ac eruditissimus ad hunc locum habitaturus advenit. Hic in hoc monasterio positus composuit librum de virginitate sanctae Mariae; librum dictaminum et salutationum. In Musica dialogum. Contra Heinricum imperatorom de electione Romani pontificis. Vitam sanctae virginis Christi Scolasticae [(1100) 1Kb] . Omeliam ejus. Vitam sancti Dominici [Col. 0766C] [(1101) 1Kb] . Passiones sancti [4546 1Kb] Modesti et sancti Caesarii. Librum de dialectica. Temporibus vero ejus facta est sinodus in urbe Roma (an. 1079. Febr.) adversus Berengarium diaconem ecclesiae Andecavensis, qui inter multa quae astruere nitebatur, dicebat sacrificium corporis et sanguinis Domini figuram esse. Cumque nullus ei resistere valeret, idem Albericus evocatur ad sinodum; quo dum venisset, post varia conflictationum genera, cum pars parti non cederet, idem Albericus ebdomadae unius accepta licentia librum adversus eundem diaconem de corpore Domini edidit, sanctorum patrum testimoniis roboratum, in quo omnes assertiones ejus destruxit, aeternaeque oblivioni tradidit. Fecit et versus in vitam sanctae Scolasticae; rithmos in [Col. 0766D] pascha, de die judicii, de penis inferni. Epistolas quoque quamplurimas ad Petrum Hostiensem episcopum [(1102) 1Kb] . Rithmos de gaudio paradisi, de die mortis, de monacho penitente. Composuit et alia nonnulla, quae in nostram notitiam non venerunt. Eo etiam tempore Alfanus Salernitauus archiepiscopus [Col. 0767A] [(1103) 1Kb] et hujus coenobii monachus, cujus supra meminimus, vir in scripturis sanctis eruditissimus et notitia ecclesiasticorum dogmatum ad plenum instructus, composuit nitido et lucidissimo sermone passionem sanctae Christinae, et librum ymnorum et versuum. Amatus quoque episcopus [(1104) 1Kb] et hujus monasterii monachus, his diebus scripsit versus de gestis apostolorum Petri et Pauli, et hos in quattuor libros divisit [(1105) 1Kb] . Ystoriam quoque Normannorum componens, nomini ejusdem abbatis dicavit. Istius porro abbatis tempore Constantinus Africanus [(1106) 1Kb] ad hunc locum perveniens, sanctaeque habitum religionis induens, ecclesiam sanctae Agathae in Aversa a Richardo principe sibi concessam in hoc sancto loco devotissimus [Col. 0767B] optulit. Necessarium plane videtur ad posterorum memoriam, quantus hic vel qualis fuerit litteris tradere. Hic igitur e Cartagine de qua oriundus erat egrediens, Babiloniam petiit, in qua gramatica, dialectica, geometria, arithmetica, mathematica, astronomia, nec non et phisica, Chaldeorum, Arabum, Persarum, Saracenorum, Egiptiorum, ac Indorum plenissime eruditus est: completis autem in ediscendis istiusmodi studiis triginta et novem annorum curriculis, ad Africam reversus est. Quem cum vidissent Afri ita ad plenum omnium gentium studiis eruditum, cogitaverunt occidere eum. Quod Constantinus agnoscens, clam navem ingressus Salernum advenit, ibique sub specie inopis aliquandiu latuit. Deinde a fratre regis Babiloniorum qui [Col. 0767C] tunc eo advenerat agnitus, ac in magna honorificentia apud Robbertum ducem habitus est. Exinde vero Constantinus egrediens, ad hunc locum pervenit, et ordine quo supra retulimus monachus factus est. In hoc vero coenobio positus, transtulit de diversorum gentium linguis libros quamplurimos, in quibus sunt hi praecipue. Pantegnum [(1107) 1Kb] , quem divisit in libros duodecim, in quo exposuit quid medicum scire opporteat. Practicam, in qua posuit qualiter medicus custodiat sanitatem, et curet infirmitatem. Librum graduum. Dietam ciborum. Librum febrium, quem de Arabica lingua transtulit. Librum de urina. [Col. 0768A] De interioribus membris. Viaticum, quem in septem partes divisit, videlicet de morbis in capite nascentibus, dehinc de morbo faciei, de instrumentis, de stomachi et intestinorum infirmitatibus, de languore epatis, renum, vesicae, splenis, et fellis; de his, quae in exteriori cute nascuntur. Expositionem Aforismi. Librum Tegni, Megategni, Microtegni. Antidotarium. Disputationem Platonis et Ypocratis in sententiis. De simplici medicamine. De genecia. De pulsibus. De experimentis. Closas herbarum et specierum. De oculis.

36. Sequenti tempore supradictus papa Alexander Urbem egrediens, venit ad hoc monasterium. Qui a Desiderio honorifice susceptus, dum abbatis cameram quae juxta ecclesiam sancti Nycolai constructa [Col. 0768B] est ingressus fuisset, demoniacus quidam qui tunc illo advenerat, ei factus est obvius, quem sanctus pontifex ut vidit, orationem fundens ad Dominum dixit ad demonem: Praecipio tibi, immunde spiritus, in virtute Domini, ut excas ab hoc homine, et vadas in illum locum ubi nec avis volat nec vox hominum resonat, et sis ibi usque ad diem judicii. Mirabilis Deus in sanctis suis, qui invocantes se et de sua misericordia praesumentes velociter exaudire dignatur. Nam demon ad ejusdem pontificis praeceptum hominem relinquens, cuncti qui aderant laudare coeperunt et benedicere Deum. Nec hoc tacendum videtur, quod omnipotens Deus per eundem suum famulum operare dignatus est. Nam cum civitatem Aquinum pertransiret, claudam quandam [4547 1Kb] in itinere jacentem invenit, cujus [Col. 0768C] infirmitati idem compatiens pontifex, aquam de qua post missarum sollemnia suas manus abluerat, ei ad bibendum tradidit, quam mox ut in potum accepit, sanitati reddita gratias Deo referre permaximas coepit. Fecit praeterea idem sanctissimus pontifex patri Desiderio privilegium de monasterio sanctae. Mariae in Palladio [(1108) 1Kb] , cum attinentiis suis, recipiens ab eo ecclesiam sanctae Jerusalem, quam Leo papa reverendissimus, sicut supra taxavimus (l. II, c. 79), Richerio abbati nostro tradiderat. Concessit etiam praedictus papa Alexander personaliter nostro Desiderio civitatem Terracinensem, cum pertinentiis [Col. 0769A] suis. Defuncto autem eodem pontifice (an. 1073. Apr. 21.) clerus populusque Romanus in unum conveniunt, Hildebrandumque sedis apostolicae archidiaconum eligentes, Gregorium appellari decernunt, qui eodem ordinationis suae anno ad hoc monasterium veniens, sociato sibi Desiderio Beneventum perrexit, indeque regrediens Romam reversus est. Quo tempore [(1109) 1Kb] , dum in nativitatis dominicae sollemnitate in ecclesia sanctae Mariae cognomento Majoris praedictus papa missarum sollemnia ageret, captus est supra sanctum altare a quibusdam Romanis infidelibus, sed vi ac constantia omnium Romanorum eadem die receptus est.

37. Per idem tempus (1072 Febr.) Richardus princeps per praeceptum [(1110) 1Kb] obtulit beato Benedicto [Col. 0769B] ecclesiam sancti Angeli, quae nuncupatur Ad formas, de qua superius (l. I, c. 57), tempore scilicet Baldoini abbatis, qualiter nobis a Marino papa concessa sit plenius scripsimus. Sed quia Capuanus archiepiscopus illam eo tempore retinebat, praefatus princeps cupiens ibidem facere monasterium, ante septem circiter annos cum eo concambiavit (an. 1065. Dec.), data pro ipsa alia ecclesia vocabulo sancti Johannis de Landepaldi [(1111) 1Kb] , quae tunc temporis palatio pertinebat, cum ornamentis et libris non paucis, et universis rebus ac pertinentiis ejus. Recepit autem ab eodem archiepiscopo praedictam ecclesiam sancti Angeli cum tribus aliis ecclesiis jam vetustate consumptis, id est sancti Salvatoris, sancti Johannis, et sancti Hylarii, et cum omnibus [Col. 0769C] ubicumque ad easdem ecclesias pertinentibus, 60 auri librarum pena apposita, si aliquando vel ipse archiepiscopus vel aliquis successorum id removere voluisset. Quo facto concessit in eodem loco ecclesiam sancti Angeli de Olaldisi [(1112) 1Kb] intra Capuam cum omnibus pertinentiis suis (an. 1065.), nec non et quicquid palatio pertinebat in toto Sarzano [(1113) 1Kb] cum universis ibi habitantibus villanis, et omnia, quae ibi pertinuerunt Gregorio comiti palatii et Petro filio Doferi in loco Sancto Herasmo. Cum omnibus itaque his, et cum universis pertinentiis suis, simul et cum cartula commutationis, quam a praedicto archiepiscopo exinde receperat, in hoc Casinensi coenobio praedictam ecclesiam optulit. Et [Col. 0769D] quoniam locus idem valde amoenus, et satis aptus monasterio erat, rogavit humiliter Desiderium ut pro amore suo specialiter inde studeret; quod et fecit, de monasterio Albanetae integram omnium mobilium medietatem accipiens, et cum medietate etiam ejusdem loci monachorum illuc transmittens, [Col. 0770A] coepitque Desiderius illud aedificare ex integro tam spatiose, quemadmodum hodie cernitur; ubi etiam intra breve tempus quadraginta et eo amplius monachos regulariter victuros aggregavit.

38. Eodem praeterea tempore quidam rusticus in partibus degens Apuliae, dum siti aestuaret ad bibendum perrexit. In quem mox diabolus ingrediens, eum vexare crudelissime coepit. Ductus autem a propinquis ad hoc monasterium, atque ante patris Benedicti corpus jactatus, ejus intervenientibus meritis confestim sanatus est. His porro diebus cum in hoc Casinensi coenobio de vino ob totius monasterii stipendium non plus quam palmi unius et dimidii mensura esset in vase, frater qui domum vinariam custodiebat, pergens ad patrem Desiderium [Col. 0770B] ei referre curavit. Abbas autem ad haec: »Antequam ad Robberti ducis curiam pergam, veni ad me, et unde id emere debeas dabo.« Alio autem die, ea quae Desiderius praeceperat monachus oblivioni tradens, ad eum minime venit. Desiderius autem iter arripiens, Robberti ducis curiam adiit. Sed qui in deserti regione per quadraginta annos manna populum pavit, ipse per tres menses et dimidium vinum unde omnes bibebant crescere fecit. Quidam vero puer ex monasterii famulis, coelestium mysteriorum ignarus, vehementer admirans vinum tantum durasse in vase, cervinariam [(1114) 1Kb] adiit, vinum mensus est, stetitque eadem hora, et ultra crescere desiit; tunc ad monachum gratulabundus accedens ait: »Ego nunc vinum mensus sum, sed [Col. 0770C] tantum est, quantum fuit ante tres menses.« Monachus autem haec audiens, eum gravissime verberavit. Puer vero ante eum aufugiens, claustrum et fratrum ingressus, et quid sibi monachus fecerat per ordinem pandit. Quem venerandae memoriae Stephanus, qui eo tempore decanatus officii curam gerebat evocans, dixit: »Cur tam crudeliter hunc puerum verberasti?« Tum frater: »Hoc quod nunc in vino per merita beatissimi patris Benedicti Deus operari dignatus est, multis jam vicibus egit. Hic vero ad vasculum pergens, vinum mensus est, et ulterius in vase non crevit.« Illi autem hac audientes benedixerunt Deum, qui suis temporibus in hoc loco antiquum dignatus est renovare miraculum. [Col. 0770D] Nocte quadam cum frater Georgius mansionarius in stratu suo quiescens vigilaret, audivit duos pueros in ecclesia mira suavitate ac dulci modulamine laudes Deo referre. Sciens itaque pro certo, neminem monachorum esse in monasterio [4548 1Kb] qui puerilem vocem haberet, confestim surgens ecclesiam [Col. 0771A] ingreditur, nullumque ibi reperiens, et quod in re erat advertens, facto mane quod audierat fratribus per ordinem pandit; hinc angelorum frequentiam apud beati patris exuvias hoc fuisse dixerunt. [Desid. Dial. II, 21.] Tempore alio praefatus Georgius lampadem ante imaginem Salvatoris quae supra fores ecclesiae picta est dependentem, advenerat refecturus, et ecce videt eam tensis uncinulis dependere in aere, nulla prorsus eam praeter ipsum aerea [4549 1Kb] materia sustentante. Convocatis Georgius fratribus qui eminus aberant, quod miratur ostendit, ipsique postmodum cum eo pariter hujus testes extitere miraculi. Nocte qua praecedebatur dies de transitu sancti patris nostri Benedicti festivus, dum ad vigilias unus e custodibus lampadem ante imaginem [Col. 0771B] ejusdem beati patris dependentem reficeret, lapsa subito lampas in pavimentum ruit, illaesaque permansit, quae iterum elevata, iterum cecidit, erecta tertio, tertio lapsa est, et nullo horum casu, vel effractionis lampas, vel effusionis oleum, vel ignis extinctionis pertulit detrimentum. Cum die quadam de custodibus unus ante altare accensam lampadem usque ad ipsa fere laquearia elevasset, repente lampas lapsa in pavimentum cecidit. Mirabilis in factis suis Deus! non solum non est fracta quae deciderat lampas, sed nec effusum oleum, nec ignis extinctus. [PETR. DAM. Ep. VI, 22.] Tunc temporis in monasterio beati patris Benedicti quod intra Salernitanae urbis moenia constructum est, et huic Casinensi coenobio ab ipso suae constructionis exordio [Col. 0771C] subditum, satis insigne miraculum contigit. Ex ipsius namque monasterii familia vorax hominum lupus parvulum puerulum clandestinus impetiit, rapuit, et abiit; post quem transfixa dolore mater inclamans ait: »Adjuro te, bestia, per beatum Benedictum, cujus servus est, ne filium meum ulterius feras, sed eum sub omni celeritate dimittas;« quo lupus audito, hunc quidem quem ferebat, aperto protinus ore deposuit; in alium vero puerum repentinus insiluit, eumque subito desecans, truncum cadaveris sprevit, praecisumque caput mordicus confixum in suas latebras concitus asportavit.

39. Circa hos dies Michahel Constantinopolitanus imperator patri Desiderio per nuntios quos ad eum direxit, dona quamplura transmisit, poscens ut pro [Col. 0771D] se ac liberis et pro statu imperii sui Dei omnipotentis clementiam assidue supplicarent. Insuper etiam ob patris Benedicti reverentiam, pro salute animae [Col. 0772A] suae per praeceptum aurea bulla bullatum [(1115) 1Kb] constituit, ut per unumquemque annum hoc monasterium accipiat de palatio Constantinopolitani imperii auri libras viginti quattuor, et pallia quattuor, ad nostrae congregationis sustentationem. Borrellus autem comes Borrelli majoris filius, cum ob nonnulla sua in hoc loco servitia Desiderii familiaritatem fuisset non immerito adeptus monasterium sancti Petri quod vocatur de Avellana [(1116) 1Kb] , quod videlicet pater ipsius beato Dominico ante quattuor et quadraginta annos ad construendum tradiderat, quodque idem Borrellus satis ampla terrarum concessione ditaverat, cum ecclesiis et colonis et cum omnibus omnino pertinentiis ac possessionibus suis, quod et terra quinque millium circiter modiorum, [Col. 0772B] beato Benedicto devotissimus optulit (An. 1069 Mart.). Cujus monasterii cum longe post Gualterius nepos ipsius duodecim casales de rivo Franculi nequiter retineret, veniens ad hoc monasterium sua sponte nobis ipsos refutavit ac reddidit [(1117) 1Kb] . Theodinus quoque et Oderisius atque Bernardus Balvenses comites, non multo post [(1118) 1Kb] et ipsi quoque monasterium sancti Petri quod situm est in valle de Lacu, et aliud monasterium heremitarum in loco qui dicitur Pratum Cardosum, quae nimirum et ipsa nichilominus a beato Dominico ante non plures annos fundata extiterant [(1119) 1Kb] , pari modo in hoc monasterio obtulerunt, cum quinque scilicet adjacentibus lacubus, cum ecclesiis et colonis et cum omnibus omnino pertinentiis ac possessionibus eorum, tam [Col. 0772C] in eodem comitatu Balvensi, quam in Marsicano et Teatino. Eodem anno oblatum est beato Benedicto a quibusdam nobilibus Marsicanis [(1120) 1Kb] castellum quod nominatur Meta, in valle de Orbeto, cum omnibus finibus ac pertinentiis suis, necnon et ecclesia sancti Patris, in loco ubi Formae vocantur, et ecclesia sancti Donati supra ipsas Formas, cum omnibus quae ad easdem ecclesias pertinent, insuper et universis quae ad praefatos nobiles jure haereditario pertinebant, tam in ipsis Formis quam et in Valle frigida. Eodem etiam anno [(1121) 1Kb] Leo et Girardus Fundani consules optulerunt beato patri Benedicto monasterium sancti Magni cum omnibus sibi pertinentibus, et cum quarta parte de ipsa piscaria Fundani lacus, et cum ecclesia sanctae Mariae juxta amphitheatrum [Col. 0772D] Fundanae civitatis, sancti Mauri et sancti Martini ad Tirille, et sancti Andreae in Terracina, et sancti Nicolai in urbe Romana, loco [Col. 0773A] qui dicitur ad fossa, cum omnibus pertinentiis ac rebus illarum. Pari modo autem una cum Richardo cognomento de Aquila idem consules optulerunt huic loco ecclesiam sancti Onufrii cum pertinentiis suis. Et quoniam locus idem habilis ad construendum monasterium erat. Desiderius cupiens ibidem facere monasterium, per Girardum praepositum sancti Nicolai in Pica, qui quintus post eum hujus coenobii abbas effectus est, in statum quo nunc cernitur erexit. His quoque diebus [(1122) 1Kb] Littefridus Fundanus consul cartam fecit huic monasterio de omnibus quae sibi pertinebant de civitate Fundana et valle de Cursa, et Aquaviva, et Ambrife, et Ynola, Campu de Mele, Vatera, et de tertia parte piscariae ad Sanctam Anastasiam, et de monasterio sancti [Col. 0773B] Archangeli, et omnibus quae ei pertinebant a paterno vel materno jure. Per idem quoque tempus Johannes Hiserniensis vir nobilis similiter optulit huic Casinensi coenobio monasterium sancti Benedicti in loco Baniorala [4550 1Kb] [(1123) 1Kb] cum duabus aliis cellis ipsius, idest sanctae Mariae et sanctae Luciae, cum universis earum pertinentiis (An. 1072 Sept.). Idem fecit et Morinus comes Benafranus de quattuor aliis ecclesiis, idest sancti Nasarii de Piperozza, sancti Petri de Sexto, sancti Barbati de Ravenola, et sancti Martini de ipsa Furca.

40. Operae pretium reor ea quae isto in anno Dominus per beatum Benedictum in Galliis operari dignatus est, ad posterorum memoriam et aedificationem annectere. Quidam namque vir potentissimus [Col. 0773C] Gallorum gente progenitus tantis se ab ipsa infantia execrarat flagitiis, ut nulla pars ejus corporis proprio vacaret a vitio. Hic ad mortem veniens, convocatis cujusdam coenobii fratribus, monachicum habitum sibi tribui flagitabat, mox autem ut sacris indutus est vestibus, spiritum reddidit. Cuidam vero Dei servo juxta manenti Dominus ea quae circa defuncti animam agebantur, ostendere dignatus est. Nam statim ut de corpore exiit, terribilis turba demonum cum igneis illam ligantes catenis ad tartarea conarentur ferre incendia, beatissimus pater Benedictus pastoralem manu deferens virgam in medium astitit. At vero hostes praedam se perdere cognoscentes: »Quot a nostris jam diutissime manibus Benedicte abstuleris animas nosti; hunc vero qui [Col. 0773D] nunquam aliquid boni gessit, injuste agis si a nostris manibus auferre conaris.« Et sanctus: »Ne vobis injustitiam forte facere videar, ejus facta examinate, et si vestrorum operum, postquam meum accepit habitum, aliquatenus fuit conscius, vester permaneat.« Tunc malignorum illud collegium [Col. 0774A] victum se rationabiliter sentiens, tenues per auras evanuit. Hoc Dei servus ut vidit, coepit collaudare Christi clementiam, qui tam mirabiliter eandem animam de demonum manibus liberare dignatus est. In eisdem vero partibus monasterium est quoddam in honore ejusdem patris sacratum, in quo fratres dum die qua idem sanctus coelos ascendit, festivitatem illius sollempniter celebrassent, ad coenam venientes, dum pisces se non habere perspicerent, ac de re conqueri contra abbatem coeperunt. Subsequenti vero nocte, sanctissimus pater Benedictus abbati in somnis apparens, dixit ad eum: »Cur fratres tristantur?« et ille: »Propter pisces quos non habuerunt in praeterito die.« Cui sanctus: »Ego quidem in monasterio meo Casinensi cellararium de mundo [Col. 0774B] recedentem expectavi; qui quoniam peccatorum erat ponderibus aggravatus, eum meis orationibus adjuvi, atque illum omnipotens Deus in aeternae vitae quietem constituit. Nunc vero piscatores mitte ad proximum monasterio lacum, ibique abundanter invenies unde murmurationem sedare valeas fratrum.« Abbas autem evigilans piscatores ad lacum sub omni celeritate transmisit; quod dum fratres cernerent, mirare coeperunt, quia lacus ad quem piscatores pergebant, non nisi serpentes et ranas ferebat. Piscatores autem lacum in quo nunquam ante vel postea piscatum fuerat ingredientes, piscium multitudinem tantam ceperunt, ut per octo continuos dies fratribus ad comedendum sufficerent. Quidam Johannes cognomine Benafranus, vicecomes [Col. 0774C] Jordani I. principis, fuit vir scelestissimus et omni vitiorum labe repletus. Qui dum ad mortem venisset, ad hunc se locum duci et sanctae sibi religionis habitum tribui rogavit. Cujus petitioni amici ejus faventes, ad hoc monasterium eum duxerunt, adque ante corpus sanctissimi patris Benedicti monastica vestimenta suscipiens, statim e mundo recessit. Illo autem sepulto, rusticus quidam de monasterio egrediens, ad campestria loca tendebat. Cumque sub ecclesia sancti Severi olim Casinensis episcopi quae in hoc monte sita est advenisset, diabolum in via stantem repperit, statura procerum digitos ac ungulas habentem valde longissimos, virgamque in manu tenentem, et rusticum torvo vultu aspicientem. Cumque ad eum rusticus pervenisset, diabolus [Col. 0774D] ait: »Unde venis?« Ille autem hominem eum esse existimans, dixit: »A Casinensi coenobio.« Et diabolus: »Quid actum est de Johanne vicecomite?« Tum rusticus: »Postquam monachus factus est, statim e mundo recessit.« Diabolus autem haec audiens coepit conqueri, dicens: »Hei [(1124) 1Kb] [Col. 0775A] Benedicte michi! Hei Benedicte michi! cur meos cotidie ad te servos convertis? Cur me tam immaniter, tam crudeliter persequi non desistis?« Haec cum dixisset, furibundo ac flammanti rusticum vultu respiciens ait: »Scito certissime, quia nisi hodie in monasterio Benedicti cibum potumque sumpsisses, et panem de eodem loco allatum nunc in sinum tuum teneres, nulla interposita mora te confestim occiderem.« Statimque per montis latus se praecipitem dedit, lapides et arbores in modum turbinis trahens. Rusticus autem hoc viso, tremebundus de monte descendit, et cuncta quae viderat vel audierat per ordinem pandit. Cumque ad aquam quae Casinus vocatur advenisset, iterato diabolus eidem apparens, dixit: »Adhuc per terram istam [Col. 0775B] ambulas?« Frendensque ea quae prius locutus fuerat protulit, et Casini aquam cum virga quam tenebat validissime percussit, atque disparuit. Ad cujus sonitum rustico visum est quod tota [4551 1Kb] tremuisset; aqua vero fluminis more tempestatis sursum in aera ferebatur. Reversusque in Rivo Matricis ad domum suam, languore corripitur, atque post diem tertium vitam finivit.

41. Eodem tempore cum Landenulfus qui fuerat comes Caleni [(1125) 1Kb] , contendisset nobiscum de alveo fluminis Gariliani, quod non deberet aliquo modo pertinere castro nostro de Mortula, et quod ipsi homines de Criptis ejusdem loci nichil nobis deberent [4552 1Kb] , in judicio judicum Suessanorum causa ipsa diutius ventilata, victus rationibus cessit, et de [Col. 0775C] his omnibus per cartam se manifestavit nullam prorsus habere justitiam. Sed et Joffridus [4553 1Kb] qui cognominatus est Monius, per idem tempus ex imperio Richardi principis veniens ad hunc monasterium, in praesentia Desiderii sponte sua per scriptum se manifestavit, ac refutavit in manus ejus ipsas piscarias, quae sunt in flumine Gariliano ad ipsos currentes, qualiter incipit a rivo qui dicitur Vivus, qui descendit ab ipsis Criptis, et vadit usque in rivum qui descendit a Sancta Cruce, et mittit in praedictum fluvium Garilianum, quae videlicet piscariae antiquitus pertinuerunt partim huic monasterio partim sancto Salvatori de Cucuruzzo; quas etiam usque ad illud tempus Suessani comites violenter et [Col. 0775D] malo ordine retinuerant. Sequenti tempore (an. 1076. Febr.) Joffridus cognomento Ridellus, dux Cajetanorum, obtulit in hoc loco monasterium sancti Herasmi de civitate Furmiana [(1126) 1Kb] , et monasterium sancti Petri de Foresta in pertinentia Pontiscurvi, cum universis possessionibus ipsorum. [Col. 0776A] Tunc etiam et Lando dominus Arpinensis civitatis, ad mortem veniens (Aug.) judicium fecit [(1127) 1Kb] in hoc monasterio de omnibus quae sibi jure haereditario pertinebant, id est de medietate Arpini, et Montis nigri, et Sancti Urbani, et Vici albi, et Casa Silverii, pena apposita judicii hujus violatoribus centum librarum auri omnibus id removere quaerentibus.

42. Per idem tempus supradicto papa Gregorio Romae synodum celebrante (an. 1078), Leo hujus loci bibliothecarius, qui post Ostiensis episcopus factus est, ex jussione patris Desiderii proclamationem fecit de cella sanctae Sophiae in Benevento [(1128) 1Kb] , quam nuper Beneventani a dicione hujus coenobii violenter abstraxerant; cumque ad [Col. 0776B] placitum res perducta fuisset, relecta sunt in omnium audientia nostra munimina, qualiter Arichis princeps ejusdem ecclesiae constructor illam per praeceptum huic coenobio Casinensi tradiderat; demum vero qualiter omnes Romani pontifices, imperatores, reges, duces, ac principes praedictam cellam in hoc loco confirmaverant. Quo audito, papa Gregorius ait, quod nequaquam possent Beneventani ecclesiam monasterio Casinensi primitus delegatam ab ejus potestate subtrahere: sed Casinensem ecclesiam omnino canonice ac legaliter eandem cellam in perpetuum optinere debere. In eadem etiam synodo [(1129) 1Kb] constituit, ut si quis a laico ecclesiae investituram acciperet, dans et accipiens anathemate plecterentur. Eodem tempore cum [(1130) 1Kb] [Col. 0776C] praedictus papa Gregorius apud Capuam moraretur, clerici ejusdem civitatis invidis apud eum questibus usi sunt, dicentes ecclesiam sancti Angeli quae olim fuerat juris Capuanae ecclesiae [(1131) 1Kb] , iniquo concambio in jus monasterii nostri transisse. Quam nimirum querimoniam idem apostolicus oratu Desiderii indiscussam manere non patiens, per idoneos ac veraces viros diligenter inquirere studuit, utrum concambium quod pro eadem ecclesia datum fuerat, conveniens esse videretur. Qui videlicet hoc studiosissime disquirentes, invenerunt et probaverunt quod ecclesia sancti Johannis de Landepaldi, quae pro eodem concambio data fuerat, satis plus possessionis et ornamentorum tempore concambii habuisset. [Col. 0776D] Quod etiam Erveus, tunc ejusdem civitatis archiepiscopus, se veraciter cognovisse asseverabat. Quo competenti testimonio praemotae litis omni dubietate sublata, censuit praephatus apostolicus tam archiepiscopum quam et Capuanos clericos in perpetuum ab hac quaestione quiescere, nullamque ulterius [Col. 0777A] de ipso concambio litem movere. Cui mox (Dec. 7) privilegio firmum hoc et in perpetuum stabile judicans, atque decernens ut idem monasterium sub cura et regimine Casinensis abbatis manere perpetuo debeat, eodem quoque privilegio cuncta, quae vel ibi tunc concessa, vel in futurum essent concedenda confirmans, temeratoribus quidem hujus decreti nisi forte resipuissent, excommunicationis sententiam intulit; observatoribus vero benedictionem apostolicam et pacem perpetuam provenire optavit.

43. [DESID. Dial. I, 5, 8, 7.] His quoque diebus quidam frater in hoc coenobio Angelus nomine fuit, vir reverendus et omni bonitate redimitus. Qui dum in hoc monasterio ultimum clauderet diem, demoniacus [Col. 0777B] quidam adveniens clamare coepit: »Quid hac hora michi Benedicte fecisti? Angeli monachi animam ob exigui gestaturam cuculli de potestate mea auferens, tuo in coelestibus gregi sociasti.« Cumque haec lugubriter diceret, repente signum quo fratrum obitus significari solet insonuit, euntesque praefatum Angelum jam vita privatum reperiunt. Alius in hoc coenobio monachus Johannes nomine [(1132) 1Kb] fuit, qui dum in hoc loco defunctus et sepultus fuisset, frater quidam ramicis incommodum ita patiens, ut membrano intercutaneo passo diruptionem viscera inter carnem laberentur et corium, ejus sepulchrum adiit; ibique toto prostratus corpore, omnipotentis Dei coepit rogare clementiam, ut per intercessionem servi sui Johannis, [Col. 0777C] diruptionem illam in soliditatem pristinam revocare dignaretur. Sed quantum apud Deum ejusdem Johannis valeret oratio claruit, nam statim diruptio illa solidata est. Quidam frater eo tempore in hoc sancto loco Stephanus [(1133) 1Kb] nomine fuit, qui dum in hoc coenobio carnis universae viam ingrederetur, anus quaedam Agundia nomine ante ecclesiam sanctae Dei genitricis, quae ad radicem hujus montis sita est, in oratione pernoctans, dum ad hunc montem oculos deflexisset, vidit de infirmorum domo igneam columnam egredientem coelorum ardua penetrare. Quo viso, nuntium statim ad hoc monasterium dirigens, ea hora Stephanum invenit animam exalasse, qua ipsa columnam igneam coelum conscendere [Col. 0777D] vidit.

44. Praeterea Johannes filius Hugonis comitis, patris exemplum [(1134) 1Kb] secutus, obtulit atque firmavit beato Benedicto integram partem suam de castello Sujo, quod est medietas ipsius, cum universis ad eandem medietatem pertinentibus tam intus [Col. 0778A] quam foris, nec non et integram partem suam de supradicto monasterio sancti Herasmi in Furmia (an. 1079. Mai.).

Item Sanso filius Alberti de comitatu Pinnensi, cartam fecit huic monasterio de integra sorte haereditatis suae, idest de medietate castelli quod dicitur Planellu [(1135) 1Kb] cum ecclesia sancti Stephani ibidem et de medietate Pasiniani, cum terra mille modiorum mensura. Dux quoque Robbertus capta Tarento nobilissima civitate Apuliae (an. 1080. Jun.), optulit beato Benedicto monasterium ejusdem civitatis quod vocatur Sanctus Petrus Imperialis cum omnibus pertinentiis suis, nec non quattuor et centum familias hominum eidem loco pertinentes; insuper etiam totam decimam suam frumenti et ordei, vini [Col. 0778B] et olei, et omnium piscium piscariarum suarum [(1136) 1Kb] , pena apposita quingentarum librarum auri quicumque id removere quaesisset. Hisdem porro temporibus (1072) Panormitana civitas ab eodem strenuissimo duce capta est. Qualiter autem, vel qua occasione idem dux Siciliam ceperit, licet superius ex parte tetigerim [(1137) 1Kb] , opportunum videtur ad posterorum memoriam huic loco inserere.

45. [AMAT. V, 8, 10, 18, 20, 23, 25, 27.] Cum igitur Panormitanae civitatis regimen Vulthuminus admirarius retineret, quidam ex servis ejus Belchus nomine contra eum insurgens, honore eum patriaque privavit. Pulsus vero ille Sicilia, ad supradicti Robberti ducis confugit auxilium. Tunc navali dux collecto [Col. 0778C] exercitu (an. 1061), Siciliam Christo duce expugnaturus ingreditur [(1138) 1Kb] . Contra quem Saraceni cum valido exercitu congredientes, juxta civitatem Messanam sine mora Christo favente superati sunt; reliqui fugae praesidium sumunt. Messana vero capta, ejusque admirario interfecto, Rimetum dux pervenit ad urbem, quam sibi tributariam faciens, cum mille equitibus totidemque peditibus ad Castrum Johannis pervenit. Adversum quem Balcaoth Saracenorum admirarius cum quindecim milibus equitum et centum milibus peditum properans, bellum iniit mirum et omnibus retro temporibus inauditum: cum ex christianis non equitum vel peditum aliquis vulneraretur [Col. 0778D] vel moreretur, ex paganorum multitudine interfectorum numerus vix colligi potuit. Inde autem dux victor recedens, venit in vallem Demenae, in qua roccam beati Marci construens, Calabriam rediit, et super Barum quae totius Apuliae primatum optinet cum exercitu veniens, obsidionem locavit. [Col. 0779A] Quam cum diu obsessam in deditionem accepisset (1068-1071) cum militari agmine Siciliam rediit, ac civitatem Catheniensium capiens, Panormum obsidere praecepit. [AMAT. VI, 14-19; VIII, 13, 12 13, 14, 17, 23.] Quam cum quinque [(1139) 1Kb] mensibus obsedisset, tandem illam prout volebat obtinuit. Talia igitur ad votum sibi dux evenisse advertens, immenso valde congregato exercitu super Salernum castra locare disponit (An. 1076. Mai. 6). Quod supradictus papa Gregorius dum comperisset, per patrem Desiderium Gisulfo principi ducis pacem expetere monuit, ad quod ille nec responsum quidem reddere voluit. Dux vero suum exercitum congregans circa Salernum tentoria fixit. Ex alia autem parte Richardus princeps rogatu ducis occurrens, [Col. 0779B] cum diversis bellorum machinis illam obpugnare vehementissime coepit. Hoc Desiderius audiens, Richardum [(1140) 1Kb] principem adiit, eumque una secum ad Gisulfum venire rogavit. Quo dum venissent, post multa verba in vacuum habita, eorum Gisulfus spernit consilium, et cum duce nullo pacto se confoederaturum jurejurando affirmat. Deficientibus tandem in civitate eis quae ad victum sunt necessaria, equorum, canum, asinorum, ac muricipum [(1141) 1Kb] carnes coeperunt comedere. Vendebatur autem canis jecur tarenis decem, gallinae novem, ovum vero unum, nec non et septem ficus, duobus denariis, modius vero tritici quadraginta quattuor bizanteis, Illorum vero egestatem dux dum comperisset, intempestae noctis silentio stipatus militum cuneis ad [Col. 0779C] muros urbis veniens, et portam clausam lapidibus diruens, Salernum optinuit (Dec. 13). Civitate [(1142) 1Kb] autem potita Robbertus ecclesiam sancti apostoli et evangelistae Matthei inibi construi jussit [(1143) 1Kb] , in qua etiam sacrum ejusdem apostoli corpus summa cum veneratione locavit; os integrum brachii ejus argentea theca reconditum ad suam filiorumque tutelam reservans. Inde autem dux cum exercitu, sociato sibi principe, ad hoc monasterium venit, atque Desiderio et fratribus honorifice susceptus, illorumque se orationibus commendans, attentius Campaniam expugnaturus ingreditur. [Col. 0779D] Talia [(1144) 1Kb] papae Gregorii dum pervenissent ad aures, ducem et principem a liminibus separavit, collectoque exercitu, super eos ire disponit. Quod ubi duci nuntiatum est, concite una cum [Col. 0780A] principe Capuam remeans (Dec. 19), dux supra Beneventum, princeps vero supra Neapolim obsidionem firmavit [(1145) 1Kb] . Neapolitani autem principis terrore perculsi, omnipotentem Deum rogabant attentius quatinus de supradicti principis potestate miseratione sua clementissima eos eripere dignaretur (1077. Mai.). Cumque eadem civitas acerrime expugnaretur, sanctus Christi martyr Januarius cum aliis dealbatis saepius videbantur a principe et ejus exercitu per castra armati discurrere. Qui aestimans eum esse archiepiscopum, mandat cur contra ordinem suum cum lancea scutatus ad pugnam procederet; cui respondens archiepiscopus: »Ego ut tu vir illustrissime perspicis, a multis diebus aegrotus in lectulo jaceo. Ille armatus quis sit [Col. 0780B] ipse videat, nam pro certo scias, quia sanctus Januarius protegit ac defendit hanc civitatem.« Princeps vero ejus dictis derogans fidem, civitatem oppugnare non desinebat. In qua obsessione ab excommunicatione solutus defunctus est (an. 1078, Apr. 5) [(1146) 1Kb] ; cui successit Jordanus filius ejus. Exinde vero inter ducem et principem dissensionis et odii scandala orta sunt. Princeps enim favens papae Graegorio, acceptis a Beneventanis quattuor millibus quingentis bizantiis, castra quae dux ad expugnationem Beneventi firmaverat destruens, cum universis comitibus Apuliae [(1147) 1Kb] contra eum conspirat. Quod ubi duci qui eo tempore in Calabria remorabatur, nuntiatum est, cum quadringentis sexaginta militibus Apuliam rediit, et Asculum, Montem de Vico [(1148) 1Kb] , et [Col. 0780C] Arianum expugnans cepit, et contra principem super fluvium Sarnum ire disponit. Desiderius interea pater haec audiens, ducem adiit, eumque ad pacem redire rogabat. Cujus monitis Robbertus obtemperans, pacem cum principe facit. Exinde autem dux movens exercitum, supra castrum quod Monticulus [(1149) 1Kb] dicitur obsidionem fecit; quod cum cepisset, Carbonaram, Petram Palumbi, Montem viridem, Gentianam, una cum Spinaczolo similiter acquisivit. Desiderius praeterea aegre ferens, ducem a matris ecclesiae gremio diu extorrem manere, Romam adiit, et papam Gregorium rogare coepit, ut ducem ab [Col. 0780D] anathematis vinculo quo eum ligaverat solveret. Quo impetrato pacis amator et conservator Desiderius cum cardinalibus ad ducem profectus, eum ab excommunicationis vinculo solvit [(1150) 1Kb] .

[Col. 0781A] 46. Eodem [(1151) 1Kb] quoque tempore Rosellanensis ecclesiae pontifex [(1152) 1Kb] ad hoc coenobium veniens, non parvae pecuniae summam in hoc loco deposuit. Quod ubi Jordano principi relatum est, missis militibus eandem pecuniam de ecclesiae secretario abstractam ad se deferri mandavit. Fratres autem ad haec: »Pecuniam [4554 1Kb] quae patri Benedicto credita est, nos alicui viventium minime damus, sed illam in secretario ponentes, exinde qui praesumpserit auferat.« Milites vero haec audientes, et diabolico stimulo debriati, pecuniam de secretario ecclesiae abstrahentes, ad principem deferunt. Tantum vero et tam immane et inauditum flagitium Gregorii papae dum pervenisset ad aures, hujus temeritatis noxam inultam esse non ferens, et verens ne exemplo hujus [Col. 0781B] facinoris iterum nostra ecclesia violaretur, divinum officium in patris Benedicti ecclesia interdixit, altariaque omnia denudari fecit, asserens quod in tanto scelere nimiae neglegentiae et acriter ulciscendae timiditatis, et Desiderium ac fratres arguere posset, et gravius adversus congregationem nostram commoveri debere, nisi ea qua locum istum semper dilexerat caritate detineretur. Siquidem tolerabilius sibi videretur villas et castella nobis pertinentia in praedam et direptionem dari, quam ut sanctus locus et per totam christianitatem famosus et venerabilis tantae ignominiae periculo subjaceret. Sed non in longum postquam officium de ecclesia nostra interdictum est, vindictam distulit dextera Dei. Nam princeps tanti auctor sceleris, postquam pecuniam [Col. 0781C] accepit, lumen amisit [(1153) 1Kb] . Idem vero papa Gregorius in concilio residens, constituit, ut si quis Normannorum, vel quorumlibet hominum, praedia, monasteria, villas, seu possessiones hujus coenobii Casinensis invaserit, et bis vel ter admonitus non emendaverit, excommunicationi subjaceat, donec resipiscat et ecclesiae satisfaciat [(1154) 1Kb] .

47. Eodem anno (an. 1080. Spt. 19) Jordanus princeps cujus supra meminimus, more priorum principum generale praeceptum huic monasterio fecit de omnibus finibus ac pertinentiis ejus [(1155) 1Kb] . Quo etiam praecepto specialius confirmavit eidem monasterio universa, quae tam pater quam ipse huic monasterio concesserant, seu concambiaverant, vel reddiderant: id est castellum quod dicitur Fractae, et Terame, et Pedem de monte, et Mortulam, et Cucuruzzum, et Turrem ad mare, sed et omnia [Col. 0782A] quae antiquitus huic monasterio pertinuerunt in tota Liburia, cum ecclesiis ac finibus et pertinentiis earum. Haec inquam omnia, cum universis ut diximus eorum attinentiis, in hoc loco specialiter confirmavit, sub pena quattuor millium librarum auri, qui huic concessioni aliquatenus inferre violentiam praesumpsissent. Biennio post haec (an. 1082. Sept. 24) oblata est ab eodem principe in hoc monasterio ecclesia sancti Rufi intra civitatem Capuanam [(1156) 1Kb] , quae dudum sibi concessa et per sacramentum firmata fuerat ab his, quibus jure haereditario juxta morem patriae pertinuerat, cum servis et ancillis atque colonis nec non et libris et ornamentis, et omnibus omnino tam foris quam intus pertinentiis ipsius, mille librarum auri pena proposita id [Col. 0782B] violare conantibus. Per eos etiam dies [(1157) 1Kb] comes Adenulfus simul et fratres fecerunt oblationem suam in hoc loco de lacu majori, qui est juxta civitatem Aquinensem, cum omnibus ejusdem loci pertinentiis; super eam oblationem, quam ante annum princeps Jordanus fecerat (1081. Sept, 16).

48. His namque temporibus Guinizo confessor almificus et hujus coenobii monachus vita decessit. De cujus virtutibus, quia ad id loci decurrens pervenit historia, aequum plane videtur aliquanta opusculo isti annectere. Hic dum Basilii perversi temporibus pro hujus coenobii causis ad Theodinum servum tunc in arce quae Bantra dicitur residentem directus fuisset, rogatus ut ea nocte in supradicta arce remoraretur, extra cellam Guinizo nullatenus [Col. 0782C] se manere posse respondit. Tunc Theodinus diabolico debriatus veneno, dum servum Dei orationis gratia ecclesiam intrasse conspiceret, cum summa diligentia claudi ecclesiam fecit. Virgam vero quam in manu servus Dei adduxerat, uxori suae [(1158) 1Kb] tradens in arcam claudi praecepit. Sed humani generis Conditor atque Redemptor qui in se sperantes non deserit, misit angelum suum, qui salvo januarum signaculo eum de ecclesia abstrahens, ad radices montis deposuit. Rustici vero sole jam ad occasum vergente redeuntes a ruribus, percontati a castri habitatoribus si quid novum in illis partibus nuperrime foret gestum, responderunt se omnino nichil aliut vidisse nisi quendam hominem solivagum, discalciatis pedibus, cambuttam in manu portantem. Theodinus vero nequissimus servus hoc audiens, evocat confestim presbyterum, et quid de [Col. 0783A] Dei homine actum fuisset sollicite coepit inquirere. Qui cum in ecclesia eum requisissent, et non invenissent, stupore simul et admiratione ingenti repleti sunt. Qualiter autem omnipotens Deus de eadem ecclesia januis clausis servum suum abstraxit, usque hodie cunctis mortalibus manet incognitum. Hujus autem viri gesta magnifica, discipulique ejus Januarii miracula si quis plenius nosse desiderat, textum vitae ejus a nobis ante hoc ferme septennium exaratum relegat [(1159) 1Kb] . Circa hoc fere tempus sanctae memoriae Gebizo e Colonia de qua oriundus erat [(1160) 1Kb] egrediens, ad hunc locum pervenit, atque a Desiderio monachus factus est, vir humilitate summus, honestatis nitore conspicuus, qui cujus apud Omnipotentem meriti fuerit, non debet [Col. 0783B] videri laciniosum, si ex his quae de eo apicibus tradita sunt, ex parte hic aliqua perstringamus. [PAULI v. Gebiz.] Habuerat namque ante conversionem quendam familiarissimum, Adonem nomine, praedivitem [(1161) 1Kb] . In vigiliis autem natalis Domini oranti ei diabolus innumera demonum caterva stipatus affuit. Quem vir Dei sciscitatus est, dicens: »Unde jocundaris, miserrime?« Et diabolus: »Quoniam ex anima Adonis modo triumphavi, nunc enim inter nostros [Col. 0784A] eam suscepi.« Et his dictis ostendit praedictam animam jumentorum more ligatam ad supplicia trahi [(1162) 1Kb] . Tunc vir Dei onus penitentiae divitis sibi imponens, coepit omnipotentem Deum rogare, ut eandem animam de antiqui hostis potestate eripere dignaretur. Nocte vero adveniente, diabolus affuit, eumque flagellis ita cecidit ut seminecem eum relinqueret, dicens: »Cur pro eo ausus fuisti Deum rogare, qui suis sceleribus innumeris exigentibus in nostra jura devenit?« Non tamen pro hoc vir Dei ab oratione cessavit, usquequo angelus Domini apparens dixit: »Actenus ego meique sodales pro Adone laboravimus, sed age gratias Deo, quia modo liberatus et nostris est concivibus aggregatus.« Nocte quadam, dum in stratu suo, quod est [Col. 0784B] ante secretarii januam in ipso aditu basilicae resideret, visi sunt in choro stare fratres, et quasi viritim turificaretur, a singulis subselliis videbatur exire fumus, cujus virgulae supra beati Benedicti colligerentur altarium. Cumque ad hoc cerneret, angelus Domini apparens dixit: »Quod vides orationes sunt fratrum, quae propterea in altari congeruntur, ut sanctus Benedictus representet eas ante sedem Majestatis.« Extant [4555 1Kb] praeterea de hoc egregio viro plura


[Col. 0783B] (Editio Veneta.) [1Kb]

miracula: quae si quis nosse desiderat, ejus vitae historiam a Paulo grammatico et hujus coenobii monacho [(1163) 1Kb] perscriptam [(1164) 1Kb] legat. Hoc [Col. 0783C] etiam tempore jubente Desiderio pulchro satis opere in comitatu Teatino innovata est sancti Liberatoris ecclesia ab Adenulfo ejus loci praeposito et nostri monasterii monacho.

49. Anno autem inc. Dom. 1079 [(1165) 1Kb] Matilda comitissa Henrici imperatoris exercitum timens, Liguriam et Tusciam provincias Gregorio papae et sanctae Romanae Ecclesiae devotissime obtulit. Unde inprimis causa seminandi inter pontificem et imperatorem odii initium fuit. Quapropter pontifex opportunitatem nactus, eundem imperatorem quod sibi jura usurparet ecclesiae, communione privavit. Caesar autem cum optimatibus imperii consilio habito (an. 1076, Febr. 23), transmissis Alpibus ut cum pontifice pacisceretur intravit Italiam. Triduo [Col. 0785A] autem ante pontificis curiam, qui tunc in unam Matildae munitissimam arcem se contulerat, idem augustus discalciatus persistens, pacem exposcebat, et hoc per se, hoc per imperii principes, hoc per apostoli familiares postulabat [an. 1077, Jan.). Pacis autem iste tenor erat, ut si quid utrinque fuisset admissum, solveretur; demumque caesar Romano pontifici fidelitatem juraret. Cumque negotium effectui mandatum esset, pontifex Matildae consiliis adjutus, quendam ex suis ultra montes dirigens, et Rodulfo duci coronam imperii mittens, adversus augustum rebellare suasit. Quod ubi caesari in Italia renuntiatum est, e vestigio Gallias transiens, anno dom. incarnat. 1081 [1080] contra ducem ipsum iniit bellum. In quo primo conflictu superatus (Jan. [Col. 0785B] 27), deinde victor evadens (Oct. 15), ducem ipsum cum exercitu ipsius trucidavit. Caesar igitur injuriae ulciscendae non immemor, congregato exercitu Romam [(1167) 1Kb] advenit (an. 1081, Mai.); sed obsistentibus cum pontifice ipso Romanis, sine effectu reversus est (Jul.).

Anonym. Cas. Hoc etiam anno Robertus dux cum 15 milibus armatorum transito mari Thraciam debellaturus ingreditur. Adversus hunc Alexius imperator [Col. 0785C] cum 170 milibus pugnatorum ad praelium exiens superatus est (Oct. 19).

50. Henricus [(1170) 1Kb] interea sequenti anno exercitum congregans Romam advenit (an. 1083), et porticum sancti Petri per vim cepit, magnaque ex parte destruxit; archiepiscopumque Ravennatem apostolicae sedis invasorem absque consilio et voluntate Romanae Ecclesiae instituit. Hoc audito omnes fere istarum partium homines adversus Normannos uno animo unaque voluntate conspirant, ut cum imperator Romam transiret, omnes in illos unanimiter insurgerent. Hoc illi explorato perterriti consilium invicem ineunt, ut cum imperatore foedus quoquo pacto componant: ne si Roma ille potiretur, [Col. 0785D] adjunctis illi Romanis et omnibus per circuitum gentibus, ipsi sedibus suis pellerentur.


[Col. 0784B] (Editio Neapolitana.)

miracula, quae si quis nosse desiderat, historiam vitae ejus a Paulo grammatico et hujus coenobii monacho [(1163) 1Kb] descriptam [(1164) 1Kb] relegat. Hoc [Col. 0784C] etiam tempore, jussu Desiderii pulchro satis opere in comitatu Teatino renovata est ecclesia sancti Liberatoris ab Adenulfo jam dicti loci praeposito et hujus coenobii monacho

49. Anno autem dominicae incarnationis 1077 Mattilda comitissa Liguriae et Tusciae, iram imperatoris Henrici sibi infesti metuens, Liguriam et Tusciam provincias Gregorio papae et sanctae Romanae Ecclesiae devotissime obtulit. Haec ergo causa inter pontificem et Romanum imperium dissensionis et odii fomitem ministravit. Quapropter pontifex opportunitate reperta eundem imperatorem ob investituram ecclesiarum a liminibus ecclesiae separavit. Caesar autem cum optimatibus imperii consilio habito (an. 1076, Febr. 23), transcensis Alpibus ut [Col. 0786A] cum pontifice pacisceretur intravit Italiam. Triduo namque ante pontificis curiam, qui eo tempore in unam munitissimam Mattildae arcem se contulerat, idem augustus discalceatus permanens, pacem exposcebat, et hoc per se, hoc per principes imperii, hoc per familiares apostolici postulabat (an. 1077, Jan.). Pacis autem tenor istiusmodi fuit, ut si quid commissi ab utraque parte factum esset, solveretur; demum vero caesar more antecessorum suorum Romano pontifici fidelitatem faceret. Postmodum vero cum imperator papam et Mattildam dolo capere vellet [(1166) 1Kb] , detecta fraude pontifex a Mattilda monitus et adjutus Romam reversus est. Cumque Henricus in pristina relapsus esset, a Gregorio rursum excommunicatus fuit, coronaque imperii [Col. 0786B] Rodulphum ducem insignire curavit. Quod ubi caesari in Italia nuntiatum est, e vestigio in Gallias transiens, anno dominicae incarnationis 1081 [1080] contra eundem ducem bellum iniens, in quo primo publico Marte superatus (Jan. 27), deinde victor effectus (Oct. 15), eundem ducem gladio trucidavit. Victor igitur imperator effectus, suae injuriae ulciscendae memor, congregato exercitu Romam [(1167) 1Kb] advenit (an. 1081, Mai.), sed obsistentibus Romanis cum eodem pontifice, sine effectu reversus est (Jul.).

[Anonym. Cas.] Hoc etiam anno Robertus dux cum 15 milibus armatorum transito mari, Romaniam debellaturus ingreditur. Contra quem Alexius imperator cum 170 millibus [(1168) 1Kb] pugnaturus adveniens, [Col. 0786C] bellum iniit; a quo idem imperator devictus est (Oct. 19) [(1169) 1Kb] .

50. Henricus [(1170) 1Kb] interea imperator alio anno exercitum congregans Romam advenit (an. 1083), et porticum sancti Petri [(1171) 1Kb] per vim cepit et ex magna parte destruxit, atque archiepiscopum Ravennatem invasorem apostolicae sedis absque consilio et voluntate totius Romanae Ecclesiae constituit. Hoc audito omnes fere istarum partium homines uno animo unaque voluntate contra Normannos conspiraverunt, ut cum imperator Romam transisset, omnes in illos unanimiter insurgerent. Quod illi cognoscentes, et malum timentes, acceperunt consilium intra se, ut si quomodo possent foedus cum Henrico [Col. 0786D] imperatore componerent [(1172) 1Kb] ; dicentes quia postquam imperator Romam habuerit, nullam [4556 1Kb] ulterius ab eo finem habebimus, sed junctus Romanis et caeteris circa manentibus, omnes nos de partibus istis expellet.

[Col. 0787A] Quod postquam tractatum inter eos et positum est, et nuntii eorum ad imperatorem ob hoc ierant et redierant, demum vocaverunt patrem Desiderium; et quoniam neminem alium in his partibus invenire poterant, in quo confidere potuissent, et de eo satis fideliter praesumebant, omnia ei quae consiliati fuerant crediderunt, secumque eum ad imperatorem ire hortati sunt; et licet propter securitatem suam finem cum imperatore componerent, eo tamen animo veniebant, ut causa fidelitatis Romanae Ecclesiae de pace inter pontificem et imperatorem satagerent. Hoc ubi Gregorio papae nuntiatum est, supradictum imperatorem cum omnibus suis sequacibus a liminibus ecclesiae separavit. Hoc ubi Normanni persenserunt, omnes qui praedictum pontificem antea sinceriter [Col. 0787B] ac fideliter diligebant, ex tunc ab eo corpore et animo recesserunt. Imperator interea per comites Marsorum misit epistolam ad patrem Desiderium, ut iret ad eum; ad quam epistolam nullum omnino responsum dedit, quia nesciebat cujusmodi salutationem ei scriberet. Idem misit illi aliam satis minando, quod nec ad eum ierit, nec ad scripta sua responderit, mandavitque ei ut Farvae sibi occurrere non moraretur, nisi forte vellet graviter penitere. Ad haec Desiderius rescripsit ei pro salutatione »debitae fidelitatis obsequium,« ideo quia nullam ei fidelitatem se debere putabat, et cum multas illi rationes in ipsis litteris posuisset, se propter Normannos non posse illum adire, sed si forte cum Romano pontifice vellet pacem facere, inveniret [Col. 0787C] aliquam occasionem illum adire: et ad ultimum, ut illum ad pacem animaret, scripsit neque regnum neque sacerdotium in tanto dissidio incolume posse consistere. Ad haec imperator iratus, et multa contra Desiderium indignatione commotus, nuntiis suis quos ad principem mittebat, omnino interdixit ne Desiderio aliquid loquerentur, et principi mandavit ut Desiderium quantum valeret laederet, nisi sua sponte ad imperatorem veniret. Hoc ubi Desiderius pater agnovit, Romano pontifici haec omnia litteris intimavit, et quid sibi inde esset agendum consulit; sed nullum ab eo super hoc responsum accepit. Rursus igitur imperator misit Desiderio litteras, ut nullo modo dimitteret quin ad eum in pascha iret, [Col. 0787D] et cum eo ipsam festivitatem celebraret; et aliam misit monachis de eadem re; sed adhuc differens, ire ad illum distulit. Postquam vero princeps et omnes Normanni ad imperatorem pergebant, et princeps Desiderium secum ire hortabatur, idem abbas fratres convocans, dixit ad eos: »Angustiae michi sunt undique; si enim ad imperatorem non iero, imminet periculum et eversio monasterii; si autem iero, et voluntatem ejus implevero, incurram [Col. 0788A] periculum animae; si vero iero et voluntatem ejus non fecero, imminet periculum corporis mei, simulque timeo ne iratus imperator, ita Normannis monasterium istud quod sub tutela et defensione ejus est, sicut et totum Principatum concedat. Pergam tamen ad eum, tradens me morti et periculo; neque enim faciam animam meam pretiosiorem quam patrem sanctissimum Benedictum: nam et pro vestra communi salute animarum et corporum, locique istius incolumitate, si aliter fieri non potest, opto a Christo anathema esse. Si enim milies occidar, nullus me separabit a dilectione loci istius; nam non dico imperatori, qui christianus est, sed etiam alicui pagano sive tyranno occurrere non recuso, dummodo res monasterii valeam ab ejus barbarie [Col. 0788B] liberare [Hist. misc. GREG. Dial. III, 5, II, 32]. Nam et Leo papa, ut civitatem Romanam a devastatione et incendio liberaret, Genserico regi Arriano occurrit, et Savinus Canosinus Attilam [(1173) 1Kb] aeque Arrianum ad convivium invitavit, et de manu ejus calicem accepit, et bibit, et pater Benedictus Zallam similiter perfidiae Arrianae hominem etiam in oratione suscepit, ut eum afflictione rustici mitigaret.« Haec cum dixiset, patri Benedicto se commendans, iter arripuit. Ita tamen Deo se protegente cavit, ut in toto illo itinere, et in tota illa mora quam ibi habuit, cum multi sibi episcopi et honorati viri, amici etiam sui quamplurimi, et imperatoris cancellarius [(1174) 1Kb] occurrissent, neminem osculatus est, cum nullo eorum simul oraverit, comederit, [Col. 0788C] aut biberit. Postquam vero Albanum pervenit, neque ipse ad imperatorem ivit, neque ad illum aliquem misit, sed per totam illam ebdomadam minae sibi ab imperatore tantummodo mittebantur. Nam mandabat ei, ut sibi fidelitatem faceret, et homo ipsius per manus deveniret, et abbatiam de sua manu reciperet. Quae videlicet omnia Desiderius forti animo contempnebat, dicens se non modo pro abbatia, sed nec pro honore totius mundi id minime esse facturum. Cumque tam rigidum et inflexibilem eum imperator esse cerneret, iratus est valde, praecepitque principi, quatinus nuntios suos acciperet, et cum eis ad monasterium veniret, illisque ipsum assignaret; sed cum princeps multa illi bona de Desiderio frequenter locutus fuisset, et eum ad [Col. 0788D] illum duxisset, ita flexit se ut ipse coram principe amicitiam sibi promitteret, et de corona imperiali acquirenda [4557 1Kb] illum pro suo posse adjuvaret [(1175) 1Kb] , salvo tamen ordine suo. Quae quoniam ad comparationem superiorum Desiderio levia visa sunt, quia aliter nequivit, consensit, et coram principe hoc ei promisit. Cumque adhuc exigeret, ut virgam abbatiae ab ipso reciperet, respondit quia cum Romani [Col. 0789A] imperii coronam eum habere vidisset, tunc si sibi videretur, abbatiam ab ipso reciperet; si vero nollet, dimitteret. Post haec imperator accepto a principe magno [4558 1Kb] quantitatis pretio, per praeceptum aurea bulla bullatum confirmavit totius Capuani principatus attinentias, retento sibi et imperio monasterio Casinense, cum universis rebus ac pertinentiis suis. Super haec interim quandiu ibi permansit Desiderius, cotidie ac saepe cum episcopis qui cum imperatore erant, de honore apostolicae sedis contendit, et praecipue etiam cum episcopo Ostiensi [(1176) 1Kb] qui etiam papae Gregorio favere videbatur; cum ille ei privilegium Nycolai papae quod cum Hildebrando archidiacono et centum viginti quinque episcopis fecerat, ostendisset, ut numquam papa in Romana [Col. 0789B] Ecclesia absque consensu imperatoris fieret: quod si fieret, sciret se non pro papa habendum esse, atque anathemizandum. Unde Desiderius tam illum quam omnes qui eum adjuvabant, palam convicit. Dixit enim neque papam, neque episcopum aliquem, neque archidiaconum, neque cardinalem, sed nec ullum hominem hoc juste facere potuisse. Apostolica enim sedes domina nostra est, non ancilla nec alicui subdita, sed omnibus est praelata; et ideo nulla ratione posse constare, ut eam aliquis quasi famulam vendat. Quod si hoc a Nycolao papa factum est, injuste procul dubio et stultissime factum est, nec pro humana stultitia potest aut debet amittere suam dignitatem Ecclesia, nec unquam debet a nobis hoc aliquatenus consentiri; nec Deo volente amplius fiet [Col. 0789C] ut rex Alemannorum papam constituat Romanorum. Cum ad haec iratus episcopus dixit: »Quod si haec ultramontani audirent, omnes simul adunati unum fierent,« Desiderius respondit: »Certe si non solum hi, sed etiam totus mundus contra hoc in unum congregaretur, numquam nos ab hac sententia excludere posset. Potest quidem imperator ad tempus, si tamen permiserit Deus praevalere, et vim ecclesiasticae justitiae inferre; nostrum tamen consensum ad hoc numquam poterit inclinare.« His et hujuscemodi pluribus cotidie cum eis et saepissime contendebat, et justis eos rationibus convincebat. Cum archiepiscopo etiam Ravennate super eadem re satis contendit, et de praedicto privilegio justis eum rationibus vicit; cur etiam de papatu se [Col. 0789D] intromisisset, non leviter reprehendit: sed cum multis rationibus satisfacere voluisset, nec valuisset, invitum se fecisse respondit; nam si hoc non fecisset, honorem suum imperator procul dubio perdidisset. Desiderius autem ab eodem imperatore praeceptum [Col. 0790A] aurea bulla bullatum de hujus loci possessionibus accipiens, et licentia redeundi ab imperatore impetrata, ad hoc monasterium est reversus.

51. Circa haec tempora Ugo venerabilis abbas Cluniacensis, vir celeberrimae vitae ac famae, ad patris Benedicti limina valde devotus advenit; quem venerabilis Desiderius honorifice ut tantum decebat virum suscipiens, et societatem Cluniacensium fratrum nostrae congregationi adjungens, memoriam illorum apud nos nostraeque congregationis apud illos in morte et in vita iidem viri venerabiles in perpetuum habendam sanxerunt [(1177) 1Kb] . [DESID. Dial. II, 4.] Tunc temporis in hoc Casinensi coenobio, cum quidam frater Gregorius nomine ex hoc mundo migrasset, tanta odoris fragrantia de loco in quo [Col. 0790B] jacebat emanavit, ut omne subito hoc monasterium odoris suavitas resperserit. Cumque omnes mirarentur, nuntius ab infirmorum domo venit, qui Gregorium monachum obisse nuntiavit. Quidam frater in hoc Casinensi coenobio Randiscius [4559 1Kb] nomine fuit, cujus quanta qualisque vita extiterit, in ipso mortis articulo Dominus ostendere dignatus est. Nam cum expleto vivendi tempore, mortis persolveret debitum, coeperunt fratres sicut mos est ejus animam omnipotenti Domino commendare. Cumque jam extremum alitum traheret, voces psallentium virtute qua poterat compescere coepit, dicens: »Tacete, tacete, numquid non auditis, quantae resonant [4560 1Kb] laudes in coelo? Numquid pueros qui laudes decantant non videtis? Nam vestimenta vultusque eorum sunt ut [Col. 0790C] nix. Unde per Deum obnixe vos postulo ut sileatis, michique tam suavissimum cantum audire sinatis.« Haec dum diceret, extremum alitum fudit.

52. Sequenti tempore Jannellus et Scifridus pro parte sua et parentum suorum renuntiaverunt se huic monasterio de castello Saracenisco cum pertinentiis suis, recipientes praesentialiter a Desiderio monetae Papiensis solidos ducentos, centum librarum auri pena praeposita. His porro diebus Desiderius ante praesentiam Jordani principis concessit Goffrido cognomento Monio, diebus vitae suae castrum Sujense, in eo tenore ut ipsum castrum non recognosceret neque a principe neque ab ullo homine, nisi a praedicto abbate et successoribus suis, et serviret inde [Col. 0790D] huic monasterio et ejus abbatibus per rectitudinem; ad mortem vero, praedictum castrum in loci hujus potestate rediret [(1178) 1Kb] .

53. Alio praeterea anno (1084) Eynricus imperator Romam cum exercitu venit, et supradictum papam Gregorium, qui in arce sancti Angeli se contra eum [Col. 0791A] munierat, cum diversis bellorum machinis oppugnare modis omnibus coepit. Hoc ubi Robberto duci qui ea tempestate Constantinopolitanum imperatorem expugnabat relatum est, Boamundum filium suum in ipsa expeditione relinquens [(1179) 1Kb] , Italiam citissime rediit, ac immensum valde exercitum congregans, ob papae liberationem contra imperatorem ire disponit. Quod ubi Desiderio nuntiatum est, nuntium Romae ilico destinavit, qui et papae liberationem et imperatori adventum ducis nuntiaret. Tunc imperator Urbe egrediens, ob id scilicet quia sine militum praesidio erat, civitatem Castellanam ingressus est. Robbertus autem dux Romae cum exercitu ad ecclesiam sanctorum Quattuor coronatorum in tempestae noctis silentio dum advenisset, ex consilio [4561 1Kb] [Col. 0791B] Cencii Romanorum consulis ignem in Urbem immisit. Romani igitur re inoppinata perculsi, hac in igne extinguendo dum essent intenti, dux confestim cum exercitu ad arcem sancti Angeli properans, pontificemque inde abstrahens, Roma sine mora egressus, papam Gregorium ad hoc monasterium usque deduxit; quem apostolicum noster abbas usque ad ipsius exitum, cum episcopis et cardinalibus qui eum secuti fuerant sustentavit.

54. Factum est autem dum idem papa Gregorius missam celebraret, vir quidam Johannes nomine, juxta altaris crepidinem [4562 1Kb] in remoto astitit. Cumque ad altare oculos devertisset, subito in estasin raptus nivei coloris columbam, cujus guttur videbatur esse aureum, super eandem aram stare conspexit. [Col. 0791C] Quae mox inde advolans, atque super destrum humerum papae Gregorii recubans, alis protinus expansis utrosque protexit, et tandiu sic perstitit quousque commistio corporis et sanguinis Christi in calice facta fuit; iterumque sicut prius in humero se colligens, inde ad altare descendit, caput blande super hostiam flectens, viro illo nec quid hoc esset sentiente, cum celeri volatu pleno rostro remeavit ad coelum. Post haec rursus homo ille ad cor et ad memoriam rediit, adeo ut penitus in ejus animo nulla visionis hujus manerent vestigia. Nocte vero subsecuta cum se sopori dedisset, vir ut sol irradians minaci vultu in medio suae domus hostio eidem apparuit, quo viso quo jacebat de stratu prosiliens, [Col. 0791D] terrore cogente nimio fugam temptavit arripere; quem vir supereminens estensa manu compescuit, brachium ejus tenens suaviter. Fugax autem ille, cernens quod nullo modo manus ejus evadere posset, ac si ligatus invitus stetit; cujus ad auxilium quidam nivea canitie aspersus, stola candida indutus, subito advenit; illius moerorem manu consolationis abstergens, de captione qua tenebatur eum eripuit. Quem libera voce, quis hic tantae potestatis vel claritatis [Col. 0792A] esset intrepidus inquisivit. Cui: »Hic est sol justitiae,« respondit; et ille: »Nomen tuum simili modo quaerenti michi ediscere. Nequaquam te inquit meum scire nomen oportet, sed ad interrogata sapienter michi responde. Reminisceris forsitan, quod hesterna die in ecclesia dum astares vidisti? Ille forsitan cui oblivio animum impedierat, coepit infra se volvere et cogitare, quid ab eo senior quaereret; et subito memor sui factus, per ordinem sibi retulit rei eventus. »Vade inquit [4563 1Kb] , quantocius auribus papae hoc ipsum intimato, ut constanter vigore sancti Spiritus coeptum opus peragat.« Et confestim ab oculis ejus ablatus est.

55. His porro temporibus quidam Amalfitanae civitatis nobilis, mundo mundanisque omnibus abrenuntians [Col. 0792B] ad hunc locum pervenit, et a Desiderio gratanter susceptus et monachus factus, partem non exiguam ligni salutiferae et vivificae crucis, auro et lapidibus pretiosis ornatam, et in aurea ycona locatam, quam ipse de palatio Constantinopolitano abstulerat, in conjuratione quae contra Michaelem imperatorem facta est, beato Benedicto devotissimus optulit. Desiderius autem post ista Capuam pergens, et officinas monasterii Capuani in ruinis jam positas cernens, ad renovationem illius animum dedit. Dirupta namque priori ecclesia, jussit conduci artifices alios ad capitella columnarum miro opere facienda. Evocansque ad se Benedictum ejusdem loci praepositum, praecepit ut in ejusdem ecclesiae renovatione omnibus rebus postpositis, specialiter invigilare studeret. [Col. 0792C] Cujus ille imperio parens, patris Benedicti basilicam, sicut nunc cernitur pulcherrimam satis construxit. Quae quidem ecclesia habet in longitudine cubitos 98, in latitudine 52, in altitudine 40; columnas ab uno latere 9, ab altero totidem. Tunc temporis cum omnis tellus aresceret, fratribus omnipotentem Deum et patrem Benedictum per aliquot dies ex hoc rogantibus, pluviam Dominus abundantissime tribuit. Et ut meritis beatissimi patris Benedicti id evenisse crederetur, solummodo intra terras monasterii diffusa est, a foris vero ne una quidem pluviae gutta cecidit.

56. Sequenti vero tempore (an. 1084. Apr.) Theodinus filius Maynerii de Trivento obtulit huic loco [Col. 0792D] monasterium sancti Salvatoris quod situm est prope fluvium Tresta, simul cum castello quod eidem monasterio pertinet vocabulo Pesclatura, et duabus aliis ecclesiis id est Sancta Maria de Colle rotundo, et Sanctus Paulus de Petra corvina [(1180) 1Kb] , cum universis earumdem ecclesiarum mobilibus et immobilibus. Transmundus [(1181) 1Kb] quoque Teatinus comes similiter obtulit (Oct.) in hoc monasterio tria sui juris castella in comitatu Pinnense, quorum unum [Col. 0793A] vocatur Arseta, alterum dicitur Bacuccu, tertium nominatur Bisenti, cum terra nichilominus decem millium et eo amplius modiorum. Circa haec fere tempora vir Domini Aldemarius, hujus coenobii monachus et miraculorum patrator egregius, apud Bocclanicum vita decessit. De cujus miraculis, quia id ratio exigit, aliquanta opusculo isti ad succedentium memoriam perstringenda sunt. Hic dum quodam tempore Bovianum pertransiret, unus e supra dicti loci habitatoribus, eum interficere cupiens, vibrato telo ita lacertus ejus obriguit, ut brachium dectere nullo modo posset. Tunc ubi se tali correptum pena perspexit, eundem Aldemarium rogare coepit, ut sui misereri dignaretur; vir autem Domini orationem pro ipso fundens, persequentem se confestim [Col. 0793B] sanum restituit. Nec hoc silendum videtur, quod si quis languidus aquam viri Dei manibus benedictam in potum accepisset, saluti pristinae citissime restituebatur. Per hos dies oblata est in hoc monasterio a supradicto principe Jordano ecclesia sanctae Agathae justa Aversam (an. 1086. Feb. 22.), quam dudum Constantinus Africanus, sicut jam supra taxavimus (c. 35), beato Benedicto obtulerat cum curtibus et villanis et universis pertinentiis suis, qualiter eam Richardus princeps pater ejus dotaverat, et sicut Gualterius [4564 1Kb] [(1182) 1Kb] cappellanus ipsius qui eam restauraverat, ad diem obitus sui tenuerat, violatoribus ejusdem suae oblationis centum auri librarum pena proposita.

57. Hoc interea anno Robertus dux, qui cum [Col. 0793C] Constantinopolitano imperatore ejusque exercitibus multa jamdudum praelia prospere gesserat, multasque ejus urbes occupaverat, cum esset in eadem expeditione obiit (an. 1085. Jul. 17), corpusque ejus Italiae relatum, et in Venusia civitate Apuliae conditum est. Hic interea ad diem obitus sui brachium sancti apostoli et evangelistae Matthei cappellanis suis filio suo Salerm reportandum [(1183) 1Kb] atque reddendum reliquit [(1184) 1Kb] . Sed illi substantia pauperes ac fide pauperiores, thecam argenteam in qua sanctum brachium erat reconditum inter se dividunt, indeque Jerusolimam pergentes, sanctas reliquias usque ad diem obitus sui apud se retinuere celatas. Ad mortem autem venientes, supradictas reliquias [Col. 0793D] insciis sociis, pueris suis contradunt, qui qualiter sanctum brachium temporibus Girardi abbatis ad hunc locum detulerint, loco suo scribemus (l. IV, [Col. 0794A] c. 73.). Non autem videtur indignum hic ex parte aliqua summam oblationum istius ducis ejusque conjugis Sicelgaitae ad scientiam posterorum annectere, qui supra omnes fere sui temporis mortales locum istum, patrem Desiderium, et nostram congregationem diligere, exaltare et honorare studuerunt.

58. Prima igitur vice, quando idem abbas Regium perrexit ad eos, donavit ei dux 600 bizantios, et 5 pallia, et unam naviculam auream [(1185) 1Kb] . Alia vice pallium unum magnum, et gemmas atque margaritas quamplures pro skifatis [(1186) 1Kb] 700. Item alia vice ad Castrum villari [(1187) 1Kb] donavit ei 600 bizantios, et duo millia tarenos Africanos, et 13 mulos cum 13 Saracenis, et unum tappetum magnum. Item [Col. 0794B] quando aegrotavit, mandavit huic [4565 1Kb] mille skifatos. Item a Gallipoli mandavit 300 bizanteos, et duo millia tarenos. Quando prima vice venit huc. et ivit in Campaniam, posuit in capitulo 12 libras auri, et 100 bizanteos, et super altare sancti Benedicti 300 skifatos, et 3 pallia, et 100 skifatos pro fabrica dormitorii, et 100 in refectorio, et 40 in ospitali, et 12 libras denariorum in infirmario, et 100 michalatos [(1188) 1Kb] pro pictura capituli. Quando venit super Aquinum, misit huc 500 bizanteos. Quando recepit Barim donavit Desiderio 12 libras auri. Item secunda vice quando perrexit super civitatem Tiburtinam, posuit in capitulo 12 libras auri, super altare vero 100 skifatos, et unum pallium magnum. Tertia vice quando reversus est a Roma cum papa Gregorio [Col. 0794C] posuit in capitulo mille solidos Amalfitanos, et cen tum bizanteos super altare, et abiens hinc, misi 190 farganas [(1189) 1Kb] fratribus in dormitorio. Alia vice misit huc mille tarenos pro piscibus. Iten mille tarenos, et unum navigium valens solidos mille Item 400 solidos Amalfitanos. Item a Romania misit huc mille michalatos. Uxor praeterea ipsius quando aegrotavit, misit beato Benedicto 45 libras argenti, et pallium 1. Item quando venit huc post mortem ducis posuit in capitulo 300 skifatos, et cooperuit omnes mensas refectorii manteliis. Alia vice obtulerunt beato Benedicto altarium aureum, cum gemmis, margaritis et smaltis ornatum. Coopertorium altaris sericum cum urna purpurea, ornatum [Col. 0794D] margaritis ac smaltis. Calicem aureum parvum. Planetam purpuream cum friso, et cum aquila de margaritis. Tunicam unam de panno perso [(1190) 1Kb] inaurato. [Col. 0795A] Pluviales 4. Albas sericas 4. Albas de matassa [(1191) 1Kb] bambacii 8. Candelabra de cristallo et honichino atque argento, parium 1. Abia candelabra argentea cum malis cristallinis, parium 1. Bazili [(1192) 1Kb] de argento, parium 1 librarum 7. Laternam argenteam librarum 8. Scrinium argenteum super altare cum nigello, librarum 8. Scrinium eburneum magnum. Coppas duas argenteas deauratas cum nigello, librarum 15, cum quibus fratres in praecipuis festivitatibus biberent. Concam argenteam cum aquiminili suo, librarum 24. Urceum de cristallo majorem. Scutellam argenteam cum nigello, librarum 14. Scutellam aliam librarum 16. Alias duas librarum 10. Pannum sericum magnum cum uno roto [(1193) 1Kb] , et alios aeque magnos 3, et 4 minores. Circitoria de [Col. 0795B] altare sancti Benedicti 4. Duas cortinas Arabicas, quae pendent supra chorum. Alias duas cortinas, quae appenduntur in circuitu chori per quadragesimam. Item quando venit huc post mortem ducis, posuit in capitulo 5 libras auri, et duas dedit in infirmario, unam pro expensis, alteram pro balneo construendo. Super haec omnia, et multa alia quae nec recoli nec numerari possunt, optulerunt beato Benedicto monasterium sancti Petri Imperialis in Tarento [(1194) 1Kb] , cum decima de piscaria, et cum decima manualium [(1195) 1Kb] suorum. Monasterium sancti Angeli in Troja, sancti Nycandri [(1196) 1Kb] , sanctae Anastasiae in Calabria, sancti Nycolai in Sellectano [(1197) 1Kb] , et fundicum [(1198) 1Kb] in Amalfi, cum pertinentiis suis. Anno sequenti (1086) eadem ducissa Sicelgaita per consensum [Col. 0795C] filii sui ducis Roggerii, optulit beato Benedicto per cartam aurea bulla signatam [(1199) 1Kb] locum qui Cetrarius dicitur, in Calabria, cum toto portu suo, et omnibus pertinentiis suis, atque universis colonis ibidem habitantibus: quod videlicet in dotem a praedicto conjuge suo duce Robberto dudum receperat; ea tamen condicione, ut quoad ipsa viveret, idem locus in ejus dominio permaneret, post obitum vero ejus absque ulla haeredum seu successorum suorum calumnia ad hujus monasterii jus remearet; apposita pena centum librarum auri, quicumque hujus oblationis suae violator existere temptavisset. Super haec autem transmisit beato Benedicto per Desiderium altare praetiosissimum, auro ac smaltis, margaritis et gemmis, quodque his omnibus [Col. 0796A] multo pretiosius est, beatissimi apostoli et evangelistae Matthei sacrosanctis reliquiis mirifice decoratum.

59. Hoc eodem anno (1086. Jul.) Johannes comes, filius Landulfi de Venafro, ad extrema veniens, ad hoc monasterium cum rebus suis ferri se jussit, et concambium de castello suo, quod Cardetum vocatur [(1200) 1Kb] , ideo nobis valde congruum quia contiguum, diu jam optanti Desiderio fecit. Datae sunt autem pro ejusdem castelli commutatione quattuor ecclesiae quas in Venafro habebamus, cum omnibus possessionibus ac pertinentiis earum, id est Sanctus Benedictus qui vocatur Pizzulu, Sancta Maria in Sala, Sanctus Nazarius in Piperozzu, et Sanctus Benedictus intra eandem civitatem; apposita pena mille bizanteorum omnibus idem concambium removere [Col. 0796B] volentibus. Per hos dies [(1201) 1Kb] Marinus comes Trajectensis una cum Oddulana uxore sua obtulit beato Benedicto totam partem suam de comitatu Trajectano et castro Spinii ac Fractae, pena apposita centum librarum auri id removere quaerentibus (an. 1059. Oct.). His quoque diebus Gualterius comes Lesinensis [(1202) 1Kb] reddidit beato Benedicto fluvium Lauri cum tota piscaria sua, et ipsam focem sancti Benedicti cum tota piscaria et calatoribus suis tam intus quam foris, cum introitu et exitu suo, nec non ecclesiam sancti Focati, et ecclesiam sancti Petri, cum pertinentiis suis, quae malo ordine retinuerant homines de civitate Lesinensi; pena apposita duum milium bizantiorum, qui hoc removere temptasset. Tunc temporis Leo filius Symeonis ad mortem veniens, [Col. 0796C] per manus Desiderii obtulit in hoc loco omnia sua mobilia et immobilia tam intus quam foris in civitate Barensi, pena mille solidorum proposita.

60. Hic abbas concessit Landoni comiti Trajectensi quartam partem de eodem comitatu Trajectano, quam videlicet Marinus comes sicut supra diximus sancto Benedicto cum Obdulana [(1203) 1Kb] uxore sua tradiderat, et quartam partem de castro Fractae, et medietatem de castro Spinii, et quartam partem de monasterio sancti Martini de Aquamundula, excepto monasterio sancti Marini cum pertinentiis suis; in eo tenore ut inde, ubicumque vocatus fuisset, supradicto abbati ac ejus successoribus fideliter serviret, post mortem vero suam omnia haec in jus monasterii nostri absque omni contradictione redirent. [Col. 0797A] Fecit et libellum Transmundo comiti Teatino usque in tertiam generationem [(1204) 1Kb] de castello Monte, et castello Muccla, et castello Frisa, cum pertinentiis suis [(1205) 1Kb] ; eo videlicet ordine, ut in tertia generatione supradicta castra in monasterii hujus dicionem redirent. Eodem vero tempore (an. 1077. Sept. 24) Petrus filius Gregorii Romanorum consulis praeceptum fecit huic monasterio de ecclesia sancti Antonini in monte Porculo cum omnibus attinentiis suis [(1206) 1Kb] , quam superius Gregorius consul Romanorum una cum filio suo Ptolomeo beato Benedicto optulerat.

61. Idem quoque Gregorius illustris ob maximam devotionem quam in patre Benedicto, et per eum in loco isto habebat, cum supradicto filio suo Ptolomeo [Col. 0797B] constituit, ut omni tempore navis nostra cum nauclero et nauticis suis libera maneat ab omni condicione et debito pensionis, et ut nullum plateaticum vel portaticum monachi nostri aliquando darent in omni jure et dicione potestatis suae mari terraque; obtulit etiam tunc beato Benedicto ecclesiam quae dicitur Sancta Jerusalem, cum universis pertinentiis suis, sitam territorio Tusculano, juxta tenorem scilicet quo antea monasterium sanctae Agathae, et sancti Angeli, sanctae Luciae, sanctae Felicitatis, sancti Petri in Plegi, sancti Salvatoris in Tusculana, et sanctae Mariae in Vineis, huic Casinensi coenobio concesserat et confirmaverat [(1207) 1Kb] . Sequenti tempore (Dec. 12) Jordanis princeps [(1208) 1Kb] praeceptum fecit Desiderio de terris, quas homines nostri de [Col. 0797C] castro Teramensi et Plumbariola et Pedemontis emerant ab hominibus de Aquino. De castro autem Sarracenisco [(1209) 1Kb] , et Sugensi [(1210) 1Kb] , et de Turre ad mare [(1211) 1Kb] , cum pertinentiis suis, nec non de lacu Aquinensi [(1212) 1Kb] , et de ecclesia sancti Rufi in Capua [(1213) 1Kb] , et monasterium sanctae Agathae in Aversa [(1214) 1Kb] : haec inquam omnia, cum omnibus pertinentiis suis, singillatim principalibus praeceptis in hoc monasterio confirmavit.

Berardus etiam comes filius Berardi Marsorum comitis, eo tempore obtulit beato Benedicto monasterium sanctae Mariae in valle Porclaneci, et castellum Roscolu, cum pertinentiis suis [(1215) 1Kb] . Id ipsum fecit et Johannes diaconus [4566 1Kb] cum parentibus suis, [Col. 0797D] de ecclesia sancti Bartholomei in Arci cum pertinentiis [Col. 0798A] suis. Per eos etiam dies Romualdus presbyter fecit cartam huic monasterio de sancto Johanne in Conca cum attinentiis suis. Praeterea et Nubilo comes de castro Vipera obtulit huic loco monasterium sancti Eustasii infra eundem castrum, et ecclesiam sancti Barbati, et sancti Eleutherii, et sancti Hylarii, atque monasterium sancti Eustasii in castello Ribza, cum omnibus pertinentiis eorum (an. 1074. Oct.) [(1216) 1Kb] . Sed et Andreas sacerdos et monachus cum parentibus suis oblationem fecit huic loco de ecclesia sancti Blasii in Limata, subtus castrum quod vocatur in Carica (an. 1063. Apr.) [(1217) 1Kb] . Hoc tempore (an. 1065. Febr. 13) [(1218) 1Kb] Rolandus vir nobilis de civitate Lucensi obtulit beato Benedicto partem suam de monasterio [Col. 0798B] sancti Georgii infra eandem civitatem, et partem suam de ecclesia sanctae Mariae in palatio, et castello Alflexo, et de ecclesia sancti Mathei, et sanctae Mariae in Curte vechia, et sancti Nazarii in burcho sancti Martini et sancti Martini in eodem burcho, et quicquid sibi pertinere videbatur in comitatu Lucense, Lunense, Pinsense, Pistoriensi, Florentinensi, Voloterrensi, Populoniensi et Roselensi. Mattilda praeterea ductrix Liguriae et Tusciae cujus superius memoriam feci, reverentiam hujus loci constituit, ut nullum plateaticum vel theloneum in civitate Pisana, et Lucensi, et in omni dicionis suae terra monachii nostri aliquando darent [(1219) 1Kb] . Racterius quoque filius Petri de territorio Marsicano his diebus cartam fecit huic loco de tota parte sua de ecclesia [Col. 0798C] sancti Benedicti in Civitella loco Pascusano. Idem fecit et Rainaldus filius Obberti de civitate Antena cum parentibus suis, de Sancto Petro in Morini, et Sancta Lucia in Redenaria, cum omnibus pertinentiis illarum. Balduinus quoque comes filius Oderisi Marsorum comitis, fecit huic loco oblationem de ecclesia sancti Urbani in Cominio, et sancti Victorini in Vicu albo, una cum ipso lacu, nec non de ecclesia sancti Angeli in Pratora, cum pertinentiis suis. Similiter fecit et Robbertus de Belloprato de ecclesia sancti Johannis in Poto [(1220) 1Kb] , cum pertinentiis suis (an. 1077. Apr.). Petrus etiam et Johannes filii Antenulfi de Ceperano tunc temporis similiter fecerunt oblationis cartulam de ecclesia [Col. 0798D] sancti Petri in Fabratera, cum montibus, planis, [Col. 0799A] silvis, ac pertinentiis suis. Per eos etiam dies Maio judex de civitate Berulana cum parentibus suis, per manus Desiderii obtulerunt huic monasterio ecclesiam sancti Stephani intra eandem civitatem. Oderisius praeterea Landonis filius de Baduco [(1221) 1Kb] ad hunc locum veniens, ecclesiam sanctae Mariae sitam sub ipso castro, et aliam ecclesiam sanctae Mariae in jam dicto castro, et sancti Pauli et sancti Archangeli in Mozzani, et sancti Quinziani, in hoc coenobio devotissimus obtulit (an. 1080. Nov. 3) [(1222) 1Kb] . Sed et Johannes filius Liudini de civitate Aquinensi oblationem fecit in hoc monasterio de ecclesia sancti Martini intra eandem civitatem. Raul quoque Novellus eodem tempore cartam fecit in hoc sancto coenobio de ecclesia sancti Johannis in Pantano, [Col. 0799B] et sancti Laurentii in Casa Palumbi, et sanctae Marinae in ipso colle, et sancti Blasii in Farneto, cum omnibus rebus ac pertinentiis illarum. Heynricus etiam filius Heynrici comitis de castro Cremonensi [(1223) 1Kb] , obtulit et ipse monasterium sancti Benedicti situm in pertinentiis ejusdem castri, et ecclesiam sancti Ambrosii in castro Aire [4567 1Kb] , cum omnibus pertinentiis suis (an. 1097. Dec. 1). Id ipsum fecit et Punzo filius Benedicti de duabus ecclesiis, idest sancti [4568 1Kb] Felicis et sanctae Trinitatis, in civitate sancti Urbani. Pandulfus quoque Aquinensis [(1224) 1Kb] comes eo tempore similiter obtulit in hoc loco monasterium sancti Martini in colle Arcizzi cum pertinentiis suis. Tunc temporis Bernardus quidam nobilis de civitate Aquinensi cartam fecit [Col. 0799C] huic monasterio de silva quae dicitur Matrelle, loco qui appellatur Ad rivum tortum, territorio Aquinensi.

62. His quoque diebus Guaiferius [(1225) 1Kb] vir sapientissimus et facundissimus, e civitate Salernitana de qua oriundus erat egrediens, ad hunc locum pervenit, atque a Desiderio susceptus, monachus factus est. In hoc igitur coenobio positus, scripsit vitam sancti Secundini [(1226) 1Kb] . Versus in laudem psalterii. De miraculo illius, qui se ipsum occidit, et per beatum Jacobum vitae redditus est [(1227) 1Kb] . Omelia de adventu, In nativitate Domini; de pyphania, et alia quamplurima, quae hic scribere superfluum duximus.

63. Non solum autem in aedificiis, verum etiam in [Col. 0800A] libris describendis [(1228) 1Kb] operam Desiderius dare permaximam studuit. Codices namque nonnullos in hoc loco describi praecepit, quorum nomina haec sunt. Augustinum contra Faustum. De opere monachorum. De sermone Domini in monte. Omelias 50. Super epistolam ad Romanos. Sermones. Epistolas Pauli. De Genesi ad litteram. Epistolas ejus. Pastorale ejus. De baptismo parvulorum. Ambrosium de rebus gestis in ecclesia Mediolanensi. De Patriarcbis. De fide ad Gratianum imperatorem. Sermones ejus. Registrum Leonis papae. Registrum Felicis papae. Regulam Basilii. Jeronimum super Ezechielem. Super epistolas Pauli. Super duodecim prophetas. Eugepium. Sermones Severiani. Historiam Anastasii. Historiam Langobardorum, Gothorum, et Wandalorum. [Col. 0800B] Historiam Jordanis episcopi de Romanis, et Gothis. Historiam Gregorii Turonensis. Josephum de bello Judaico. Historiam Cornelii cum Omero [(1229) 1Kb] . Historiam Erchemperti. Bedam super Tobiam. De locis sanctis. Evangelium majorem auro et lapidibus pretiosis ornatum, in quo has reliquias posuit: de ligno Domini, et de vestimentis sancti Johannis evangelistae. Sermones Leonis papae. Sermones Gregorii Nazianzeni. Doctrinam patrum. Sacramentorum cum martirologio. Sacramentorum aliud. Ordo episcopalis. Gualfridum de officiis. Super regulam. Passionaria totius anni, libros quattuor. Antiphonaria de die duo in choro semper habenda. Antiphonarium de nocte. Vitas patrum. Instituta patrum. Actus apostolorum cum epistolis [Col. 0800C] canonicis, et apocalipsin. Epistolas Pauli. Paralipomenon. Super cantica canticorum Origenis, Gregorii, et Berengarii. Johannem Crisostomum de reparatione lapsi. Dialogum, quem ipse cum Alberico diacono [(1230) 1Kb] edidit de miraculis monachorum loci istius. Dialogum aliud. Dialogum de vita sancti Benedicti. Hilarius mysteriorum, et ymnorum. Sedulium de evangeliis. Juvencum de evangeliis. Medicinalis. Psalterium. Cresconium de bellis Libicis [(1231) 1Kb] . Versus Arichis, Pauli, et Caroli. Versus Paulini. Ciceronem de natura Deorum. Instituta Justitiniani. Novellam ejus. Terentium. Oratium cum Geometria. Ovidium Fastorum. Senecam. Virgilium cum egloga [4569 1Kb] Theodori [4570 1Kb] . Donatum.

64. [DESID. Dial. I, 13.] Hoc praeterea tempore latrones [Col. 0801A] noctu hujus nostri monasterii ingressi cellarium, carnes, caseum, lardumque inde surripientes, suos his mercibus sacculos impleverunt, foras autem egressi, sacculos quos impleverant levare conati, minime potuerunt. Dein relicta sarcina temptantes fugam, per totius excursum noctis monasterii claustra circumeuntes, nullam egrediendi facultatem penitus consequi valuerunt. His quoque diebus in ecclesia quae est ad honorem patris Benedicti in partibus Liburiae constructa, satis insigne miraculum factum est. Nam cum quidam frater ad terraticum a ruricolis accipiendum directus fuisset, rusticus quidam a quo triticum exigebatur, intempestae noctis silentio saccum frumento implens et super humeros ponens, fugam arripuit. Sed ho verax per [Col. 0801B] coelestem lata sententia Regem: Qui ambulat in tenebris, nescit quo eat, quia tenebrae obcaecaverunt oculos ejus. (Joan. XII, 35). Nam qui jussa principis tenebrarum omni conamine omnique instantia implere nisus est, per viam rectam se incedere putans, per totam noctem in circuitu curtis illius deambulavit; ubi autem dies est reddita terris, in se rusticus rediens, et quod in re erat advertens, volebat cum tritico egredi, et nequibat; volebat triticum de collo suo deponere, et minime poterat. Monachus vero completis ymnis matutinalibus ecclesiam egrediens, eumque divinitus ligatum aspiciens, postquam ab ipso totius rei seriem dedicit, orationem Deo Benedictoque patri sanctissimo fundens, rusticum a nexu quo detinebatur ocius solvit. Hoc praeterea tempore [Col. 0801C] fames maxima per totam fere Italiam facta est [(1232) 1Kb] . Tunc Desiderius cum fratribus communicato consilio, cibos indigentibus abundanter conferebat.

65. Anno autem dominicae incarnationis 1085, indictione 8, cum venerabilis ac semper recolendae memoriae dominus Gregorius septimus papa apud Salernum infirmitate magna detineretur, interrogatus ante diem tertium obitus sui ab episcopis, et cardinalibus, qui tunc una cum Desiderio praesentes erant, quid post suum obitum de Romanae sedis ordinatione juberet; respondit, ut si unquam aliquo modo possent, eundem Desiderium ad hoc officium promoverent. Is enim praeter id quod primum presbyter cardinalis Romanae tunc ecclesiae esset, et [Col. 0801D] prudentia maxima, et religione singulari, et principum circummanentium amicitia multa polleret. Si vero hunc nullatenus flectere ad ista valerent, aut archiepiscopum Lugdunensem Ugonem, aut Ottonem Hostiensem, aut Lucensem episcopum [(1233) 1Kb] , quem prius ex his habere possent, in papam eligere post suum obitum quantocius festinarent. Hoc statuto, defunctus est, octavo scilicet Kal. Junii, die dominica, et honorabiliter intra ecclesiam beati Matthei apostoli et evangelistae sepultus, cum sedisset in pontificatu annis 12, mense 1, diebus 3. [Col. 0802A] Et quoniam Romana ecclesia pastore destituta remanserat, et haeretici atque schismatici more luporum illam nitebantur invadere, Desiderius una cum episcopis et cardinalibus, nec non et laicis religiosis, qui actenus in catholica unitate et obedientia papae Gregorii fideliter perstiterant, coepit unanimiter agere qualiter eam posset decentissime ordinare. Miserunt ergo, et convenire fecerunt undique aptas huic officio personas, quatinus ex eis unanimi consensu eam persouam cum gratia et auxilio Dei eligerent, quae idonea et apta tanto ordini esset. Convenientes post haec ad praedictum abbatem episcopi et cardinales, coeperunt eum super praefati pontificis judicio appellare, utque in tanta temporis necessitate periclitanti subveniret ecclesiae, papatum suscipiendo, [Col. 0802B] instantissime flagitare. Ad haec ille, papatum quidem se suscipere obstinatissima responsione recusavit, aliis vero quibus sciret et posset modis, ad Romanae ecclesiae servitium se paratum esse spopondit. Die pentecostes (Jun. 8.) Savinensi episcopo [(1234) 1Kb] et Gratiano Roma venientibus occurrit, eisque verba quae cum papa Gregorio de ecclesiae ordinatione habuerat retulit, pariterque cum eis Jordanum principem et Raynulfum comitem [(1235) 1Kb] adiit, atque ad servitium et adjutorium Romanae ecclesiae adhortatus, libentissime ad omnia paratos invenit. Coepit deinde cardinalibus vehementer insistere, ut de pontificis eligendi persona quantocius deliberarent, et ut ad comitissam Mattildam litteras mitterent, quatinus studeret ut et ii quos praediximus [Col. 0802C] episcopi, et quotquot idoneae tanto officio personae judicarentur, Romam sine tarditate venirent. Quod illi facere neglegentes, cum Jordano principe clam machinabantur eidem abbati pastoralem curam injungere, et suasionibus multis nitebantur eum quoquo modo Romam perducere, putantes violenter se id ei posse imponere. Quod ipse persentiens, omnino renuere et contradicere coepit, sicque ad hoc monasterium reversus, iterum Normannos et Langobardos et omnes quotquot potuit, ortari ad Romanae ecclesiae servitium coepit, et multos ex eis promtos et paratos ad rem ipsam invenit. Sed quia fervor aestatis nimius erat, propterea tunc Romam ire distulerunt, quousque se et calor aestatis imminueret, [Col. 0802D] et tempora infirma transirent. Postquam vero princeps conducto exercitu hujus rei gratia Romam eundi Campaniam venit, comitantibus etiam se una cum Desiderio nonnullis partium istarum episcopis, ipse suspectus praedictorum consiliorum amplius procedere noluit, dicens quod nisi Jordanus princeps et comes Raynulfus et episcopi Romani fidem suam sibi praesenti darent, nullam super hac re vim illi illaturos, neque alios inferre passuros, ipse eum eis nullatenus pergeret. Renuentibus facere, hac de causa res tunc infecta remansit.

[Col. 0803A] 66. Jam fere annus in tali fluctuatione transierat, quo in apostolica sede nullus pastor erat, nullus dominici gregis curam gerebat, et Guibertus aeresiarcha oves Christi sanguine redemptas suis cum sequacibus laniabat, cum circa paschalem festivitatem episcopi et cardinales Romanae ecclesiae de diversis partibus Romam convenientes (An. 1086. Apr.), mandaverunt praedicto abbati, ut una cum episcopis et cardinalibus Romanis qui secum tunc morabantur, et cum Gisulfo Salernitano principe qui tunc a cysalpinis partibus venerat [(1236) 1Kb] , ad eos quantocius pergerent, quatinus de Romanae ecclesiae ordinatione simul tractarent. Ille nichil suspicans de se jam illos aliquid cogitare, cum jam nulla de eo mentio ab aliquo fieret, assumptis praephatis omnibus [Col. 0803B] Romanam pervenit ad urbem. Eo die quo applicuit, in vigiliis pentecostes (Mai. 23), instante Desiderio ut pontificatus apex personarum earum injungeretur alicui, quae vel ipsis, vel ei videbantur idoneae, renuerunt prorsus omnis Romanus et clerus et populus consentire. Per totam autem ipsam diem multa frequentia quotquot catholicae parti favebant tam clerici quam laici ad eum convenientes, jam circa vesperam congregati sunt pariter omnes tam episcopi et cardinales quam et caeteri Romani, qui in fidelitate beati Petri apostolorum principis perseverabant, in diaconiam sanctae Luciae quae est justa Septesolis; coeperuntque omnes unanimiter Desiderium multis precibus obsecrare ut Romanum pontificatum suscipere non recusaret, eumque obtestare [Col. 0803C] per divina, per humana omnia, ut subveniret periclitanti ecclesiae in naufragio constitutae, multotiens ad genua ejus, nonnullis lacrimantibus omnes pariter ruentes. Desiderius vero qui jam dudum decreverat vitam suam in quiete transigere, et qui magis optabat in divina peregrinatione [(1237) 1Kb] suum tempus finire, coepit omnimodis refutare, et hoc se numquam consensurum firmiter repromittere. Instare illi vehementer, perseveranter insistere, ipse vehementius reniti, resistere perseverantius, dicens: »Pro certo sciatis, quia si aliquam michi violentiam super hoc intuleritis, ego quidem prout citius potuero, Casinum redibo, et nullo modo unquam inde me intromitto; vos autem propter hoc ridiculnm magnum et vobis et Romanae [4571 1Kb] ecclesiae facitis.« [Col. 0803D] Et quia tardior jam ora processerat, imminente jam nocte ad sua quique reversi sunt. Summo mane dominica pentecostes (Mai. 24), omnes unanimiter ad eum iterum convenientes, eadem coeperunt repetere, et ipse nichilominus in semel fixa sententia perdurare. Videntes se omnino jam nichil proficere, dixerunt Desiderio presbyteri et cardinales episcopi, quoniam [Col. 0804A] quemcumque ipse illis consuluisset, ipsum illi parati essent eligere. Unde cum Cencio Romanorum consule consilio habito, tandem ut Hostiensis episcopus papa eligeretur decrevit. Post haec quaesierunt ab eo, ut ipsum pontificem quem eligerent, in Casinensi monasterio reciperet, eumque donec ecclesia tranquillaretur, cum suis omnibus sustentaret, sicut et de supradicto papa Gregorio fecerat; quod Desiderius libentissime facere repromisit, et per ferulam quam manu gestabat, eos in fide sua de hoc investivit. Cum autem jam jamque de Hostiensi episcopo decernerent, repente iterum quidam de cardinalibus contra canones esse hanc electionem affirmans [(1238) 1Kb] , nequaquam se consensurum clamavit. Illi pro tempore, pro necessitate hoc ferre oportere [Col. 0804B] astruentibus, nequaquam eum ad suam sententiam flectere valuerunt. Verum ut sapientum Salomon sapiens attestatur, non est prudentia, non est consilium contra Deum (Prov. XXI, 30). Mox enim episcopi et cardinales, una cum clero et populo, in Desiderii duritiam stomachantes, et videntes se nil posse cum eo precibus agere, statuerunt violenter causam perficere. Tandem itaque universi pariter uno consensu et animo illum capientes, invitum et renitentem attrahunt, et ad ecclesiam praedictam Christi martyris Luciae perducunt, ibique eum juxta morem ecclesiae eligentes, Victoris ei nomen imponunt. Sed quoniam haec omnia ut diximus contra ejus animum et voluntatem fecerunt, cappam quidem rubeam induebat, albam vero numquam ei potuerunt [Col. 0804C] induere.

67. Eo igitur tempore praefectus imperatoris a duce [(1239) 1Kb] et ejus matre dimissus, propter illud videlicet odium quod episcopi et cardinales, faciente tamen Salernitano principe, Salernitanum archiepiscopum [(1240) 1Kb] sacrare noluerunt, die noctuque cum aliquantis aere iniquo conductis in capitolium contra eundem electum conveniens, persecutiones ei maximas intulit. Post quattuor dies idem electus Romam egressus, venit Ardeam, ibique per triduum remoratus, abiit Terracinam; abinde crucem et clamidem et caetera pontificatus insignia ita dimisit, ut eis ulterius uti nullo unquam modo persuaderi potuerit: decernens potius omni vitae suae tempore in divina peregrinatione vitam finire, quam tanti ordinis fascibus [Col. 0804D] gravissimis colla submittere. Insistebatur ei cotidie precibus lacrimisque creberrimis, objciebantur ecclesiarum magna discrimina, ingerebatur plurimarum perditio animarum, quibus ei manifestissime divina indignatio intendebatur; sicque Casinum reversus est. Caeterum per anni totius curriculum adeo mentis ejus propositum immobilis [Col. 0805A] perstitit, ut nullis omnino argumentis ad eorum potuerit hortamenta precationesque deflecti. Non tamen ob hoc cardinales et episcopi qui cum eo erant aliquatenus quiescentes, Jordano principi instare coeperunt ut quantocius properaret, et propter consecrationem ejusdem electi Romam cum eis pergeret. Qui cum magno exercitu ad hoc monasterium veniens, partim deortatione ipsius electi, partim timore aestatis ulterius progredi nolens, reversus est.

68. Sequenti anno mediante quadragesima (an. 1087 Mart. 7.) apud Capuam episcoporum concilio congregato [(1241) 1Kb] , cum praedictus electus una cum episcopis et cardinalibus Romanis eidem concilio praefuisset, Cencius etiam Romanorum consul cum [Col. 0805B] aliis nobilibus Romanis, et Jordanus princeps, et Rogerius dux cum omnibus fere suis optimatibus interfuisset, post finem concilii rursus insperate, et nichil eo de his suspicante, cum multis precibus lacrimisque a clericis et laicis perurgeretur, biduo immobilis perstitit. Tandem cum dux et princeps, una cum episcopis caeterisque catholicis viris, flentes ejus pedibus adjacerent, multis rationibus et orationibus coactus, vix tandem succubuit, et praeteritam electionem crucis et purpurae resumptione firmavit; duodecimo scilicet Kalend. Aprilis, dominica in ramis palmarum. Inde Casinum reversus, ibidem pascha celebravit. Peracta festivitate, cum Capuano ac Salernitano principe Romam perrexit, ac justa civitatem Hostiensem Tiberim cum omnibus transiens, [Col. 0805C] cum gravi infirmitate detineretur, extra porticum sancti Petri tentoria fixit; et quoniam Ravennas aeresiarcha, qui vivente papa Gregorio papatum invaserat, ecclesiam sancti Petri armata manu tenebat, non integro die a militibus principis Dei auxilio expugnata et recepta est. Dominico vero die post dominicam ascensionem, multis Romanis et omnibus fere Transtiberinis sollemniter cum maxima frequentia occurrentibus, praefatus electus a Romanis episcopis, Hostiensi videlicet, Tusculanensi [(1242) 1Kb] , Portuensi [(1243) 1Kb] , atque Albanensi [(1244) 1Kb] , cardinalibus quoque et episcopis atque abbatibus quamplurimis assistentibus, more ecclesiastico consecratus et in apostolicam sedem locatus est, septimo Idus Magi [(1245) 1Kb] ; quo etiam die corpus sancti confessoris [Col. 0805D] Christi Nicolai a civitate Mirensi, in qua per annos 775 quieverat, Barim delatum est [(1246) 1Kb] . Praedictus autem pontifex per octo circiter dies Romae remoratus, una cum praedictis principibus ad hoc monasterium rediit

[Col. 0806A] 69. Post exiguum vero temporis spatium comitissa Mattildis Urbem adiens, magnis eundem pontificem supplicationibus per legatos interpellavit, quatinus ejus frui aspectibus, ejus potiri colloquiis mereretur. Eam quippe causam sibi Romam veniendi fuisse permaximam suggerebat. Cogebat corporis languor loco non abscedere; sed quia pro sanctae utilitate ecclesiae omnibus se disposuerat vel extremis periculis objectare, iter per mare aggressus est. Cumque ad Urbem pervenisset, a comitissa et ejus exercitu, ac caeteris beati Petri fidelibus devotissime officiosissimeque susceptus est, atque apud ecclesiam beati Petri octo diebus permansit. Deinde in festivitate sancti Barnabae super altare sancti Petri missam sollemniter celebrans, eadem die auxilio et ope [Col. 0806B] praefatae comitissae per Transtiberim Romam intravit. Transtiberim tunc totam, Romanorumque permaximam partem et nobilium [4572 1Kb] , pene omnem populum, castellum quoque sancti Angeli, basilicam beati Petri, civitatem Hostiensem ac Portuensem, in sui juris dicione tenebat; morabatur vero apud insulam Romae [(1247) 1Kb] , quae et ipsa sui juris extabat. Die igitur qui apostolorum natalitia praecedebat (Jun. 28), nuntius quidam quasi ex imperatoris parte adveniens, omnes consules, senatores, ac populum Romanum de corona summovit imperii, cum subito Romani supervenientes, praeter beati Petri ecclesiam universa ceperunt. Ecclesiam vero ipsam, quam supradicti pontificis homines desuper tuebantur, ingredi nullo modo potuerunt. Sed quia Guiberti [Col. 0806C] aeresiarchae multitudo permaxima erat, hi qui ex parte papae Victoris erant, contra tantam hostium manum obsistere non valentes, in Transtiberim, sive in castellum sancti Angeli discesserunt. Jam die mediante (Jun. 29), in ecclesia sanctae Mariae in turribus Ravennas aeresiarcha missam cantavit, nam utrumque campanile [(1248) 1Kb] igne et fumo supposito ceperat; sole autem jam ad occasum vergente, hii qui in ecclesia steterant, palam cum armis suis descendentes reversi sunt. Ita eu pro dolor! apostolica, et universalis beati Petri ecclesia eo die quo ejus praecipue festivitas extitit, omni tam nocturno quam diurno officio caruit. Sic Guiberti aeresiarchae spes frustrata est, qui in apostolorum solempnitate missas illic celebrare affectabat. Altera die (Jun. 30) [Col. 0806D] ab haereticis apostolicum altare lotum, et missa est ibi peracta. Die vero sequenti (Jul. 1) omnes ad propria sunt reversi, et eadem ecclesia in dicionem papae Victoris rediit. Eo itidem tempore, dum quidam peregrini orationis gratia ad beatum Benedictum [Col. 0807A] venirent, obvius illis quidam vir canonicus factus est, quem quis esset interrogantes, Petrum apostolum se esse respondit. Et illi: »Quo tendis?« Et sanctus apostolus: »Vado ad fratrem Benedictum, ut cum illo passionis meae diem celebrem; nam Romae consistere non valeo: variis enim procellis ecclesia mea deprimitur.« Quod dum fratribus viri illi postmodum reserassent, ad succedentium memoriam constituerunt ita tanti apostoli festivitatem, sicut et patris Benedicti, cum maxima devotione sollemniter celebrare.

70. Guibertus interea aeresiarcha, qui post praestita domino suo beatae memoriae Gregorio septimo papae fidelitatis sacramenta, et obedientiam novem annis exibitam, apostolicum thronum invaserat, cernens [Col. 0807B] Victorem papam ab omnibus in maxima veneratione haberi, Heynricum imperatorem solvens ab observatione juramenti, quod apud Canusiam Tusciae oppidum olim papae Gregorio fecerat, Romam attraxit, et cum eo expugnare catholicam ecclesiam coepit (an. 1080). Hi vero qui ex parte papae Victoris in ultramontanis partibus erant, imperatorem Romae remorare cognoscentes, contra eum rebellare disponunt. Contra quos Heynricus imperator adveniens, facto ut assolet vario bellandi eventu, diutissime plurimis depraedationibus et incendiis ac caedibus utrimque decertatum est. Tandem praephatus imperator relictis ad resistendum in Germania copiis, assumto partim suo, partim conductitio sive gregario exercitu, Romam et suburbana ejus depraedationibus [Col. 0807C] et incendiis ac caedibus quibus valuit quadriennio devastavit, et tandem suo Simone magis pretio quam vi inthronizato (an. 1084), ab eodem imperialem coronam accepit [(1249) 1Kb] , et tam non faventibus quam non communicantibus sibi suisque complicibus, et Romae et in omni Romano imperio saevissimam et diuturnam intulit persecutionem. Hujus rei causa et ecclesiae pene totius Romani imperii desolatae, et christiana religio propemodum dissipata, et viginti milia hominum et eo amplius in diversis regionibus, katopapa Guiberto cooperante caesa sunt. Qui etiam pulsis catholicis episcopis et abbatibus et aliis ecclesiarum praepositis, scientia pariter et religione pollentibus, sceleratos et idiotas singulis civitatibus et coenobiis vel ecclesiis singulos, interdum [Col. 0807D] autem binos vel annuos praelatos dampnabili prioris magistri sui Simonis magi mercimonio substituens, in depraedationibus sanctorum locorum et christianorum sibi non faventium, imo et faventium, dum non esset qui armato resisteret, longe lateque, voluntate quidem Neronis et Decii, sed minus possibilitate crassatus est. Idem vero Guibertus, qui multo rectius papa Demens quam papa Clemens dici debuit, in oppidulo suo, quod Argenteum dicitur [(1250) 1Kb] , [Col. 0808A] quasi ad sui munitionem excelsa turri fabricata, praestolabatur simoniacos angelos, cum quibus volando in putidissimas stigias paludes rueret, scilicet cruribus suis, Deo per omnia papae Victori propitio, confractis et ad nichilum redactis [(1251) 1Kb] . Cui nemo apostolicam reverentiam sive obedientiam exhibebat, praeter imperatorem et complices ejus, vel qui se illi propter avaritiam quae est idolorum servitus, vel perpetuo vel ad tempus pacto jusjurando vendiderunt; quorum plurimi quibus ejus perfidia claruerat, dum execranda sacrificia celebraret non intererant, scientes eundem nulli Romanorum pontificum successisse, sed praescripto modo perjurum et invasorem ac simoniacum papae Gregorio fuisse superinjectum. Nam catholici qui fidem et religionem zelo [Col. 0808B] Dei tuebantur, papae Victori scientia et religione praestantissimo adhaerebant.

71. Aestuabat interea (an.1087) ingenti desiderio idem Victor apostolicus, qualiter Saracenorum in Africa commorantium confunderet, conculcaret, atque contereret infidelitatem. Unde cum episcopis et cardinalibus consilio habito, de omnibus fere Italiae populis christianorum exercitum congregans, atque vexillum beati Petri apostoli illis contrdaens, sub remissione omnium peccatorum contra Saracenos in Africa commorantes direxit. Christo igitur duce, Africanam devoluti dum essent ad urbem [(1252) 1Kb] , omni nisu illam expugnantes, Deo adjuvante ceperunt, interfectis de Saracenorum exercitu centum milibus pugnatorum. Quod---ne quis ambigat [Col. 0808C] hoc absque voluntate accidisse divina---illo die quo christiani de Saracenis victoriam adepti sunt, eo etiam Italiae divinitus patefactum est

72. Praephatus autem Victor papa tertius Urbem egrediens venit ad hoc monasterium, sociatisque sibi episcopis et cardinalibus ecclesiam sancti Nicolai in Pica sollempniter dedicavit; mense autem Augusto sinodum celebrare cum episcopis Apuliae et Calabriae nec non Principatuum statuens, Beneventum perrexit. In qua videlicet idem apostolicus praesidens ait: »Novit dilectio vestra, carissimi fratres et coepiscopi, omni etiam orbi non latuit, sancta Romana et apostolica sedes cui Deo auctore deservio, quot adversa pertulerit, quot denique per simoniacae [Col. 0808D] haereseos trapezitas malleis crebrisque tunsionibus subjacuerit, adeo ut columpna Dei viventis videretur jam pene concussa nutare, et sagena summi piscatoris procellis intumescentibus, cogeretur in naufragii profunda submergi. Guibertus enim aeresiarcha, qui vivente sanctae memoriae praedecessore meo papa Gregorio Romanam invasit ecclesiam, praecursor Autichristi ac signifer Satanae effectus, cessat oves Christi conculcare, occidere, et dilaniare. Irritator enim, persecutor, exaggerator, [Col. 0809A] et accensor injuriarum papae Gregorii factus, quantas tribulationes, et quantas persecutiones ei intulerit, referre quis valeat? conspirationes et conjurationes adversus eum excitavit, Urbe fugavit, sacerdotio perjurus ac simoniacus, quantum ad se fuit privavit, atque contra eum Romanum imperium, gentes et regna commovit, et quod a saeculo non est auditum, ipse excommunicatus et dampnatus, eumdem sanctum pontificem excommunicare praesumpsit, et Romanam urbem actenus sacrilegiis, omicidiis, perjuriis, conspirationibus, flagitiis, et omnibus vitiorum et criminum ludibriis deturpare non desistit, et Simonis magi munitus perfidia, ipsiusque officina factus, nequitiarum suarum complices ad tam impiissimum et execrabile facinus [Col. 0809B] evocans, imperatorisque exercitum congregans, apostolicae sedis invasor est factus; contra praecepta evangelica, contra prophetarum et apostolorum decreta, contra canonum et Romanorum pontificum jura, nullo cardinalium episcoporum praecedente judicio, nullo Romani cleri approbante suffragio, nullo devoti populi fervore adibito, in sancta Romana ecclesia omnis malitiae, nequitiae, et perditionis caput est factus. Sed omnipotentis Dei clementia praedictum pontificem Gregorium post labores et certamina ad aeternam requiem evocante, cum jam unanimi concordia episcoporum et cardinalium, et comprovincialium episcoporum, et cleri ac populi Romani, nostram parvitatem omnibus modis contradicentem et renitentem apostolicae sedi praefecissent, [Col. 0809C] non timens aeterni imperatoris judicium, usque nunc Christum et oves pro quibus suum sanguinem fudit, persequi non omisit. Idcirco auctoritate Dei et beatorum apostolorum Petri et Pauli et omnium sanctorum, omni sacerdotali officio, honore privamus, et a liminibus illum ecclesiae separantes, anathematis vinculo innodamus. Nostis praeterea, et bene nostis, quantos dolos, quantasque persecutiones michi intulerint Ugo Lucdunensis archiepiscopus, et Richardus Massiliensis abbas, qui pro fastu et ambitione sedis apostolicae, quam actenus latenter habuerant, postquam se non posse adipisci perviderunt, in sancta ecclesia scismatici facti sunt: et Richardus quidem electionem nostram Romae cum episcopis et cardinalibus fecerat, Ugo [Col. 0809D] autem post modicum ad nos veniens, pedum effusus vestigiis, dum obsequium nobis summi pontificis invitis ac retractantibus exiberet, legationem a nobis in partibus Galliarum postulaverat, et acceperat. Quoad itaque parvitatis nostrae infirmitatem factae et collaudatae a se ipsis electioni conspexerant repugnare, omnibus ipsi nobis modis insistebant ne onus abjicerem, pro ecclesiae necessitate [Col. 0810A] impositum. Sed ubi nos ad id deflexos contemplati sunt, conceptam diu ambitionis flammam clibanus exturatus evomuit. Quapropter omnium sibi fratrum videntes unanimitatem pertinacius in eo scandalorum scelere reluctari, ab eorum et nostra continuo sunt communione sejuncti. Unde vobis apostolica auctoritate praecipimus, ut ab eis abstinere curetis, nec illis omnino communicetis, quia Romanae ecclesiae communione sua sponte sejuncti sunt; quoniam ut beatus scribit Ambrosius (serm. 50) qui se a Romana [(1253) 1Kb] ecclesia segregat, vere est haereticus aestimandus. Constituimus etiam, ut si quis deinceps episcopatum vel abbatiam de manu alicujus laicae personae susceperit, nullatenus inter episcopos vel abbates habeatur, nec ulla ei episcopo seu [Col. 0810B] abbati audientia concedatur. Insuper ei gratiam beati Petri et introitum ecclesiae interdicimus quousque locum quem sub crimine tam ambitionis quam inobedientiae, quod est scelus idolatriae, cepit, resipiscendo non deserit. Similiter etiam de inferioribus ecclesiasticis dignitatibus constituimus. Item si quis imperatorum, regum, ducum, marchionum, comitum, vel quilibet saecularium potestatum aut personarum, investituram episcopatuum, vel alicujus ecclesiasticae dignitatis dare praesumpserit, ejusdem sententiae vinculo se astrictum esse sciat. Nec mirum, cum omnes vendentes et ementes trecenti decem et octo patres in Nicaeno concilio congregati excommunicaverunt, dicentes: »Qui [(1254) 1Kb] dat et qui recipit, anathema sit.« Quando ergo tales episcopos vel abbates [Col. 0810C] vel reliquos clericos non devitatis, si eorum missas auditis, vel cum eis oratis, cum illis excommunicationem subitis. Quos quidem sacerdotes esse saltim credere, omnino errare est. Penitentia vero et communio, a nullo nisi a catholico suscipiatis [4573 1Kb] : si vero nullus sacerdos catholicus affuerit, rectius est sine communione manere visibili, et invisibiliter a Domino communicari, quam ab haeretico communicari, et a Deo separari; nulla etenim conventio Christi ad Belial, ait Apostolus, neque pars fideli cum infideli (II Cor. VI, 15): omnis enim haereticus infidelis est. Simoniacus vero, quia haereticus, ideo infidelis. Sacram enim communionem Christi, quamvis visibiliter et corporaliter catholici propter imminentes haereticos habere non possint, tamen [Col. 0810D] dum mente et corpore Christo conjuncti sunt, sacram Christi communionem invisibiliter habent.« Haec igitur dum cunctorum episcoporum in eodem concilio residentium auctoritate confirmata fuissent, facientes exemplaria per Orientem et Occidentem disseminaverunt.

73. In eodem vero concilio idem pontifex graviter infirmatus, post actum per tres dies concilium festinanter [Col. 0811A] Casinum rediit, atque cum episcopis et cardinalibus ad hoc monasterium ascendens, in capitulum fratrum se ferri praecepit, et sub districtissimo anathemate interdixit, ne quis successorum suorum auderet vendere vel alienare terraticum, ecclesias, villas, vel quascumque possessiones huic Casinensi coenobio pertinentes. Simili modo interdixit, ne quis monachorum auderet facere cartam vel libellum absque scientia abbatis sui; quod si fecisset, irritum esset. Constituit etiam tunc, ut omnia monasteria quae sub dicione hujus nostri Casinensis coenobii sunt, prandium per unumquemque annum huic nostrae congregationi faciant [(1255) 1Kb] . Hoc statuto, omnium monachorum unanimi consensu, praefatis episcopis in eodem capitulo residentibus atque confirmantibus, [Col. 0811B] domnum Oderisium religiosum valde virum et Romanum diaconum, qui tunc in hoc monasterio praepositurae fungebatur officio, abbatem constituit (an. 1087, Sept. 14). Post haec convocatis eisdem episcopis atque cardinalibus, monuit atque praecepit, ut juxta quod praedecessor suus papa Gregorius jam dudum decreverat, Ottonem Ostiensem episcopum in papam eligere quanto possent citius perstuderent, eumque quia praesens erat manu apprehendens, caeteris episcopis tradidit, dicens: »Accipite eum, et in Romanam ecclesiam ordinate, meamque vicem in omnibus, quousque id facere possitis habete.« His ita dispositis atque decretis, sepulchrum sibi construi in absida ipsius capituli jussit, atque post diem tertium feliciter migravit ad [Col. 0811C] Dominum 16 Kalendas Octobris, anno dominicae incarnationis 1087, a patris autem Benedicti transitu anno 579, cum praefuisset in hujus monasterii regimine annis 29, mensibus 4, dies 16; in sede vero apostolica ab ipso suae electionis exordio anno 1; sacrationis, mensibus 4, diebus 7.

74. Ista praeterea ornamenta idem papa Victor ad mortem suam in hoc monasterio dereliquit; quae omnia fere post dedicationem ecclesiae, partim ipse cum fratribus hujus coenobii acquisivit, partim ab aliis in pignore posita recollegit. Planetae diasprae deauratae 5, et 3 sine auro. Diarodanae 3 deauratae, diapisti 2, et alia cetrina. Purpureae deauratae 7, et aliae 5 purpureae, et 2 exametae. Planeta Johannis medici. Planetae cotidianae 6, quadragesimales 4. [Col. 0811D] Dalmaticae paratae [(1256) 1Kb] 8, et aliae 11. Tunicae paratae 5, et aliae 19. Propter incensum 5. Pluviales auro ornatos 38, et alios 87. Albas lineas 193, de serico 10. Stolae deauratae cum manipulis suis 19, de argento cum manipulis suis 3. Stolae aliae 18. Semicintia 7. Fanones [(1257) 1Kb] aurei pro subdiaconibus 3, et alii 14. Camisi magni deaurati cum amictis [Col. 0812A] suis 2, et alii de serico 7. Panni de altare sancti Benedicti: facies una cum margaritis, et altera facies deaurata; coopertoria cum auro 3, et 2 alia sine auro; circitoria magna et optima 11. Panni de altare sancti Johannis: circitoria 5, et coopertoria 5. Panni de altare sanctae Mariae: facies una purpurea cum auro; coopertorium cum smaltis; circitoria 4; opertoria 4. Panni de altare sancti Gregorii: circitorium aureum, et alios 4 sine auro; opertoria 4. Dossales [(1258) 1Kb] magni 19. Dossales minores 30. Ostiaria 7. Calices aurei 12, cum patenis suis, 7 majores, et 5 minores. Fistula [(1259) 1Kb] aurea cum angulo. Calices argentei Saxonici 2, et alii argentei 7. Fistulas argenteas 2. Turibula de auro 2, de argento deaurata 2, alia argentea maxima 2, et alia [Col. 0812B] argentea 8. Candelabra de cristallo parium unum, et aliud parium argenteum cum onichino, et aliud parium argenteum cum malis christallinis, et alia candelabra 5. Duae laternae argenteae magnae, et una cotidiana. Evangelium ipsius. Evangelium imperatoris. Evangelium papae Stephani. Evangelium imperatricis. Duo evangelia Fratris Firmi [(1260) 1Kb] . Evangelium abbatis Aligerni. Duo sacramentoria cum argento. Epistolaria duo, unum cum tabula aurea, aliud cum tabulis argenteis. Regulam sancti Benedicti cum tabulis argenteis. Capsa magna argentea cum gemmis et smaltis. Scrinia argentea 2. Duas cruces aureas magnas cum gemmis, et 2 aliae aureae minores, et 3 argenteae ad processionem. Candelabrum; urceum cum aquamanili suo; fumigatorium [Col. 0812C] Grecum, aliud cum nigello; urceum cum smaltis; omnia haec argentea. Pixis aurea cum smaltis pro corpore Domini, et alia major argentea cum nigello. Coppetellae de pernis tres. Calices onichino duos. Bacilia argentea paria duo. Centum libras auri non laborati. Stolae aureae duae. Fanonem imperialem totum aureum. Scaramangae imperatorum 12. Coronam de argento super altare sancti Johannis cum crucibus 5, et aliam crucem Grecam. Coronam argenteam deauratam et lapidibus pretiosis ornatam, ferens 6 cruces. Aliam coronam super altare sancti Benedicti, ferens 3 cruces lapidibus pretiosis ornatas. In Sancto Nycolao coronam argenteam, et crucem argenteam fusam. Coronae argenteae quas in veteri ecclesia invenit, undecim. [Col. 0812D] Haec de reverendissimi Victoris tertii papae vita et moribus, ac loci istius renovatione seu adornatione breviter dicta sufficiant. Certe quandiu mundi istius orbita volvitur, ejus laudabile meritum semper accipit incrementum, per Jesum Christum dominum nostrum, qui [4574 1Kb] vivit et regnat cum Patre et Spiritu sancto in saecula saeculorum. Amen.





INCIPIT PROLOGUS PETRI DIACONI In libro quarto Historiae coenobii Casinensis ad reverendissimum Rainaldum sedis apostolicae cardinalem et sacratissimi coenobii Casinensis venerabilem et pium abbatem.
[Col. 0813]

[Col. 0813A] Patri in Christo venerabili et semper recolendae memoriae Raynaldo sanctae Romanae ecclesiae cardinali et sacri Casini Montis venerabili abbati Petrus diaconus debitae obedientiae famulatum.

Priscorum quondam veterum rerum doctores ob sapientiae ingenium demonstrandum assidue retexere non desinebant, quae forte, quanta, vel qualia prospere ac secus, in Romano imperio evenissent. De quibus, vel in quibus stilum ingenii sui exacuere et limare modis omnibus cupiebant, et renitentes sui magisterii flores per historias diu desideratas imperatoribus ostendebant, summumque apud eos studium erat, animique ingens sagacitas, ut minime lateret in toto, quod in parte contingeret gestum. Sed illi favorali et inani gloria cupidi, et fastu vano [Col. 0813B] caecati, perituram suae elationis gloriam longe lateque satagebant per orbis circulum propagare. At pater patrum in Christo milies beatissime, venerabilitas vestri studii, hujus sacri coenobii residuam historiae partem texere cupiens, nostrae exiguitati hoc praecipere dignati estis; simili quidem fervoris studio, sed dispari tamen amore. Illi namque descripserunt, ut perituram, transitoriam, momentaneam ac labentem laudem acquirerent: vestra vero a Deo protegenda beatitudo id exigit, ut pretiosi, praeclari, fulgidi, atque laudabiles apud omnipotentem Deum simus in futurae quietis gloria, illud saepe saepiusque in nostrae mentis archano replicantes: »In Domino laudabitur anima nostra; audiant mansueti, et laetentur [Col. 0813C] (Psal. XXXIII, 3).« Ego nempe vestrae jussionis imperio cervicem submittens, quartam nostrae chronicae decisionem, quam vir facundissimus Leo Hostiensis [(1261) 2Kb] episcopus, morte praeventus explere nequivit, sicut disposuerat scribere ordiar; sed dum tot ac tantos viros in hoc sacratissimo coenobio liberalibus disciplinis plenos aspicio, oneris fasce devictus succumbo. Hi enim sal terrae sunt, quorum verbis hominum mentes, ne taedi torpore deficiant condiuntur. Hisperulae [(1262) 1Kb] sunt et lilia in septiformi candelabro positi, qui densas peccatorum sordes abluunt, et ad aeterni luminis claritatem reducunt. [Col. 0814A] Inter tales igitur positus, cum opus a vobis antea nobis injunctum dimisissem, utpote iners, indoctus et impar, vestra beatitudo antiquorum viam in omnibus tenens, talibus affatis nos instruere coepit: »Ad ea quae tibi injunguntur accingi ne cuncteris; verte oculos tuos ad montes [(1263) 1Kb] , idest ad praecepta legis et gratiae, et inde tibi auxilium veniet. Illius enim est perficere, quod nobis velle adjacet; hominum namque est plantare, Dei autem incrementum dare; ipse nempe ad se festinantes separat ab amicitia carnis et sanguinis, et trahit ad gratiam suam, suscitans de terra, et de lacu miseriae, et locans cum principibus populi sui. Ergo de illius fidens auxilio, aggredere illud quod tibi a nobis obedientiae merito imperatur; simul etiam et quicquid a patris Desiderii felici ad [Col. 0814B] coelestia transitu in hoc evenere [4575 1Kb] coenobio, seu in aliis terrarum partibus, studiosius inquirens exarare sollicite studeas: illa nichilominus suis in locis adjiciens, quae nostro videlicet tempore in orientali climate per peregrinos milites operatus est Christus, simulque tempora, loca, personas, et praecipua duntaxat gesta ac bella annectens, ex eo videlicet tempore quo idem peregrini ipsum iter auxiliante Deo aggressi sunt, quousque sanctam civitatem Jerusalem receperunt, et sanctum ac venerabile Christi sepulchrum, propter quae utique specialiter profecti sunt, de prophanorum manibus eruerunt.« Hoc ubi pectore ausi, conatus sum pro viribus quod injunxeratis, fidens in illo cui omnia [Col. 0814C] possibilia sunt, quique ea quae abscondita sunt philosophis et vanae gloriae turgidis, sua largiflua pietate saepius revelat parvulis; et insipientibus causam etiam reddens, quod excusabit nostrae inscitiae culpas tanti patris praecipientis auctoritas. Et quia abbatum series ab patris Benedicti temporibus usque ad renovationem ecclesiae beati Martini, a praedicto Leone fuerat exarata: nos ab ejusdem ecclesiae renovatione scribendi sumentes initium, ea quae de sanctissimi Desiderii vita descripta non erant, eidem historiae adjungere curavimus, ne ex maxima parte tertius liber detruncatus videretur; deinceps reverendissimum [Col. 0815A] et religiosissimum Oderisium cum reliquis abbatibus sibi succedentibus, litteris utcumque mandaturi. Notandum sane, quia ea quae conscribenda sunt, ex registris Romanorum pontificum, Gregorii septimi et successorum ejus, necnon principum et ducum gestis decerpsimus, aliquando sensum tantum, nonnunquam vero illorum verba et acta ut descripta erant interserens. A Girardi porro abbatis tempore, qui me in hoc scolastico Casinensi coenobio primo aetatis meae lustro suscepit, usque ad hunc diem, partim ex ore venerabilis abbatis Seniorecti sui temporis singularis nostri ordinis viri audivi, partim oculis propriis vidi, partim priorum nostrorum aliorumque fidelium relatione comperi. Ea praeterea, quae nuper ante hoc fere triennium [Col. 0815B] sub imperatore Lothario nostro evenere coenobio, dum in ejus expeditione versarer, ac pro hujus sacri Casinensis coenobii causis imperiali curiae apocrisarius adaererem, ipsemet conspexi, et universis fere rebus et verbis interfui. Quod si vestrae sanctissimae paternitati non displicere perspexero, aliis me placiturum confido. Enim vero ut nosti disciplinis liberalibus nequaquam operam dedi, sed a quinto aetatis meae anno, quo ad hunc locum sicut supra retuli, Christo largiente perveni, divinis expositionibus et priscis annalibus, prout Dominus dedit secundum nostrum scire et posse adaesi. Quod si aliquis contra nos propter hoc locutus fuerit, et me insulsum atque indoctum dijudicans, tantum opus nequaquam aggredi debuisse clamaverit, liquido [Col. 0815C] noscat quia tunc Redemptoris nostri magnalia pene annichilantur, si humanae rationis astutia investigantur. Ille enim qui brutum animal olim resolvit in verba loquentum, ipse in cordibus servorum suorum prout vult, et quantum vult, et quando vult, dat verbum. Unde et per psalmographum vatem clamat: »Aperi os tuum, et ego adimplebo illud (Psal. LXXX, 11; Ezech. XXIX, 21),« et in alio loco: »Omnis sapientia a Domino Deo est: et cum illo fuit semper, et est ante aevum (Eccl. I, 1);« et Jacobus: »Si quis indiget sapientia, postulet a Deo, qui dat omnibus affluenter, et non improperat; et dabitur ei (Jac. I, 5);« et rursum: »Omne datum optimum, et omne donum perfectum desursum est, [Col. 0815D] descendens a patre luminum (ibid. 17).« Et amantissimus Domini Paulus, thalamus Trinitatis, vas electionis, et singularis ecclesiae magister clamat: »Unicuique datur per Spiritum sermo sapientiae, alii sermo scientiae, alii gratia sanitatum, alii genera linguarum alii interpretatio sermonum. Haec autem omnia operatur unus atque idem Spiritus, dividens singulis prout vult (I Cor. XII, 8).« Unde si quid scientiae, si quid ingenii, si quid in nobis boni conspicitur, [Col. 0816A] ad cunctorum bonorum auctorem ex toto necesse est ut referatur. Ipse namque dixit: »Non enim vos estis qui loquimini, sed Spiritus Patris vestri, qui loquitur in vobis (Matth. X, 20),« per quem, et in quo, et a quo omnis sapientiae, omnis scientiae, et omnis bonitatis norma et principium constat. Et quia sunt aliqua forsan, a quibus a sapientibus possim merito reprehendi, hoc nostrae inscitiae imputent; si qua vero inreprehensibilia, Deo, non michi ascribant, quia nos distracti necessitate et perturbatione temporis a doctissimis viris hunc locum incolentibus hoc opusculum, non quo debui stilo digessi. Nam teste beato Gregorio, dum mens dividitur ad multa, efficitur in singulis parva. Sicut enim formas hominum per colores quosdam [Col. 0816B] pictores in tabulis tetras depingunt, dum tincturas non proprias et non congruas immittunt, ita historia a venusti decoris altitudine ruet, si mens cogitationibus obumbrata, et pressurarum mundialium tenebris offuscata fuerit. Aliud namque operatur eloquium, aliud auditus, aliud intelligentia, quam in hominis mente infundit intrinsecus Deus. Et beatus pater et egregius doctor Augustinus, ecclesiae organum, veri sponsi amicus, et templum Spiritus sancti in scriptis suis reliquit dicens: »Cum videmur aliquid addiscere, nichil addiscimus, sed potius praeteritorum, quae ante peccatum in natura fuerant, recordamur [(1264) 1Kb] .« In aliis siquidem scientia naturalis per vitium naturae deleta est, in aliis vero parumper fucata permansit. Mens vero historiographi [Col. 0816C] elucescere minime valet, quandiu terrenis curis et lucris insudat, quia cum homo mundi turbinibus quatitur, movetur pariter et mens; et cum quiescit, similiter et ipsa quiescit, quemadmodum circa ignem fieri naturale est, ut cum paleis circumcirca tegitur, et nulla aura suscitatur, nec circumtecta depascit, nec penitus extinguitur. Quod si paululum commotus fuerit, ilico excitatur in flammam. Similiter et mens diversis curis obtecta, nec ad sermonis ornatum poterit elucere, nec splendidum ornatumque proferre. Ego namque, quem non grammaticorum scientia ornat, non eloquentiae gloria, non sapientium peritia, sed sola naturalis intelligentia, quam Jesus Christus [Col. 0816D] Deus et Dominus meus nostro animo ac menti sua solita pietate restituendo infudit, juxta vestrae sanctitatis imperium, et illud viduae duo minuta in templo offerentis exemplum, offerre studeam vestrae sanctissimae religiositati quod possum. Et licet non pure, non nitide, non ornate, non speciose, exiguum tamen, turbulentum, et parvum libare studeam. Quapropter Rainalde pater in Christo beatissime patrum, unicum in orbe leviticae [4576 1Kb] sapientiae et [Col. 0817A] monastici stematis decus, qui nos indignos ad tantum opus eligere censuistis, vestro id si placet elimato splendidoque sermone corrigite, nec simplicis verbi inerciam, sed historiam nostro coenobio attendatis utilissimam. Est namque historia testis temporum, indiculum veritatis, vita memoriae, magistra vitae, priscorum temporum nuntia [(1265) 1Kb] , bonorum omnium norma. Vobis enim condecet hanc elimare, quam superni Regis clementia constituit currum et [Col. 0818A] aurigam spiritualis Jherusalem, Benedicti vicarium atque abbatum abbatem. Enixius autem flagito, ut in hoc opere non verborum sillogismos requiratis, non rethoricorum faleras, sed potius pio cordis oculo sollicite perlustrantes, emendare, corrigere, et superflua resecare studete. Jam vero sermonis nostri principium ac finis sit Christus Dominus, qui est Patris Verbum, lux, decus, splendor, sapientia, virtus.


Explicit Prologus.


INCIPIUNT CAPITULA IN LIB. IV HISTORIAE COENOBII CASINENSIS.
[Col. 0817]
    1. De habitu Oderisii, et electione ejus.
    2. De electione Urbani papae.
    3. De infirmario reconstructo.
    4. De sene a diabolo decepto et interfecto.
    5. De Urbano papa per sanctum Benedictum sanato.
    6. De oblatione Sanctae Mariae in Luco, Sancti Nycolai de Valle Sorana, et castri Aquae fundatae et Sancti Stephani in Rivo vivo.
    7. De castro Suju.
    8. De dedicatione ecclesiae sancti Martini, et obitu Sichelgaytae ducissae.
    9. De captione castri Fractarum, et resignatione, et dedicatione ecclesiae sancti Andreae.
    10. De Jordano principe, et filio ejus, et duce Roggerio, et oblationibus ejus.
    11. De crucesignatis.
    12. De oblatione septem ecclesiarum et trium castrorum et aliorum multorum.
    13. De Citro, et Arnulfo, et oblationibus eorum.
    14. De Adenulfo comite Aquinensi.
    15. De Paldo comite Venafrano, et Teuto, et oblationibus eorundem.
    16. De quorundam oblationibus in hoc loco concessis, in comitatu Thelesino.
    17. Qualiter Oderisius abbas obtinuit privilegium ab Urbano papa de libertate hujus monasterii.
    18. Qualiter idem papa monasterium sancti Mauri de Glannafolio a potestate monachorum abstulit, et sub regimine Casinensis monasterii perpetuo subjugavit.
    19. Qualiter concessa fuit huic monasterio ecclesia sancti Nycolai de Turre pagana in Beneventana civitate.
    20. Qualiter Rogerius comes Syciliae et Calabriae confirmavit huic monasterio omnia quae Rocca neptis sua dederat.
    21. Qualiter Paschalis papa privilegium S. Nicolai de Turre pagana huic monasterio concessit.
    22. Qualiter quidam Capuani huic monasterio Turrem de mari obtulerunt in Suessana civitate.
    23. Qualiter dedicata est ecclesia sancti Stephani a Benedicto Terracinensi episcopo.
    24. Qualiter Guilielmus comes montis Gargani huic monasterio fecit privilegium de coenobio monialium posito in eadem civitate.
    25. Qualiter Robertus comes obtulit huic monasterio castrum Pontiscurvi. De oblatione Vitecusi, et de obitu Oderisi abbatis.
    26. De ordinatione abbatis Octonis, et de obitu Henrici imperatoris.
    27. Qualiter Alexius imperator Constantinopolitanus misit b. Benedicto unum optimum pallium.
    28. Qualiter dedicata est ecclesia sancti Angeli in Formis a s. Brunone Syngnensi episcopo.
    29. Qualiter monachi conabantur abbatem Octonem aeponere, et qualiter miraculum fuit in Francia meritis beati Benedicti.
    30. De obitu Octonis abbatis hujus loci, ac de miraculo in hoc monasterio viso.
    31. De adventu sancti Bruni ad hunc locum, et de bonis operibus suis.
    32. Qualiter comites Aquinenses castrum Terami rusticorum proditione depraedati sunt.
    33. De dedicatione ecclesiae sancti Benedicti de Capua a Paschali papa.
    [Col. 0819] 34. De renuntiatione Pandulfi comitis Presenzani de castris Mortula, Cucurutio et rocca de Bantra
    35. De adventu Henrici imperatoris.
    36. Qualiter Paschalis papa mandavit imperatori praedicto, ut exhiberet ei obedientiam.
    37. Qualiter idem imperator intravit Romum.
    38. De captione Paschalis papae, cardinalium, clericorum, ac laicorum
    39. De pugna Romanorum cum Teutonicis.
    40. De coronatione dicti imperatoris ab eodem papa recepta.
    41. De dedicatione ecclesiae sancti Thomae, sitae extra castrum Vallis frigidae, et de miraculo ibi facto.
    42. De obitu sancti Bruni episcopi Signensis, et quomodo abbatiam dimiserit.
    43. De origine et de infantia ac de ordinatione Girardi abbatis hujus loci.
    44. Qualiter b. Benedictus sanavit Ugonem de Albaspina, et postmodum effectus fuit monachus.
    45. Qualiter Girardus abbas post confirmationem a Paschale papa obtinuit privilegium de libertate hujus monasterii.
    46. Qualiter Alexius imperator Constantinopolitanus delegavit praedicto pontifici, ut imperatorem Romanum eum coronaret.
    47. De quibusdam oblationibus et ecclesiis in partibus Beneventanae civitatis et in pertinentiis ejus.
    48. De adventu Rogerii [4577 1Kb] ducis ad hunc locum, et de libertate ab eodem concepta [4578 1Kb] hominibus Castellioni, ac de concessione Sancti Petri in Tarento.
    49. Qualiter idem papa investivit Guilielmum ducem ducatus Apuliae et Calabriae.
    50. Qualiter Azo decanus et socii missi in Sardiniam, cum ipso capti sunt a Sarracenis, et per Rogerium ducem Siciliae liberati sunt.
    51. Qualiter dictus decanus defunctus fuit, et lampadem plenam aquae in morem olei semper ardentem visa sit.
    52. Qualiter concessa fuit huic monasterio Sanctae Agathae in Aversana civitate.
    53. De renovatione Sanctae Mariae in Cingla.
    54. Qualiter Rangarda uxor Riccardi de Aquila subtraxit a potestate hujus monasterii ecclesiam sancti Benedicti de Suessa, et aliis possessionibus.
    55. Qualiter dedicata est ecclesia sancti Vincentii de Vulturno, et de miraculo in obitu Alamanni monachi istius monasterii facto.
    56. Qualiter homines de Sancto Germano saepe rebelles extiterunt, ac de constructione roccae Janulae.
    57. Qualiter comites Presenzani renuerunt omne jus competens in castro Camini huic monasterio.
    58. De quodam milite, qui in Apulia in foveam demersus, catenisque devinctus, per beatum Benedictum exstitit liberatus.
    59. De quibusdam renunciationibus et oblationibus huic monasterio factis, ac de electione et confirmatione abbatissae sancti Johannis in Capua.
    60. Qualiter abbas hujus monasterii abbas abbatum vocetur.
    61. Qualiter imperator Henricus Romam ingressus est.
    62. De terraemotu mirabili fere per totam Ytaliam facto.
    63. Qualiter Robertus rex Anglorum legatos ad hoc monasterium direxit, et de quibusdam oblationibus in Sicilia.
    64. De morte Paschalis papae, et de Johanne hujus monasterii monacho, qui ei in papatum successit, ac dedicatione ecclesiae sancti Mauri in Francia.
    65. Qualiter idem terraemotus meritis beati Benedicti quievit.
    66. Qualiter Petrus diaconus receptus fuit in monachum ab abbate Girardo, et quot libros et omelias fecit.
    67. De quibusdam oblationibus, ecclesiis atque servis in Sardinia huic monasterio concessis.
    68. Qualiter papa Calixtus ad hoc monasterium venit.
    69. Qualiter archiepiscopus Capuanus conabatur tres ecclesias subtrahere hujus monasterii a potestate, et per summum pontificem contra eum sententia lata fuit.
    70. Qualiter idem papa restitui fecit huic monasterio Sancta Maria de Cingla.
    71. Qualiter Sparanus abbas obtulit huic monasterio ecclesiam sancti Martini in Arche.
    72. Qualiter civitas Capuana igni tradita est, et monasterium sancti Benedicti in eadem civitate mansit illaesum.
    [Col. 0821] 73. Qualiter brachium sancti Matthei apostoli ad hoc monasterium fuit deportatum
    74. De quodam claudo per beatum Benedictum sanato.
    75. Quomodo Pandulfus de Sexto renuntiavit per juramentum castrum Vitecosi, et de adventu Pontii abbatis Cluniacensis ad hunc locum.
    76. Quomodo idem abbas concessit vestiario monachorum ecclesiam S. Mariae de Casaleplano.
    77. De obitu Girardi abbatis hujus loci.
    78. De ordinatione abbatis Oderisii II.
    79. Qualiter homines castri sancti Angeli in Teodici rebelles fuerunt, et idem abbas ad fidelitatem coegit eosdem.
    80. Qualiter oblata fuit huic monasterio Sancta Maria de Rabiata in Sclavonia.
    81. De Lamberto episcopo Hostiensi, qui et Honorius papa fuit.
    82. Qualiter castrum Picani huic monasterio datum fuit.
    83. De obitu Calixti papae, et quomodo cardinales divisi fuerunt in electione supradicti Honorii.
    84. Qualiter restitutum est huic monasterio monasterium sancti Manni de Fundis cum pertinentiis suis.
    85. Qualiter monasterium sancti Nycolai de Pica fuit depraedatum a comitibus Aquinatis.
    86. De adventu Honorii papae ad hunc locum.
    87. De obitu Henrici V imperatoris.
    88. Qualiter depositus fuit Oderisius II, abbas hujus loci.
    89. De electione et confirmatione abbatis Nicolai hujus loci.
    90. Qualiter praedictus abbas Robertum principem Capuanum suum auxilium evocavit pro castro Sugii, quod Goffridus de Aquila tenebat; aquiminilia argentea et crucem auream ad se deferri praecepit, dictum castrum non recollegit; odium monachorum adversum se suscitavit.
    91. Qualiter idem abbas Castrum novum recollegit, et castrum Picanum Normannorum ditioni subjugavit.
    92. Qualiter duo fratres Ispani Philippus et Philibertus obtulerunt beato Benedicto ecclesiam constructam in Ispania, ac de renuntiatione abbatis Oderisii II, hujus abbatiae in manu papae.
    93. Qualiter idem abbas ab Honorio papa depositus fuit.
    94. De electione Seniorecti abbatis.
    95. Qualiter Honorius praedictus ad hunc locum venit, et consecravit praedictum abbatem.
    96. De obitu Guilielmi ducis, et de quibusdam oblationibus huic monasterio factis.
    97. Qualiter Anacletus coronavit Rogerium comitem in regem Siciliae.
    98. Qualiter Guarinus cancellarius praedicti regis intendebat capere praedictum abbatem, set non potuit.
    99. [4579 1Kb] De miraculo in obitu Johannis, et visione ejus.
    100. Qualiter dictus cancellarius morte subitanea defunctus est.
    101. Qualiter sanctus Benedictus apparuit cuidam monacho Bono nomine.
    102. Qualiter quidam monachus vidit animam Guarini dicti cancellarii.
    103. De obitu Seniorecti abbatis hujus loci.
    104. De electione Raynaldi abbatis.
    105. Qualiter Henricus dux Bajoariae misso [4580 1Kb] ab imperatore Lothario intravit regnum cum Innocentio papa.
    106. Qualiter Lotharius imperator restituit omnia monasterio sancti Liberatoris de Magella, quicquit sancto Benedicto in partibus illis oblata [4581 1Kb] fuerant.
    107. Qualiter dictus imperator cum Richiza imperatrice, direxerunt epistolam huic monasterio, ut universali ecclesiae Dominus concederet pacem.
    108. Qualiter praedictus imperator jussit ad se vocari Raynaldum hujus monasterii electum.
    109. Qualiter Petrus diaconus cum quibusdam de cardinalibus Romanae ecclesiae causidicus fuit pro monasterio Casinensi in consistorio imperatoris.
    110. Qualiter dicti cardinales petebant et conabantur, ut monachi sacramentum et fidelitatem facerent Romanae ecclesiae.
    111. Qualiter Petrus diaconus genuflexit ante imperatorem praedictum pro juribus et libertate hujus monasterii.
    112. Qualiter dictus imperator conabatur ut monasterium istud manuteneretur, defenderetur et veneraretur.
    [Col. 0823] 113. Qualiter objiciebatur a Girardo cardinali, cur sine consensu Romani pontificis subdiaconem in abbatem eligerent.
    114. Qualiter praedictus Petrus remansit in curia pro servitiis imperatoris.
    115. Qualiter praedictus Raynaldus exhibuit obedientiam domino papae Innocentio II.
    116. Qualiter dictus Petrus disputavit cum quodam philosopho Graeco.
    117. Qualiter per Lotharium imperatorem restitutae fuerunt multae ecclesiae huic monasterio.
    118. Qualiter praedictus Raynaldus licentiam habuit redeundi ad monasterium.
    119. Qualiter dictus imperator eum imperatrice venit ad hoc monasterium.
    120. Qualiter Raynaldus praedictus incusatus fuit imperatori praedicto.
    121. Qualiter papa Innocentius misit duos cardinales ad electionem examinandam supradicti Raynaldi electi.
    122. Qualiter praedictus Raynaldus depositus fuit ab Innocentio papa secundo.
    123. Qualiter Gerardus cardinalis conabatur devertere electionem hujus monasterii ad manus pavae Innocentii.
    124. Qualiter Guibaldus abbas effectus fuit, et consecratus a papa Innocentio II.
    125. Qualiter Lotharius imperator praeceptum fecit et confirmavit huic monasterio omnes possessiones ejus.
    126. Qualiter rex Rogerius audito saepedictum imperatorem de Campania recessisse, Apuliam devenit, ac de obitu imperatoris.
    127. Qualiter Guibaldus abbas ex timore Rogerii regis Siciliae perterritus recessit.
    128. Qualiter Raynaldus II electus fuit in abbatem.
    129. Qualiter Sanctus Maurus et sanctus Placidus apparuerunt in visione cuidam monacho Alberto nomine ac de aliis duobus miraculis.
    130. De obitu Petri qui et Anacletus dictus fuit, et quomodo fautores ejus papae Innocentii vestigiis ad volvuntur

Expliciunt capitula libri quarti.







INCIPIT LIBER QUARTUS.
[Col. 0823]

[Col. 0823A] ODERISIUS hujus monasterii abbas tricesimus octavus, sedit annis decem et octo, mensibus duobus, diebus decem et octo.

1. Hic ex Marsorum comitum origine sanguinis lineam ducens, in ipso suae pueritiae tempore, dum in hoc Casinensi coenobio a reverendae memoriae Richerio abbate susceptus [(1266) 1Kb] , et habitu sanctae conversationis indutus fuisset, cernens eum supradictus abbas luxus saeculi spernere, divinis lectionibus intentum esse, contemplativam vitam inianter appetere, et regularis vitae egregium sectatorem, et Casinensem abbatem illum futurum esse praedixit. Qui a praedecessore suo sanctae ac semper venerandae memoriae Desiderio, qui et Victore papa, praepositus hujus loci ordinatus, dum idem pontifex sicut supra retulimus (l. III, c. 73) graviter infirmatus [Col. 0823B] ad hunc locum venisset, in capitulo fratrum se deferri in lecto praecepit, ibique in praesentia episcoporum et cardinalium qui cum eo erant, admonuit fratres ut juxta quod beati Benedicti regula praecipit [(1267) 1Kb] , abbatem sibi de ipsa congregatione eligerent. Fratres vero habito consilio, omnes pari consensu Oderisium ad tantum ordinem recipiendum dignum proclamantes elegere (an. 1087, Sept. [Col. 0824A] 14); quod cum supradicto papae Victori retulissent, ipse voluntatem eorum et electionem valde laudabat, cundemque protinus vocari faciens, omnino invitum et renitentem, et virtute, qua poterat obsistentem, seque infirmum et nescium tantum ordinem regere voce qua poterat proclamantem, et per ipsum Deum ne hoc faceret obtestantem [4582 1Kb] , per virgam et regulam de abbatia eum investivit.

2. Post mortem autem supradicti pontificis tristitia ingens et desperatio cunctos nostrae partis invasit, et jam fere quid agerent, vel qualiter se de ecclesia intromitterent ignorabant. Praedictis igitur episcopis circumquaque dispersis, rursus frequentes nuntii crebrique legati tam Romanorum, quam ultramontanorum, et comittissae Mattildae ad eosdem episcopos transmissi, hortabantur pariter atque rogabant, [Col. 0824B] ut de Romanae ecclesiae ordinatione studerent, ut in unum convenientes caput facere christianitatis satagerent; membra Dei auxilio capiti non defutura, facile et in proximo casuram et confundendam ecclesiam nisi pastorem haberet. Tandem itaque rursum undique coadunati, una cum nostro abbate Oderisio, miserunt litteras Romanis clericis et laicis, sancti Petri fidelibus, ut quotquot ex eis possent, [Col. 0825A] prima ebdomada quadragesimae (1088) Terracinam venirent; quotquot vero non possent, assensum suum in persona quam ipsi concordi voto eligerent, propriis litteris repraesentarent. Similiter etiam miserunt litteras universis circumquaque per Campaniam, Principatum, atque Apuliam manentibus episcopis atque abbatibus, ut quicumque possent absque canonica excusatione, per se ipsos ad praedictum locum et tempus occurrerent: non autem valentes, aut per idoneas personas, aut certe per litteras, consensum suum transmittere perstuderent. Factum est, et quarta feria primae ebdomadis quadragesimae, octavo scilicet Idus Martii, congregati sunt apud Terracinam Campaniae civitatem, cum episcopis et cardinalibus Romanis superius nominatis, [Col. 0825B] atque cum nostro abbate Oderisio, archiepiscopi, episcopi, atque abbates ex diversis partibus numero quadraginta; ab urbe autem Roma, Johannes Portuensis episcopus omnium cardinalium et clericorum catholicae dumtaxat parti faventium, Benedictus vero praefectus universorum laicorum fidelium legationem et consensum unanimem per litteras attulerunt. Legatorum autem ultramontanorum et Mattildae comitissae nonnulli interfuerunt, orantes instanter, ut eidem propter quam convenerant rei, cum auxilio et gratia Spiritus sancti ita studerent, ut laeta illis a quibus legati fuerant nuntia referre valerent. Altera igitur die (Mart. 9) convenerunt omnes pariter ad episcopium praedictae civitatis in ecclesia beati apostolorum principis et sancti Christi [Col. 0825C] levitae Caesarii; et cum resedissent, surgens in medium Tusculanensis episcopus [(1268) 1Kb] , retulit per ordinem omnia quae de ordinatione ecclesiae vel papa Gregorius antea, vel postmodum papa Victor statuerant; simul etiam quam ob causam ipsime universi tunc in eodem loco convenerant. Deinc surgens episcopus Portuensis, et Benedictus praefectus, retulerunt et ipsi tam clericorum quam laicorum fidelium a Roma super hoc negotio legationem pariter atque consensum, videlicet ut quemcumque ipsi tunc unanimi voto ad hoc officium promoverent, eundem omnes pari et simili consensu in apostolica sede statuendum reciperent. Cumque hujus monasterii abbas, et archiepiscopus Capuanus, et ad postremum [Col. 0825D] cuncti qui convenerant, bene factum recteque dictum laudassent, atque omnipotentem Deum ut miseriam et afflictionem ecclesiae quandoque respicere ac relevare dignaretur, multis precibus implorassent: statuerunt demum communi consilio, ut per tres illos dies, idest quintam et sextam feriam ac sabbato, triduanum specialiter jejunium celebrarent in abstinentia, et orationibus ac eleemosinis divinitus ostendi sibi personam tantae dignitati condignam continuis precibus impetrarent. Dominica [Col. 0826A] itaque die (an. 1088, Mart. 12), valde mane, omnes iterum in eadem ecclesia congregati, cum inter se pariter nonnulla de re hujuscemodi tractavissent, exurgentes tres cardinales episcopi qui caput ejusdem concilii erant, Portuensis scilicet, Tusculanensis, et Albanensis [(1269) 1Kb] , ambonem ascenderunt, factoque silentio, uno simul ore pronuntiant, Ottonem episcopum placere sibi in Romanum pontificem eligendum. Cumque utrum omnibus idem quoque placeret sicut est consuetudo requirerent, repente mirabili ac summa concordia omnes magna voce, hoc sibi placere, dignumque illum universi conclamant apostolicae sedis papam existere. Tunc Albanensi episcopo pronuntiante, Urbanum illum placere vocari, mox cuncti surgentes capiunt, eumque [Col. 0826B] cappam laneam exuentes, purpuream induunt, et cum acclamatione atque invocatione sancti Spiritus ad altare beati Petri apostoli illum pertrahentes, in pontificali solio ponunt, quarto Idus Martii; sicque ab eodem pontifice missa sollemniter celebrata, universi gaudentes, Deoque gratias referentes, redierunt ad sua. Sed de his actenus, nunc qualiter noster abbas veteres officinas diruens, novas extruxerit describamus.

3. Cernens igitur Oderisius renovationem coenobii Desiderio ad votum cessisse, ad officinas quae ex veteribus supererant renovandas non signis accingitur; domum namque infirmorum, quam dudum praedecessor suus Desiderius magno sumptu ac studio una cum balneo aedificaverat, a fundamentis [Col. 0826C] est orsus evertere; et monasterii ampliandi occasione, ipsam infirmorum domum ampliorem et meliorem efficere. In declivo igitur montis latere demum illam construens, in spatio cubitorum [1Kb] extendit, in latitudine [1Kb] in altitudine [1Kb] erexit. Quae videlicet longe priore speciosior ac firmior, mirifice satis est lateribus tecta, et pictorum studio decorata, habens ab oriente fenestras [1Kb] In cujus capite perpulchram abbatis cameram constituit, juxta quam etiam ecclesiam sancti Andreae apostoli [(1270) 1Kb] in longitudine cubitorum [1Kb] latitudine [1Kb] altitudine [1Kb] construxit. Desuper autem trabibus tabulisque est mirifice laqueata, ac lateribus cooperta, parietibus in [Col. 0826D] giro figuris pulcherrimis decoratis: pavimenti vero opus quam speciosum, quam solidum, quam multigena marmorum sit diversitate constratum, obtutibus omnium patet. Circuitus etiam chori magnis duorum [4583 1Kb] marmorum tabulis sepsit. Fenestras praeterea in absida duas, in frontispicio [1Kb] ab uno latere [1Kb] ab altero totidem instituit. Quae videlicet ecclesia ab uno capite absidae sanctissimi patris Benedicti, ab altero haeret domui infirmorum. Juxta ejusdem vero ecclesiae frontem, [Col. 0827A] cisternam arcuato opere fabricavit; a septemtrionali porro ejusdem ecclesiae parte cimiterium in longitudine cubitorum [1Kb] latitudine [1Kb] altitudine [1Kb] construens, lateribus cooperuit; juxta infirmorum vero domum ab interiori parte coquinam, ac balneum, atque cisternam opere perpulchro extruxit. Claustrum quoque infirmorum inibi super [1Kb] marmoreas columnellas erigens, et picturis decoravit, et tegulis texit. Nichil hoc vir strenuissimus expleto moratus, circa atrium majoris ecclesiae palatium, in quo nobiles quique hospitarentur, in longitudine cubitorum [1Kb] latitudine [1Kb] altitudine [1Kb] fabricavit, et idem trabibus contignans, tegulis cooperuit; juxta quod etiam cisternam arcuato opere patrari [Col. 0827B] mandavit.

4. Hoc praeterea tempore quidam frater in hoc coenobio Majo dictus est, qui qualiter a diabolo interfectus, qualiterque per sanctissimum patrem Benedictum ereptus sit, praesens textus declarat. Hic igitur dum in domo infirmorum senio fessus maneret, in nativitate Domini ob sui corporis necessitatem ad secessus pergebat; cui diabolus in humana effigie apparens, dixit ad eum: »Scio quo pergis; sed quia decrepito jam senio fessus absque amminiculo tendere illuc inter noctis tenebras minime vales, sequere me; ego ero dux itineris tui.« Haec dum supradictus frater audisset, putans eum hominem, non diabolum esse, post eum pergere coepit, cumque ad fenestram magnam quae in medio [Col. 0827C] palatii est pervenissent, antiquus hostis senem in eandem fenestram imponens, eumque exinde praecipitans, interfecit. Fratres vero eum per totam noctem inquirentes non invenerunt. Igitur cum eum ubique quaererent, et non invenirent, monachus quidam ad eandem fenestram accedens, eumque mortuum aspiciens, fratribus ubi jaceret ostendit. Alio vero die idem abbas aeternae justitiae reseratorem precibus pulsare fratres admonuit, ut qualiter vel quo ordine praedictus frater ex hoc mundo recessisset, pandere dignaretur. Tunc is qui defunctus fuerat, cuidam fratri per visionem apparens, quid circa se actum fuerat narravit; adjungens, quia postquam defunctus est, cum eum diabolus per viam carbonibus plenam duceret, et [Col. 0827D] illum saepissime in eodem igne volutaret, pater illico Benedictus adveniens, eumque de potestate demonum auferens, suo coetui aggregavit. Tunc praedictus una cum fratribus ob ejusdem animae liberationem Deo gratias referens, constituit ut quotquot [Col. 0828A] fratres obirent, tot etiam pauperes usque ad tricesimum diem ad mandatum ospitum addi deberent: adjuncto insuper uno paupere pro anima Desiderii sui praedecessoris; et omni tempore cum a capitulo fratres surgunt, cantent pro defunctis psalmos quattuor, et quotquot fratres defuncti fuerint, tot etiam psalmi de canticis graduum super praefatos quattuor usque ad diem tricesimum addantur; insuper sexta feria per totum annum, mox ut missa defunctorum expleta fuerit, psalmos decantantes ad cimiterium pergant, ibique dantes orationem, postea de more capitulum solvant.

5. His porro diebus [(1271) 1Kb] , dum supradictus papa Urbanus ad hunc locum venisset, consuetudinario sibi lateris dolore gravissime tactus est. In vigiliis [Col. 0828B] igitur patris Benedicti (Mart. 20), dum eodem languore cruciaretur, et de praesentia corporis ejus dubitaret, visibiliter ei sanctus apparens, dixit ad eum: »Cur de mei corporis praesentia dubitas?« Ad quem pontifex: »Tu quis es?« et sanctus: »Ego sum frater Benedictus. Quia autem tu me in hoc loco dubitasti quiescere, id ne amplius dubites, et me certissime in hoc Casinensi coenobio quiescere credas, hoc tibi signum erit. Cum primum ad nocturnalem synaxim pulsatum fuerit, statim sanus eris.« Et his dictis disparuit. Adveniente autem hora, pontifex sanus effectus Oderisium abbatem vocavit, dicens: »Quia usque nunc de corpore beati Benedicti dubitavi, fateor; sed quia in hac nocte me visibiliter sanavit, et suum suaeque sororis [Col. 0828C] corpus hic certissime quiescere docuit, surgamus, et Deo laudes permaximas reddamus.« Et his dictis, quae sibi pater Benedictus reseraverat, per ordinem pandit. Quanta autem tunc laetitia, et quanta mentis exultatio de tanti pontificis sanitate omnibus fuerit, quia adhuc fere omnes qui videre supersunt, omitto referre.

6. Tunc temporis (an. 1089, Mai. 1.) Gentilis [(1272) 1Kb] filius Balduini comitis, una cum Transmundo nepote suo, obtulere beato Benedicto monasterium sanctae Mariae in Luco, cum omnibus suis mobilibus et immobilibus, et ecclesiam sancti Nycolai in valle Sorana, sancti Stephani in Rivo vivo, sanctae Restitutae et sanctae Mariae in Morrei, et sanctae Mariae in Colle longo, cum omnibus pertinentiis [Col. 0828D] illarum. Propterea [4584 1Kb] et Morinus [(1273) 1Kb] Benafranus comes, obtulit beato Benedicto castrum Aquaefundatae, quod [(1274) 1Kb] videlicet antiquitus sicut praecepta imperatorum continent, intra hujus monasterii fines situm esse dinoscitur, cum omnibus [Col. 0829A] pertinentiis suis, pena apposita mille bizanteorum; pro quo videlicet castro idem abbas 115 libras ei contradidit. (Jul.)

7. Sequenti tempore [(1275) 1Kb] supradictus papa Urbanus iterum ad has partes deveniens, Johannem Caietanum, loci hujus a pueritia monachum, diaconum in Lateranensi patriarchio ordinavit. Quo etiam tempore (an. 1043, Mart. 11), dum apud Trojam Apuliae civitatem sinodum celebraret, abbas noster Oderisius proclamationem fecit de cella sanctae Sophiae in Benevento [(1276) 1Kb] , sed causis bellorum ingruentibus nil justitiae habere exinde potuit. His porro diebus (1090) defuncto in Gaietana ecclesia Leone episcopo, Raynaldus hujus coenobii monachus in eadem ecclesia episcopus ordinatur; similiter [Col. 0829B] in Sardiniae insula Benedictus hujus monasterii monachus episcopus substituitur. Hujus autem Benedicti miracula nosse qui cupit, librum qui »De miraculis« praenotatur, a nobis ante hoc fere septennium exaratum relegat [(1277) 1Kb] . Tunc temporis Richardus cui cognomen de Aquila inditum est, ad hoc monasterium veniens, abbati nostro jurejurando firmavit quod castrum Sujum non recognosceret ab ulla persona, nisi tantum ab hoc monasterio Casinensi, et ex praedicto castro serviret inde sancto Benedicto, secundum tenorem quem Goffridus [4585 1Kb] Monius Desiderio abbati fecerat [(1278) 1Kb] ; ad mortem vero suam absque alicujus contradictione in hujus coenobii dicionem rediret.

8. Porro [(1279) 1Kb] cum a [(1280) 1Kb] dedicatione majoris [Col. 0829C] ecclesiae annus jam quartus decimus, et ab incarnatione dominica millesimus et nonagesimus volveretur, tribus am annis et tribus ac sexaginta diebus a transitu reverendae ac semper honorifice memorandae memoriae papae Victoris III. elapsis, praesidente atque jubente supradicto patre Oderisio, dedicata est ecclesia sancti confessoris Christi Martini (Nov. 18), quam praedictus venerabilis abbas Desiderius, sicut supra retulimus (c. 34), in loco ipso ubi olim a beatissimo patre Benedicto constructa fuerat, circa portam scilicet monasterii, mirifice ac pulcherrime in 16 marmoreis columnis erexerat, quamque tam musivo quam et diversis picturarum coloribus optime decoraverat. Dedicata est autem 14 Kalendas Decembris, ipsa videlicet die octavarum [Col. 0829D] ejusdem beati confessoris Martini, feria secunda, cum tribus altariis suis, ingenti frequentia ordinis diversi virorum et maxima universorum laetitia. [Col. 0830A] Quorum primum atque praecipuum in honore ipsius beati Martini dedicavit vir venerabilis domnus Johannes episcopus Tusculanensis. Illud autem quod ad dextram ipsius basilicae situm est, in honore sancti Herasmi martyris consecravit domnus Raynaldus episcopus Gaietanus, qui ipso anno ex hoc nostro monasterio sicut supra retulimus (c. 7), eidem ecclesiae fuerat datus episcopus. Tertium vero, quod a parte sinistra statutum est, in honore gloriosi confessoris Christi Ambrosii benedixit domnus Honestus, reverendissimus episcopus Berulanus. In altare vero sancti Martini hae reliquiae reconditae sunt: Matthei apostoli et evangelistae, Marci evangelistae, Martini episcopi, Cornelii et Cypriani, Cirini et Maximi, Stephani papae et martyris, Sebastiani, [Col. 0830B] Focae episcopi et martyris, Quadraginta martyrum, et brachium sanctorum Faustini et Jovitae. In altare sancti Herasmi habentur reliquiae ejus, Casti, Secundini et Yppoliti martyrum. In altare sancti Ambrosii sunt reliquiae ejus, Augustini episcopi, Pancratii martyris, et vocabulum sancti Jeronymi presbyteri. Fuerunt autem cum eis in hac dedicatione episcopi etiam alii tres, id est Lambertus Alatrinensis, Roffridus Soranus, necnon et Leo episcopus Benafranus. Quod autem tandiu post patris Desiderii transitum consecratio basilicae hujus dilata est, hoc fuit in causa, quoniam et picturae partem aliquam et pavimenti non modicam ad complendum, morte praeventus idem abbas reliquerat. Bis enim illam construxit: primo namque postquam columpnas [Col. 0830C] et epistilia locavit, Desiderio Capuam adeunte, ecclesia ipsa funditus corruit; quod ubi agnovit, in haec verba prorupit: »Sacerdos Dei Martine, pastor egregie, ora pro nobis Deum.« Moxque vir strenuissimus ad hunc locum remeans, ecclesiam sicut hodie cernitur, a novo construere fundamine coepit; sed ut diximus morte praeventus hanc explere nequivit; quam successor illius studiosissime complere, et addere quaeque necessaria videbantur curavit, et sic eam dedicari, quatinus praemissum est, honorificentissime fecit. Quo tempore Sikelgaita ducissa, conjux bonae memoriae ducis Robberti cujus supra meminimus, vita decedens [(1281) 1Kb] , propter summam spem quam in patre Benedicto habebat, ad hoc se monasterium duci fecit et in paradiso hujus ecclesiae [Col. 0830D] ante basilicam beati Petri apostoli tumulari rogavit.

9. Eodem praeterea tempore (1091) quidam miles Richardus nomine, in castro degens quod Spinium [Col. 0831A] nuncupatur, orreis alimenta negantibus ad eundem abbatem quantocius properavit, ac preces pro pretio offerens, aliquantulum tritici quo suam consolaretur inopiam, magnopere postulavit. At ipse postulantis necessitati compatiens, bis quinque tritici modios se ei indubitanter daturum, alacriter spopondit; et dictis fidem facturus ut certiorem illum redderet, praedixit quando vel unde esset accepturus. Ille vero substantia pauper, sed mente pauperior, vice contraria persecutionem pro benignitate, pro misericordia impietatem beato patri Benedicto rependere deliberavit, majora potius eligens cum execratione possidere, quam paucis contentus cum benedictione manere. Nam diabolo suggerente unius consolationi, alterius compassioni graviter invidente, quid apud [Col. 0831B] abbatem invenerat, idem Richardus Raynaldo Ridello suo domino, in oppido quod Trajectum dicitur, tunc manenti festinavit referre: non tamen ut charitatis exemplo informaretur, sed quod sub recipiendi occasione tritici, castrum quod Fractae vocatur, in quo erat repositum, locus sibi tradendi congruus haberetur. Tunc ille aurem accommodans consilio traditoris, eundem Richardum sacramento securum reddidit, quod dimidiam partem supradicti castri sibi esset daturus. Adveniente ergo festivitate sanctae Priscae, dux nefandi sceleris sub amici specie praedictum castrum ingressus est. Quem nonnulli juvenes bini ac bini demissis vultibus sequentes, ab inabitantibus castrum communi hospitio recipiuntur; recepti autem, non virtutis merito sed fraudis [Col. 0831C] magisterio, de hospitalitate ad dominationem subito transeunt. Quod ubi Oderisio abbati nuntiatum est, eundem Raynaldum rogando mandavit, ut accepto centum solidorum pretio castrum monasterio redderet. Hoc dum ille etiam audire contempneret, per integram ebdomadam ab eodem abbate commonitus, justitiam huic loco facere contempnens, ante patris Benedicti corpus excommunicatus est. Quarta autem die Adenulfus Aquinensis comes ab eodem abbate illuc cum exercitu directus, ab oppidanis in castro receptus, arcem obpugnare modis omnibus coepit. Mira [(1282) 1Kb] dicturus sum, verissima tamen. Nam, cum hi qui in arce erant, super obsidentes viritim lapides et jacula mitterent, nullus quispiam in aliquo laesus est; sicque auxilio Dei et [Col. 0831D] meritis beati patris Benedicti intervenientibus, eandem vi arcem ceperunt (Jan. 30), captis omnibus ejusdem Raynaldi fidelibus qui ibidem reperti sunt, cum universis eorum. Nam ut ista beati Benedicti auxilio ac voluntate gesta credantur, in exercitu deambulans quidam monachus apparuit, cum nullus [Col. 0832A] monachorum tunc se illi pugnae miscuerit. Septimo vero die, dum praephatus abbas cum papa Urbano Capuae esset, astantibus multis clericis atque nobilibus Capuanis, praedictus Raynaldus cum omnibus qui secum erant veniens discalciatis pedibus, publice satisfecit, sicque ab excommunicatione solutus est. Eo [(1283) 1Kb] etiam die quo supradictum castrum recipimus, anno dominicae incarnationis millesimo nonagesimo quarto [4586 1Kb] , indictione secunda, mensis Januarii die tricesima, dedicata est ecclesia sancti Andreae apostoli, quam idem abbas a fundamentis sicut supra retulimus (c. 3) aedificaverat, a domno Raynaldo Gaietano episcopo et hujus coenobii monacho; in qua videlicet sunt reconditae sanctorum reliquiae quae subter ascriptae sunt: De catena sancti [Col. 0832B] Petri apostoli, Andreae apostoli, Jacobi apostoli, Philippi apostoli, Matthei apostoli, Matthiae apostoli, sanctorum Innocentium, Stephani protomartyris, Urbani papae, Felicis papae, Gregorii papae, Marcelliani et Marci, Cyriaci diaconi, Cosmae et Damiani, Viti martyris, Savini Canosini episcopi, Antonii Constantinopolitani, et sanctae Lucinae. Tunc temporis Oderisius filius Oderisii Sangrorum comitis, ad mortem veniens optulit beato Benedicto duo sui juris castella, Fracturam scilicet et collem Angeli, et quicquid sibi a paterno vel materno jure pertinere videbatur in toto comitatu Sangretano.

10. Per idem tempus (1090) Jordanus princeps cujus supra meminimus, cum universam fere Campaniam a jure sedis apostolicae subductam in deditionem [Col. 0832C] accepisset, apud Pipernum [(1284) 1Kb] vita decedit (Nov. 20); corpusque ejus ad hoc monasterium delatum, et juxta ecclesiam beati Petri apostoli reconditum est. Capuani autem ubi mortem principis agnovere, contra Richardum supradicti Jordani principis filium, ejusque matrem conspirantes, Capuanae civitatis munitiones capiunt. Normannosque omnes urbe depellunt (an. 1098, Mai.). Richardus autem Aversam una cum matre secedens, ducem Roggerium in suum auxilium evocat [(1285) 1Kb] ; qui aestivo adveniens tempore, cuncta Capuanae civitati adjacentia flamma ferroque consumpsit, et tandiu eos expugnavit, usquequo Capuani necessitate coacti praedicto Richardo munitiones redderent, eumque recipientes, sibi in principem consecrarent [Col. 0832D] (Jun.).

Idem praeterea Roggerius dux eo tempore (an. 1090, Aug.) fecit praeceptum beato Benedicto, de omnibus quae Robbertus dux pater ejus, una cum uxore sua loco isti concesserant, et [(1286) 1Kb] de monasterio sanctae Anastasiae cum pertinentiis suis in territorio [Col. 0833A] Follocastri. Insuper et decem homines in eodem castro, quorum nomina haec sunt: Petrus Marci cum familia sua, Niciforus cum familia sua, Theodolus Domini cum familia sua, Andreas Sceloxelli cum familia sua, Theodolus cum familia sua, Marinus, Leo Dorcari [4587 1Kb] , Condomiti Calazuri, Perechita, Leo Fargadari. Hos omnes cum familiis et rebus suis in hoc sancto coenobio per praeceptum aurea bulla bullatum concessit; nec non et monasterium sancti Nycolai in bisiniano [(1287) 1Kb] , sancti Angeli in Troja, sancti Nycandri, Castellionem [(1288) 1Kb] , fundicum in Amalfi: pena apposita id removere quaerentibus auri purissimi libras quingentas. Sed et Boamundus [(1289) 1Kb] frater ejus eo anno (Aug. 19) similiter per praeceptum aureo sigillo bullatum [Col. 0833B] confirmavit omnia quae pater ejus in hoc loco tradiderat, cum monasterio sancti Petri Imperialis in Tarento cum omnibus omnino pertinentiis suis, et decimam suam de frumento, vino, ordeo, animalium, piscium, quas tunc habebat vel deinceps habiturus erat.

11. Anno [(1290) 1Kb] autem dominicae incarnationis 1095, indictione 3, pridie Nonas Aprilis, quarta feria post octavas paschae, a quarta ferme vigilia noctis usque in crepusculum, stellae innumerabiles de coelo versus occidentalem plagam ubique terrarum cadere visae sunt [(1291) 1Kb] . Eodem tempore innumerabilis et inaestimabilis multitudinis occidentalium gentium facta est motio, omnibus certe retroactis saeculis inaudita et admirabilis, cum profecto toto [Col. 0833C] simul gentes, tot principes, tam subito, tam unanimiter, tamque constanter, absque hominis ullius imperio conspiravisse, nemo qui legerit, nemo qui vel audierit aliquando, vel viderit alicubi, valeat reperiri. Unde non sine coelesti nutu ac dispositione divina id geri, vel etiam incipi potuisse, nemo qui possit ambigere. De quorum omnium magnis et multiplicibus gestis summa duntaxat et excellentia quaeque breviter et compendiose opusculo isti decrevi inserere; quoniam quidem nec mei propositi est per ordinem universa litteris tradere, et certe tot sunt et talia, quae prudentis cujuslibet non parva exigant otia, et prolixi ac specialis voluminis opera. Fertur autem commotionem hanc apud Gallias occasione quorundam penitentium principium accepisse. [Col. 0833D] Qui videlicet propterea quod de innumeris sceleribus digne apud suos penitere nequibant, et [Col. 0834A] quod sine armis utpote saeculares, inter notos conversari vehementer erubescebant, auctoritate atque consilio sanctae memoriae papae Urbani, prudentis plane et vere apostolici viri qui tunc temporis pro negotiis ecclesiae partes illas adierat (Nov.), ultramarinum iter ad sepulcrum Domini a Saracenis eripiendum, in penitentiam et remissionem peccatorum suorum illis injunctum, fide promptissima se arripere spoponderunt; certi et indubii redditi quod quicquid adversi, quicquid periculi, quicquid denique incommodi illis contingeret, loco penitentiae a Domino recipiendum: ut tamen se a praeteritis nequitiis continerent. Paulatim [(1292) 1Kb] igitur ab uno ad alterum, et a provinciis ad provincias verbo hujusmodi volitante, incredibile est ad quantam multitudinem [Col. 0834B] brevi tempore conspiratio ipsa pervenerit. Ad inditium autem evidens ac speciale hujus expeditionis, communi consilio in vestibus suis a dextera scapula [4588 1Kb] signum sanctae crucis undecumque facere assuere, et simul altis vocibus »Deus lovolt, Deus lovolt, Deus lovolt« per totum iter decrevere frequentius inclamare [(1293) 1Kb] . Et re vera divinae jam voluntatis erat, et hoc ipsum clementissima simul et omnipotentissima jam illa sua miseratione disposuerat, ut et christianos illarum partium ex tanto jam tempore sub jugo et ludibriis Saracenorum degentes a dominio illorum erueret, et sancta illa loca salutiferae nativitati, passioni, ac sepulturae ejus dicata, quae ab impiis per tot annorum curricula propter iniquitates nostras et patrum nostrorum [Col. 0834C] occulto suo judicio invadi ac profanari permiserat, ipsamque sanctam civitatem Jerusalem a nostris recuperari sua pietate concederet, atque ad ea visitanda et adoranda universos per orbem fideles sine periculo aliquo properantes, misericorditer exaudiret. Factis [(1294) 1Kb] igitur tribus turmis ex omni illa quae ad id jam consenserat multitudine, una pars eorum cum duce Gotfrido et ejus fratre Balduino, et cum comite Balduino de Monte, simul et cum quodam Petro heremita, quem sequebatur ingens turba Alemannorum, Ungariam ingressi, per viam quam olim rex Carolus statuerat, abiere Constantinopolim (an. 1096, Aug.); ubi jam illos Lombardorum ac Langobardorum maxima multitudo praevenerat. Pars [(1295) 1Kb] vero alia cum Raimundo [Col. 0834D] comite Sancti Egidii et cum episcopo Podiensi [(1296) 1Kb] per Sclavoniam perrexit. Tertia autem pars per [Col. 0835A] antiquam stratam Romam venit, cum Robberto scilicet comite Flandrensi, et Roberto comite Normanniae, et Hugone qui vocatus est Magnus, et Guilielmo Marchisii [(1297) 1Kb] filio, cum aliis pluribus: qui [(1298) 1Kb] videlicet omnes per nostrum Casinense monasterium transeuntes, et Benedicto patri ac fratribus se plurimum commendantes, Barium profecti sunt. Interea Boamundus filius bonae memoriae ducis Roberti cognomento Viscardi, qui primo cum patre, dehinc per se multa cum Constantinopolitano imperatore ejusque exercitibus praelia jam dudum prospere gesserat, cum esset in expeditione una cum patruo suo comite Roggerio in partes Campaniae [(1299) 1Kb] , et haec omnia per ordinem ad aures pervenissent ipsius, mox ad ejusmodi servitium [Col. 0835B] subeundum coelitus animatus, pannum sericum sibi protinus afferri praecipiens, totum in frusta divisit, et tam sibi quam et omnibus suis et pluribus aliis ob id negotium ad se confluentibus, sicut alios fecisse audierat, cruces inde in vestibus fecit, et simul omnes »Deus lovolt« inclamare magnis vocibus jussit. Qua fama exciti omnes Rogerii milites, tam multi ad hujuscemodi confoederationem subito confluxerunt, ut paucis sibi relictis praedictus comes moestus ad Siciliam remeaverit. Mox Boamundus ad sua regressus, ad praefatum iter aggrediendum se praeparavit. Perrexerunt autem cum eo capitanei hi: Tancredus Marchisii [(1300) 1Kb] filius, Robbertus filius Girardi, Richardus de Principatu, et Rainulfus frater ejus, Robbertus [(1301) 1Kb] de Ansa, [Col. 0835C] Hermannus [(1301) 1Kb] de Cannis, Robbertus de Surda valle, Robbertus filius Trosteni, Unfridus filius Rao, Richardus filius comitis Rainulfi, Goffridus comes de Ruscilione, et episcopus, et Girardus frater ejus, episcopus de Ariano, Boellus Carnotensis, Alberedus de Caniano, et Joffridus de Monte scaioso [(1302) 1Kb] , et plures alii quorum ad praesens non reminiscimur. Cum vero transfretassent (Nov. 1), venerunt ad Velonam [(1303) 1Kb] , ibique sociati sunt eis Flandrensis comes, et comes de Normannia, et alii plures qui cum illis transierant. Inde progressi venerunt in parte Vulgariae, dehinc in vallem Andronopolis [(1304) 1Kb] , inde Castoriam [(1305) 1Kb] , inde Paflagoniam [(1306) 1Kb] , demum ad flumen Bardarum (Dec. [Col. 0835C] 25) [(1307) 1Kb] , Cumque audisset imperator venire Boamundum, misit choropalasium [(1308) 1Kb] quendam, qui illum cum omnibus suis secure et honorifice [Col. 0836A] conduceret usque Constantinopolim; venientes autem ad Russam civitatem [(1309) 1Kb] , Boamundus relicto ibi universo exercitu, cum paucis abiit Constantinopolim cum imperatore locuturus, ibique invenit ducem Gotfridum cum fratre ejus (an. 1097 Feb.-Mart.). Comes [(1310) 1Kb] interea S. Egidii cum Podiensi episcopo, post multa pericula vix de Sclavorum terra egressus, venit Dirrachium, indeque progressus post dies aliquot introivit Constantinopolim. Hucusque tamen omnes hi quos praediximus, et maxime primi, non ita facile, verum cum magna difficultate multisque angustiis et periculis pervenisse credendi sunt: quae videlicet tam a Turcis et Pizinacis aliisque barbaris, quam etiam et ab ipsius imperatoris exercitibus per diversa loca perpessi [Col. 0836B] sunt; pluresque ex eis alii fame, alii gladio, quidam vero diversis infirmitatum mortiumque generibus periere: multotiens tamen ex praedictis barbaris victoriam Christus suis peregrinis concessit. Coepit praeterea providus et callidus imperator cum duce et comite atque Boamundo caeterisque eorum sociis agere, quod si vellent ei ex sacramento securitatem et fidelitatem facere, ipse quoque omnibus illis fidem nichilominus et securitatem daret, juraret etiam quod simul cum eis et ipse cum exercitu suo in viam sancti sepulcri per terram et per mare pergeret, et mercatum illis concederet, et quaeque perdita liberaliter restauraret; insuper et Boamundo quindecim dierum terram in longitudine, octo autem in latitudine, ex ista parte Antiochiae [(1311) 1Kb] [Col. 0836C] daret. Sed dum hoc facere diu ex consilio detrectarent, ita tandem multa et inevitabili necessitate coacti jurare assensi sunt, ut si imperator juramentum quod se facere pollicebatur illis fideliter observaret, isti quoque suum nullatenus praeterirent. Quo facto, mox omnis supradictorum exercitus transmeato brachio profecti sunt civitatem Nicomiam [(1312) 1Kb] . Videns itaque dux Gotfridus, quod tanto exercitui arta nimium esset via, per quam transire ad Nyceam debebant, utpote per valde ardua et excelsa montana, praemisit tria millia hominum cum securibus et aliis ferramentis, qui eandem viam viriliter inciderent et spatiarent, crucesque ferreas ac ligneas fieri, ac [4589 1Kb] supra stipites pro signo viae [Col. 0836C] jussit affigi. Ventum tandem est ad Niceam, quae videlicet civitas nobilissima et valde munita totius Romaniae caput esse dinoscitur; ibique castra metati [Col. 0837A] sunt, sexto die incipiente mense Maio [(1313) 1Kb] , obsederuntque illam per continuas hebdomadas septem [(1314) 1Kb] . Ipso [(1315) 1Kb] autem primo biduo tam acriter nostri civitatem ipsam aggressi sunt, ut quandam muri partem perfoderent. Tertia vero die, cum Soliman [(1316) 1Kb] rex Unnorum quos nunc Turcos vocamus, cum ducentis milibus equitibus [(1317) 1Kb] a meridiana porta, quae nondum custodiebatur, ad auxiliandum sociis vellet intrare, repente irruit super eos comes Sancti Egidii, et tanta eos virtute contrivit, ut vix paucis evadentibus caeteros obtruncaret; itemque alios cum tanta superbia accedentes, ut etiam funes secum quibus nostri vincirentur afferrent, Dei auxilio devicerunt, eorumque capita ad reliquorum terrorem cum fundis et aliis instrumentis [Col. 0837B] intra civitatis muros jecerunt. Tunc ad omnem penitus civitatis aditum disturbandum, fecerunt in circuitu ejus unusquisque de praedictis magnatibus unum castellum ligneum, et coepere cum diversis machinis civitatis turres confringere. Post haec consilio habito, elegerunt de suis tres prudentissimos viros, et miserunt Babiloniam [(1318) 1Kb] ad ammirarium cum litteris hujuscemodi: videlicet, ut sciret quod universi Francorum principes Jerosolimam unanimiter pergerent, et iter ad sepulchrum Domini aperire disponerent, deque prophanorum paganorum dominio christianorum terram eripere, eosque inde turpiter ejicere cum Christi auxilio vellent; videret nunc quid sibi agendum esset, et eligeret utrum vellet, aut fide Christi recepta [Col. 0837C] illorum de caetero amicum manere, aut amicitia paganorum praelata obviam illis in bellum exire. Erat igitur justa civitatem lacus quantitatis non modicae, per quem Turci cum navibus exeuntes nonnulla civibus subdita deferebant. Accepto itaque consilio, miserunt ad imperatorem, orantes ut mandaret illis aliquot naves usque ad portum civitatis, ac deinde faceret eas cum bobus deferre per montana usque ad praedictum lacum; factumque est. Cumque naves applicuissent, nocte miserunt eas in lacum plenas armatis Turcopolis, quos cum eisdem navibus imperator transmiserat; et facto mane, coeperunt properare contra civitatem. Quod Turci videntes, coepere valde mirari, ignorantes utrum [Col. 0837D] de suis essent, an de imperatore; cum autem cognovissent naves illas imperatorem mandasse, eumque nostris favere, de suis vero neminem illis posse succurrere, confusi atque perterriti, et penitus desperantes miserunt imperatori, quod si eis cum uxoribus et filiis et armis suis exire impune liceret, ipsi sponte civitatem protinus redderent. Tunc imperator mandavit illis, ut reddita [Col. 0838A] civitate ad se sine aliqua trepidatione fiducialiter properarent. Quoniam autem imperator jam dudum promiserat, se omne aurum et argentum et equos, omnemque suppellectilem civitatis nostris contradere, sed et monasterium ibi Latinum, ac xenodochium constituere: sperantes in verbis ejus veritatem esse, deditionem ipsam et laudavere et misere [(1319) 1Kb] (Jun. 20.) Sed imperator civitate recepta laetissimus redditus, nichil eorum quae fuerat pollicitus fecit. Post haec moventes inde tentoria, cum jam tertia die ante lucem iter arripuissent, noctis errore confusi in duos seorsum cuneos per duos ferme dies divisi sunt. Interea ingens multitudo Turcorum atque Persarum Arabumque quoadunata, versus cuneum in quo Boamundus erat, [Col. 0838B] summo diluculo tendere coepit, immensis vocibus more suo garrientes, stridentes, atque frendentes (Jul. 1). Quod Boamundus magnanimis vir prospiciens, coepit hortari socios, dicens: »O fortissimi Christi milites, nolite terreri, scientes quod Dominus cujus bella bellamus nobiscum est. Equites igitur abeant contra illos; pedites vero festinanter extendant tentoria. Quod vult Deus de nobis, hoc faciat.« Erant tunc cum illo comes de Normannia et Tancredus; misit interea nuntios ad caeteros principes, ut quantocius festinarent accurrere illis: cinxerant enim illos undique Turcae et Arabes, quorum non esset numerus, et nequaquam tanti praelii pondus ferre soli valerent. Quod illi audientes, quamvis id minime crederent, et haec sub ludo mandata [Col. 0838C] esse putarent, profecti tamen protinus sunt; et cernentes tantam hostium multitudinem, valde mirati sunt. Tunc accepta a Deo fiducia ordinaverunt acies, steteruntque in sinistro cornu Boamundus, et comes de Normannia, et Tancredus, et Richardus de Principatu; Robbertus filius Girardi eorum signifer. In cornu vero dextro, comes Sancti Egidii, dux Gotfridus, Hugo Magnus, et comes Flandrensis; episcopus autem Podiensis per montana cingebat eos. Statimque ut a nostris omnibus pariter inclamatum ex more est »Deus lovolt,« tanto mox terrore barbari omnes arrepti sunt, ut quantocius fugam inirent; quos nostri instantissime persequentes, multitudinem ex eis maximam occiderunt, [Col. 0838D] per diverticula quaeque vix caeteris evadentibus. Fertur relatione fidelium, et ipsorum quoque Turcorum qui evaserant testimonio comprobatur, quod tres egregii milites super albos equos sedentes, et alba nichilominus vexilla crucibus insignita gerentes, exercitum nostrorum praecedere, et adversarios quosque insequi ac perimere videbantur: Georgium scilicet, et Demitrium, atque Theodorum [Col. 0839A] insignes Christi milites fuisse conicientes. Nec mirum plane istud, nec incredibile debet videri: quomodo enim persequeretur unus mille, et duo transmoverent dena milia, nisi quia Dominus subdidit eos, et Deus tradidit illos? Nam itinere trium dierum postea inveniebant nostri Turcos occisos et equos illorum, cum nondum aliquis illuc de nostris transisset. Fertur autem ad illam expeditionem Turcorum atque Persarum quadragenta sexaginta [(1320) 1Kb] milia convenisse, praeter Arabes quorum numerus ignoratur. Praeda omnis in auro et argento, vestibus atque animalibus, satis magna, inter omnes divisa. Duravit autem pugna haec ab hora ferme tertia usque in vesperam, acta ipsa die Kalendarum Juliarum, cecideruntque in eo praelio de nostris duo [Col. 0839B] nobiles ac felicissimi milites, cum maximo certe dolore cunctorum, Joffredus scilicet de Montescaioso, et Guilielmus frater Tancridi, et quingenti sexaginta sex equites, et undecim milia pedites; Saracenorum vero plus quam centum milia [(1321) 1Kb] . Accidit post haec, ut Solima dux Niceae ab inde fugiens, obvius fieret exercitui Arabum circiter decem milium, venienti in auxilium suorum; qui percunctatus ab eis, curnam sic fugeret, respondit: »Si michi credere vobisque consulere vultis, vertite cursum; alioquin si vel parum teritis moras, nemo vestrum evadet manus Francorum: Deus enim eorum pro certo cum illis est. Nam cum nudius tertius ita eos undique cinctos et superatos jam fere in manibus haberemus, respicientes subito [Col. 0839C] vidimus tam innumeram gentem, quantam nemo unquam hominum vidit. Siquidem tam montana quam plana omnia repleta erant armatis, moxque vociferantibus cunctis, tanta nos repente formido, tantus tremor arripuit, ut nichil aliud quam fugam meditari possemus. Mirum valde, si quisquam de tanta illa multitudine nostra vivus evasit.« His Arabes et hujusmodi verbis auditis, protinus terga verterunt; et dum fugerent ante nostros, ubicumque applicabant gloriabantur, dicentes: »Nos sumus qui superavimus Francos;« et devastabant ecclesias et domos et villas et filios christianorum ducebant captivos, et incendebant omnia quae nostris fore necessaria viderentur. Nostrorum itaque exercitus dum illos indesinenter insequeretur, per [Col. 0839D] inaquosa et deserta loca, maximam equorum multitudinem amisit; ipsi quoque per dies aliquot nil nisi solas agrorum spicas reperiebant ad comedendum. Tandem per Iconium devenerunt Heracleam [(1322) 1Kb] ; ibi quoque cum non parva Turcorum [Col. 0840A] manu congressi, superatos fugere compulere. Hinc Tancredus et Balduinus frater ducis Gotfridi se ab exercitu dividentes, ingressi sunt vallem de Botentrot [(1323) 1Kb] . Inde Tancredus cum suis tantum progressus venit Tharsum, ibique cum Turcis qui illi haud procul a civitate occurrerant confligens, intra eandem illos se tutari coegit; moxque ante ipsius urbis portas tentoria fixit. Balduinus etiam superveniens, similiter fecit, quod Turci videntes, exterriti omnes nocte illa fugere. Facto mane, exeuntes civitatis majores Tancredo illam spontanee tradidere, quem videlicet tam strenue viderant cum Turcis pridie dimicasse. Quam Tancredus Balduino relinquens, et in anteriora contendens, Adenam et Mamistam similiter adquisivit, nec non et universa [Col. 0840B] castella usque Antiochiam. Caeteri vero ab Heraclea digressi, Armeniam ingressi sunt, castella seu civitates ipsius partim vi partim deditione recipientes, et versus Antiochiam quantocius properantes. Cum autem prope jam essent praecursores exercitus nostri, non parvam Turcorum manum, qui Antiochiae ad suffragia ferenda veniebant, offendunt; quos in Christi nomine unanimiter aggressos, plures eorum interfecere, caeteros vero in fugam verterunt, praedamque maximam equorum, mulorum, et camelorum, quos diversis victualibus oneratos duxerant, acceperunt; atque juxta ripam fluminis Farfar eo die castra metati sunt (Oct. 20).

12. His diebus (1091, Apr.) Richardus de Aquila cujus supra meminimus (c. 7), obtulit beato Benedicto [Col. 0840C] ecclesiam sancti Heliae in Ambrife, sancti Mauricii in monte supra castellum sancti Johannis de Carica, sanctae Mariae ad fontem de monte Cervario, et sancti Johannis de Fabrateria loco Campusani, cum terris, vineis, casis, molendinis, et omnibus tam mobilibus quam immobilibus illorum [(1324) 1Kb] . Quo tempore idem abbas dedit ei libras 25. Similiter Pandulfus de Presenzano [4590 1Kb] [(1325) 1Kb] obtulit beato Benedicto partem suam de castro Mirtula [(1326) 1Kb] , et Bantra comitale, et sancti Salvatoris in Cucuruczo, cum universis pertinentiis illorum mille libras auri pena apposita (an. 1091, Sept.); pro qua etiam re abbas Oderisius 96 libras ei contradidit. Rodulfus [(1327) 1Kb] etiam de Molisio Bovianensis comes cartam fecit huic loco de monasterio [Col. 0840D] sanctae Crucis in Ysernia, necnon de castello qui vocatur Balneus, cum casis, terris, vineis, aquis, molendinis, silvis, ecclesiis, et universis pertinentiis suis, tam intus quam foris, apposita pena 150 librarum auri (an. 1092, Mart.); accipiens ab [Col. 0841A] eodem abbate libras 100, Petrus quoque filius Atenulfi, cum Johanne cognomento Revere fratre suo, idem fecit de Sancto Johanne in Campo Samni cum pertinentiis suis, territorio Cyperano. Id ipsum fecit et Raynaldus comes Pontiscurvi [(1328) 1Kb] de monasterio sancti Pauli in Furesta cum pertinentiis suis (an. 1093, Mart.). Sed et Lando dux olim Cagetanorum eodem tempore [Dec. 10] [(1329) 1Kb] fecit et ipse cartam beato Benedicto, de omnibus quae sibi a paterno, vel materno jure pertinebant in toto ducatu Cagetano ac principatu, de civitatibus, castellis, villis, ecclesiis, silvis, omnia et in omnibus, pena centum librarum auri apposita.

13. His porro diebus Cidrus vicecomes Richardi principis [(1330) 1Kb] ad hunc locum veniens, sanctaeque [Col. 0841B] conversationis habitum accipiens, monachus factus est. Opportunum vero videtur tam ad praesentium quam ad posterorum notitiam scribere, quid iste diversis temporibus huic loco obtulit. Prima igitur vice dedit domno Desiderio abbati, quando coepit renovare ecclesiam sancti Benedicti, solidos Amalfitanos 800. Item alia vice dedit ei solidos 400. Post haec dedit ei 6 libras denariorum. Item dedit ei solidos 300, de quibus emit circitorium optimum ad altare sancti Benedicti. Item alia vice dedit ei 100 libras argenti. Item alia vice pro tabula altaris beati Martini libras 24, pro renovandis libris ipsius solidos 45. Post patris autem Desiderii transitum, obtulit beato Benedicto crucem auream pretiosam cum gemmis et margaritis, et scrinium aureum [Col. 0841C] mirificum, et calamarium aureum margaritis et gemmis pretiosissimis undique adornatum, vestem etiam imperialem totam deauratam, gemmis, smaltis ac margaritis decenter ornatam. Pallium purpureum, et listam auream pro pluviale. Item pro corona argentea libras 40, pro constructione cimiterii libras 20, item libras argenteas 50. Pro tabula altaris sancti Andreae libras 20, nec non et plura alia in utilitatibus fratrum in diversis temporibus. Arnulfus [(1331) 1Kb] interea vir nobilis cum omnibus parentibus suis, eo tempore (1093, Mai.) fecerunt huic sancto loco cartam oblationis de rocca quae vocatur Civitella in ducatu Spoletino, nec non et de monasterio sancti Salvatoris ibidem constructo, et ecclesiam sancti Petri de Montescopulo, ac medietatem [Col. 0841D] de ecclesia sanctae Mariae, et de ecclesia sancti Agnelli in Cese, et curtem in Petraccle, et in Alanu, in Paganica, et in Porcaria in comitatu Narniensi, cum omnibus pertinentiis illarum tam mobilibus quam immobilibus, quingentarum librarum argenti pena apposita.

14. Eodem quoque tempore, cum Aquinenses comites ferali adversus Soranos odio desaevirent [Col. 0842A] ab eisdem Soranis contra eos Jonathas filius Jordani principis est evocatus; qui desiderium acquirendae Campaniae per hoc se invenisse laetatus, Normanos ad se evocans, urbem Soranam ingressus est. Ubi, cum per aliquot annos remoratus pugnas ibi nonnullas fecisset et recepisset, ab eodem Jonatha Adenulphus comes captus, atque in carceris est vincula conjectus. Tunc capti comitis fratres Landulfus, Pandulfus et Lando, Oderisium abbatem adeunt, utque sibi in tantis necessitatibus subveniret, modis omnibus poscunt. Abbas vero Oderisius sociatis sibi aliquot fratribus, Jonathan apud Soram remorantem adiit, ibique cum eo colloquens, praedictum comitem a vinculis solvit: sub hoc videlicet tenore, ut quousque mille libras Jonathae [Col. 0842B] persolveret, filios suos obsides illi contraderet; quod et factum est. Post haec autem idem comes ad monasterium veniens, idem abbas dedit ei libras centum, et alias centum accommodavit, et comes Adenulfus dedit in civitate illius de Sancto Urbano omnes illos, quos beatae memoriae domnus Desiderius abbas cum eo concambiaverat [(1332) 1Kb] , cum omnibus eorum pertinentiis in integro, sicut octo diebus antea domnus Desiderius abbas commutationem tenuerat; tali tenore, ut a proxima paschali festivitate veniente usque ad aliam resurrectionem, vel antea, si potuerit fieri, si comes Adenulfus reddiderit centum libras, sive de alia tali merce quae abbati vel monachis complacuerit, reddantur ex integro ipsi supradicti homines: si vero ad [Col. 0842C] praedictum terminum easdem libras non reddiderit, per cartam legaliter scriptam testibusque roboratam amittat omnes homines jam dictos, cum omnibus illorum pertinentiis, quae supradicti sub abbate Desiderio tenuerunt; ita tamen, ut usque ad praedictum terminum sic possideant et habeant ipsos homines, ut hodie habere videntur. Excipitur Mons de Alberto cum vineis et terris, si tamen ibi castrum aedificaverit. Excipitur et Miluczu cum rebus soceri sui, et presbyteri Landonis avunculi sui. Et refutavit terram huic monasterio pertinentem, quae est ad Petram scriptam, quam post mortem patris sui idem comes ab hujus loci dicione subduxerat. Adveniente vero reddendi pretii termino, ab Oderisio abbate Adenulfus comes conventus, ut supradictas [Col. 0842D] libras Casinensi coenobio redderet, se non habere professus est, unde has nobis restituere posset.

15. His quoque diebus Paldus comes, filius Johannis Venafrani comitis, reddidit beato Benedicto ecclesiam sancti Benedicti in Venafro, et sancti Benedicti Pizzuli, cum omnibus pertinentiis suis, pena mille bizanteorum apposita; quas videlicet Desiderius abbas in concambium dederat Johanni patri [Col. 0843A] ipsius [(1333) 1Kb] . Sed et Teudus vir nobilis [(1334) 1Kb] obtulit huic sancto coenobio ecclesiam sancti Petri subtus castrum Murolum, sancti Angeli et sancti Martini super castrum eundem, nec non 8 familias hominum, quorum nomina haec sunt: Aspranus cum familiasua, Mampo cum familia sua, Johannes de Silva de Muli cum familia sua, Benedictus de Merco cum familia sua, Johannes de Adammo, et Leo de Raynerio [(1335) 1Kb] cum omnibus suis. Hos omnes cum universis substantiis suis in hoc loco devotissimus obtulit, centum librarum auri pena proposita (an. 1094. Jan. 24.)

16. Sub [4591 1Kb] hujus abbatis temporibus Balduinus, dominus castelli quod vocatur Pons sanctae Anastasiae in comitatu Telesino, optulit beato Benedicto ecclesiam [4592 1Kb] sancti Dionisii de praedicto castello [Col. 0843B] sanctae Anastasiae---quam ipse valde parvulam reperiens ac vetustam, a fundamentis renovavit et ampliavit, eamque nonnullis possessionibus atque colonis dotans, et mansiones in circuitu construens, dompnum Roffridum Beneventanum archiepiscopum illam dedicare sollempniter fecit, commonitus a supradicto papa Urbano---cum terris, vineis superpositis et silvis, cum arboribus, cultis et incultis, et ecclesiis antiquis constructis intra easdem pertinentias numero quinque, videlicet ecclesia sanctae Dei genitricis et virginis Mariae, quae Ad Arvente vocatur, cum omnibus pertinentiis suis, ecclesia sancti Angeli quae dicitur Ad gruttam, cum omnibus pertinensiis suis, ecclesia sancti Barbati cum omnibus pertinentiis suis, ecclesia sancti Juliani quae [Col. 0843C] constructa est in territorio castelli Limate, quae dicitur Ad pugnam, cum omnibus pertinentiis suis; insuper et ecclesia sancti Herasmi intra fines ipsius castelli Pontis sanctae Anastasiae, in loco ubi dicitur Ferrarisi, cum molendinis sex in fluvio Alento, qui vadit juxta praedictum castellum Pontis sanctae Anastasiae, et piscaria in fluvio Calore, in loco ubi dicitur Decembri, et vinea, et silva quae ad Cerra dompnica sita est. Robbertus etiam filius Rainulfi comitis [(1336) 1Kb] restituit huic sancto loco ecclesiam sanctae Mariae de Cinglis cum pertinentiis suis (an. 1094. Dec.); nec multo post Nycolaus presbyter de Venafro judicavit et tradidit huic coenobio ecclesiam sancti Nycolai in civitate Venafri, cum omnibus pertinentiis [Col. 0843D] suis. Adelgrima [(1337) 1Kb] quoque comitissa filia Pandulli principis Capuani, habitatrix in territorio [Col. 0844A] Carseolano, in castello quod vocatur Auricula, relicta Raynaldi comitis filii Berardi comitis, judicavit et tradidit quattuor castella in dicto territorio Carseolano anno dominicae incarnationis 1096 (Mart.) primum quidem castellum quod nominatur Auricula, secundum quod vocatur Fossaceca, tertium quod dicitur Camerata, quartum quod nominatur Piretus; nec non tria monasteria, videlicet monasterium sancti Johannis cum ipso hospitali, sancti Johannis de valle Calvula, et sancti Petri de Pireto; castella et monasteria supradicta cum omnibus omnino pertinentiis suis. Eodem [(1338) 1Kb] anno (1097) stella cometes apparuit, et urbs Antiochena a christianis capta est. Sequenti [(1339) 1Kb] vero tempore, Idibus Julii christicolae civitatem Jerusalem coeperunt (1099), [Col. 0844B] et in coelo ignea via per totam noctem visa est quinto Kalendas Octobris.

17. Alexius imperator Constantinopolitanus per Johannem choropalasium suum transmisit beato Benedicto vestem de dorso suo oxideauratam [(1340) 10Kb] (an. 1098. Jun.): quem profecto legatum praedictus abbas honorifice satis suscepit, eundemque imperatorem participem bonorum quae in Casino operantur, imperpetuum manere constituit; legatumque suum cum litteris ad eum direxit, per quas christianos qui ad expugnandam paganorum perfidiam Jerosolimam perrexerant, illi commendare curavit, ac praelationem et curam domus peregrinorum, quae in Casino est, ad remissionem omnium peccatorum ei gerendam injunxit. Pari etiam modo litteras Goffrido [Col. 0844C] regi Jerosolimitano, ac Boamundo principi Antiocheno, ne imperatorem debellarent, transmittere studuit. Alia [(1341) 1Kb] vice libras 8 solidorum michalatorum misit idem imperator, causa memoriae, et pallium triacontasimum [(1342) 14Kb] pro altari nostrae ecclesiae. Tunc temporis (an. 1097. Mar. 27.) abbas noster Oderisius a praefato Urbano papa privilegium generale [(1343) 1Kb] accepit de libertate hujus coenobii, tam in capite quam in membris ecclesiarum atque castrorum, et dignitate et usu compagorum [(1344) 1Kb] et cirothecae, dalmaticae ac mitrae, et multis aliis quae longum est enarrare.

18. Idem praeterea pontifex apostolicae sedis Urbanus pro negotiis ecclesiasticis ut supra diximus [Col. 0844D] (c. 11.) Galliam ingressus (an. 1096.), in plenario Turonensi ubi ipse praesidebat concilio (Mart.) monasterium [Col. 0845A] sancti Mauri in Glannafolio [(1345) 1Kb] a tyrannide Fossatensium monachorum [(1346) 1Kb] abstrahens, pristinae libertati restituit, snb magisterio tantum et tutela monasterii Casinensis perpetuo mansurum [(1347) 1Kb] . Per hos dies idem abbas Oderisius per Georgium monasterii sui monachum Henrico IV. Imperatori literas destinavit, per quas se Desiderio in monasterii regimine et in imperatoris fidelitate et servitiis successisse monstravit. Quo etiam tempore jam dictus frater Georgius in praesentia praedicti imperatoris Henrici, et Henrici V. filii ejus, et Mathildae comitissae [(1348) 1Kb] proclamationem fecit de possessionibus coenobii Casinensis apud Liguriam constitutis, quae patri Benedicto Aystulfus et Desiderius reges Langobardorum, nec non Karolus, Pipinus, et Lotharius imperatores, ac [Col. 0845B] caeteri Deum timentes concesserant. De monasterio sancti Benedicti in Persiceta, territorio Mutinensi, intra fines fluvii Fusculi et limitis Malmeniliaci, quod videlicet Petrus dux civitatis Ravennae beato Benedicto sub abbate Angelario optulerat, cum tota curte Persiceta, et curte de Greniano, et curte de Monterione, cum molendinis duorum fluviorum, id est Fusculi et Gallici. Deinde monasterium sanctae Mariae in Laurentiatico ultra fluvium Gallicum; inde non longe est monasterium sancti Dompnini in curte Argellae, una cum silva alta, et silva majore, et tota piscaria quae dicitur Caucenna, usque in fluvium Gambacane, et usque in Rosalese, et usque in curtem Ragogusola. Deinde subtus viam publicam monasterium sancti Vitalis cum tota curte Calderaria [Col. 0845C] prope castrum Sala. Monasterium sancti Johannis in Frassenetula cum tota curte ipsa, usque ad stratam Petrosam sitam prope castrum Cedula [(1349) 1Kb] . Monasterium sancti Martini juxta stratam Petrosam in casali Marciano cum tota ipsa curte prope castrum Unciola [(1350) 1Kb] , et omnia dompnicalia. Monasterium sancti Salvatoris in Pontelongu cum tota eadem curte per comitatum Mutinensem, mansos terrae 30 et jugera 61. In pertinentia de Montirone ex superiori et inferiori parte ipsius castri, quamplurimae petiae de terra, et molendinum in loco qui dicitur Campaldus, in fluvio Fusculo, et curtes quae sunt in Benselio, quae Berta filia compalatii [(1351) 1Kb] Ticinensis obtulit beato Benedicto intra hos fines: Ab oriente [Col. 0845D] limes Bisentulae; a meridie via quae appellatur major, et limites de Maleandroni; ab occidente flumen Riolum subtus Castellione. In Postumiano 6, in Laino [Col. 0846A] jugera 2. Haec inquam omnia, cum universis pertinentiis et appendiciis suis in circuitu, cum casalibus, fundis, et cum dompnicalibus, cum villis, rusticis, colonis utriusque sexus, cultum, incultum, divisum, indivisum, subter et super, ad jus pertinuerant antiquitus monasterii Casinensis. De his omnibus imperator veritate cognita Mathildae comitissae praecepit, ut cuncta jam dicta eidem fratri reconsignaret pro parte et vice monasterii Casinensis, centum librarum auri pena apposita. Per [(1352) 1Kb] idem tempus (an. 1098. Dec. 8.) monasterium sanctae Mariae de Cinglis, de quo etiam tempore abbatis Desiderii et hujus abbatis diu proclamatum fuerat contra abbatissam sanctae Mariae in Capua, quae ibidem violenter ingressa fuerat, visis utriusque partis juribus, praedictus pontifex nobis restituit, et per privilegium [Col. 0846B] sub dominio hujus coenobii et ordinatione manere constituit. Anno [(1353) 1Kb] dominicae incarnationis 1098 [1099] luna 12. in ortu suo defectum passa, paulatim redintegrata est Nonis Junii. Eodem anno bonae memoriae Urbanus apostolicae sedis praesul obiit (Jul. 29), cui Raynerius abbas sanctorum Laurentii et Stephani [(1354) 1Kb] in apostolicam sedem pontifex subrogatur (Aug. 13), Paschali nomine illi imposito.

19. Per idem tempus (an. 1098. Jul.) Anso rector Beneventani principatus ad fidelitatem Romanae ecclesiae, et nobiles viri fratres sui Dauferius et Atenulfus, Johannes et Berardus, Petrus et Alfanus et Liuprandus, filii dompni Dacomari Beneventani praesidis, optulerunt sancto Benedicto ecclesiam sancti Nycolai constructam sursum in turre nova [Col. 0846C] Beneventanae civitatis, quae vocatur Pagana, quam ipse genitor eorum ampliaverat, cum casis, terris, molendinis ad fluvium Sabbatum, et cum omnibus pertinentiis suis [(1355) 1Kb] . Ipsi enim fratres ante hoc tempus fecerant privilegium dictae ecclesiae de omnibus rebus suis. Berardus [(1356) 1Kb] etiam Marsorum comes illis diebus optulit huic coenobio ecclesiam sancti Martini in territorio Marsicano, juxta lacum Fucinum, loco qui Filimini appellatur, cum omnibus pertinentiis suis, terris, vineis, et uno servitio piscatorum et rebus suis (an. 1097. Jul.).

20. Interea (an. 1097. Feb.) Rocca filia Drogonis comitis optulit 46 homines in vico Sellectano, et in Castellione 7 homines, cum omnibus rebus eorum [Col. 0846D] stabilibus vel mobilibus, et filiis eorum, et alios cum reversi fuerint, qui exiverant de ipsis terris [(1357) 1Kb] . Set comes Roggerius Siciliae et Calabriae, [Col. 0847A] confirmavit (an. 1098) omnia [(1358) 1Kb] quae Rocca neptis sua huic coenobio dedit, videlicet omnia illa quae in vico Sellectano possederat. Pari [(1359) 1Kb] etiam modo Berardus comes filius Oderisii Sangretani comitis obtulit beato Benedicto totam et integram pertinentiam, quae sibi pertinebat intra fines montis Aze pro pascuis, exceptis silvis, et cultis terris, pratis defensis; nec non optulit cunctum et integrum locum qui dicitur de Lacuvivo, et cunctum et integrum locum qui dicitur Godi, et quantum sibi pertinuit de Pantana, totamque et integram Claranam et Muricentum, et Altareofaniam, et quantum sibi pertinuit de loco qui dicitur Saphinum, et campum de Armonia (Feb.). Simili modo nobilis vir Maxarus habitator civitatis Albae in territorio Marsicano obtulit [Col. 0847B] huic sancto loco ecclesiam suam sancti Martini in dicto territorio ubi dicitur Sclavi, cum 30 modiis de terra, et omnibus pertinentiis suis. His etiam diebus abbas noster Oderisius commutationem fecit cum Benedicto Terracinensi episcopo de ecclesia beati Andreae apostoli, quae posita est in civitate ipsa prope episcopium, cum cimiterio et domibus et plateis, pro qua recepit ecclesiam beati Nycolai sitam extra civitatem ipsam juxta portam Albinam, cum cimiterio et orto et domo, centum solidorum pena apposita, si id removere quaesisset. Porro cum a papae Gregorii VII sextus decimus, et Victoris III quartus decimus, et secundi Urbani transitu, ac subrogatione Paschalis II. secundus jam annus esset elapsus, et ab incarnatione dominica nonus nonagesimus [Col. 0847C] et millesimus (1100) volveretur, Guibertus [(1360) 1Kb] haeresiarcha, invasor Romanae ecclesiae vita privatus est. Post non multum temporis (an. 1101. Aug.) spatium Landenulfus [4593 1Kb] comes, filius Laydolfi comitis, optulit beato Benedicto totam et integram roccam de Camino [(1361) 1Kb] , cum suo castro et suis pertinentiis.

Sequenti autem anno [(1362) 1Kb] Rocca, quam supra nominavimus, fecit privilegium de hominibus undecim, quos habebat in vico Sellectano, cum familiis [4594 1Kb] , terris, et vineis eorum, et cum omnibus quae ad ipsos pertinebant. Optulit etiam [(1363) 1Kb] per privilegium ecclesiam [(1364) 1Kb] sancti Petri quae est ad Ferulitum, [Col. 0847D] et medietatem ecclesiae sancti Dimitrii, quae est oblata praedictae ecclesiae sancti Petri, et medietatem [Col. 0848A] de omnibus terris cultis vel incultis, montibus, planis, aquis, molendinis, pascuis atque paludibus, et portus ipsius maris, auri librarum 50 pena apposita.

21. Demum abbas noster Oderisius a supradicto papa Paschali privilegium concessionis de Sancto Nicolao in Benevento et libertate ejus, cum omnibus quae tunc possidebat, id est molendina duo sub uno tegmine, centimolum [(1365) 1Kb] , ortos cum diversis arboribus, curtes decem cum terris et silvis suis et domibus (an. 1101. Nov. 17). Addidit etiam idem pontifex ecclesias has, videlicet ecclesiam sancti Nicolai in Urbiliano, prope Petram pedicinam [(1366) 1Kb] cum pertinentiis suis; ecclesiam sancti Nicolai quae vocatur Rodenandi, cum pertinentiis suis; ecclesiam [Col. 0848B] sanctae Mariae quae vocatur Rotunda, cum pertinentiis suis; et balneum, juxta ecclesiam sancti Potiti.

22. Tunc temporis Laydolfus filius Petri Laydolfi, vir nobilis de civitate Capuana, optulit beato Benedicto integram turrem, quae vocatur De mari [(1367) 1Kb] , quae est infra fines Suessanae civitatis, juxta fauces Gariliani fluminis, et aquam et alveum praedicti fluminis, cum ripis ejus, et terra, et silva quae nominatur Pineta, cum aliis terris ibi conjunctis. Per idem tempus [(1368) 1Kb] Gualterius comes donavit casas et casalina infra civitatem Teramnensem [(1369) 1Kb] , et vineam, terram, molendina, et alvea in castaldatu Teramnensi, et silvam infra ducatum Spoletinum, in locis ubi dicuntur Cifalanum et Pracclepetanum, [Col. 0848C] et quartam portionem castelli Johannis et Pauli, cum pertinentiis suis. Dedit etiam idem Gualterius [(1370) 1Kb] omnes res quae fuerunt Ascari, in valle quae dicitur Praraccle, et Interampnes, excepta ecclesia sancti Paterniani cum sua pertinentia, et dedit medietatem Cifelani, cum pertinentiis suis, et omne quod fuit Unaldi, in Gruttule, et in Cinqualio, et in Sallano, et in Plano episcopale, et in Joniano, et in Producte, et in Mandulano, et terram in Cinqualio, et terram juxta frontem Gruttule.

23. Hoc praesidente abbate, anno Domini 1103, septimo decimo anno promotionis suae, dedicata est ecclesia sancti Stephani a Benedicto Terracinensi [Col. 0848D] episcopo, Nonis Novembris; in qua sunt reconditae sanctorum reliquiae quae subter adscriptae sunt. De [Col. 0849A] panno ubi involutus fuit Christus, quando natus est. De lapide qui fuit ad ostium monumenti Domini. De palma quam tenuit Dominus in manu, quando ei via constrata est. Sancti Mathei apostoli, Bartholomei apostoli, Stephani protomartyris, Laurentii, Vincentii, Sebastiani, Ciriaci, duodecim fratrum, Cosmae et Damiani, Luciae et Geminiani, Marii et Marthae, Tyburtii et Valeriani, Georgii, Ypoliti, Martini Turonensis, Stephani papae, Calixti papae, Cornelii papae, Cypriani, Priscae, et Adelberti. In [(1371) 1Kb] hac ecclesia cum inventa fuissent corpora sanctorum monachorum Paulini et Augustini, beatissimi Benedicti discipulorum, cum aliis duobus sepulta, demoniacus quidam ibidem veniens clamare coepit, dicens: Paulinus et Augustinus discipuli [Col. 0849B] Benedicti cum duobus sociis suis me ejiciunt. Haec dum crebro per os illius diabolus diceret, cum sanguine immundus spiritus egressus est. Oderisius autem abbas sanctorum inde corpora elevans, in muro ecclesiae sancti Andreae apostoli reverenter locavit.

24. Inter haec Guilielmus comes civitatis montis sancti Michahelis archangeli [(1372) 1Kb] fecit privilegium beato Benedicto de xenodochio extra dictam civitatem cum pertinentiis suis, et concessit eidem xenodochio terras et ecclesias (an. 1100. Apr.). Henricus vero frater ejus concesserat prius (an. 1099. Nov.) cuidam ziano [(1373) 1Kb] suo terras pro construendo ipsum xenodochium; demum [(1374) 1Kb] concessit [Col. 0849C] xenodochio ipsi ecclesiam sancti Nicolai in Tiliata cum pertinentiis suis, centum unciarum auri pena apposita (an. 1101. Apr.). Johannes quoque Comitellus optulit partem suam, id est integram medietatem de ecclesia sancti Benedicti xenodochio memorato. Ursus etiam cognomento Spina partem suam optulit de dicta ecclesia sancti Benedicti in ipso xenodochio. Sed et Sico presbiter, et Manus, Ursus et Leo, nobiles viri de dicta civitate, optulerunt ecclesiam sancti Altissimi dicto xenodochio, constructam in silva ad Marruta, quam habebant a paterna vel materna substantia. Hujus abbatis anno ultimo Rogerius dux fecit privilegium huic coenobio de terris in pertinentiis Trojanae civitatis (an. 1104. Dec.) [(1375) 1Kb] .

[Col. 0849D] 25. Ryccardus quoque II. princeps, interventu Robberti comitis dedit huic loco oppidum Pontiscurvi [(1376) 1Kb] cum pertinentiis suis, exceptis castellis deforis, cum illorum pertinentiis, et excepto feudo [Col. 0850A] Ryccardi de Aquila, quod ibi habebat id vita Gualguani (an. 1105. Jan. 25). Quod videlicet oppidum idem Gualguanus nomine dotis uxori suae dedit, et moriens dereliquit; set illa debitam securitatem dicto principi facere contempsit, et contra voluntatem suam hostibus ipsius se juncxit, et guerram sibi fecit, et negotium cum eis commisit, et annonam eis tribuit: ob quam culpam praedictum oppidum in principis jurisdictionem et potestatem evenit, et praephato Robberto comiti, fratri dictae uxori Gualguani praedicti dedit, per quem videlicet comitem, et a quo praefatum oppidum in nostro coenobio datum fuit. Sed et Robbertus Cajatianorum atque aliorum multorum comes, filius Raynulfi comitis superius nominati [(1377) 1Kb] , partim dono partim pretio, concessit [Col. 0850B] et confirmavit (Jan. 13) huic coenobio oppidunt de Pontecurvo cum suis pertinentiis, ex concessione Ryccardi II principis, qualiter a praedicto principe sibi concessum fuit: quod videlicet Gualguanus triduo antequam moreretur possidere visus est. Nobilis etiam mulier Berta, filia Unaldi, dedit, et optulit huic coenobio ecclesiam sancti Martini constructam in Spoletina civitate, in loco qui dicitur Porta sancti Laurentii, cum omnibus pertinentiis suis. Demum Tobaldus et Petrus Caldina viri nobiles, et alii quattuor, optulerunt huic loco Gissum [(1378) 1Kb] in monte de Trequanzano in castro Argenti. Robbertus quoque de Buthone vir nobilis cum uxore sua Sica, optulerunt et tradiderunt sancto Benedicto medietatem de ecclesia sancti Petri constructa ad Ferulitum, cum [Col. 0850C] omnibus dotibus quae eidem ecclesiae pertinent, et cum ecclesia sancti Dimitrii, cum terris, silvis, planis, montibus, pascuis, aquis, molendinis, atque paludibus. Circa hos dies (Jun. 22) Mattilda comitissa concessit [(1379) 1Kb] huic loco tertiam partem de curte sancti Benedicti, quae dicitur in Pastorini [(1380) 1Kb] . Ugo, comes de Melisio, filius comitis Raulis [(1381) 1Kb] , optulit beato Benedicto integrum castellum nomine Vitecosum, cum pertinentiis suis (Sept). Praeterea praefatus abbas recepit a supradicto papa Paschali privilegium generale (Mart. 17) [(1382) 1Kb] , prout receperat ab Urbano II. superius nominato. Huic quoque abbati et successoribus ejus, Ptolomeus consul et comes Tusculanae affidavit unum navigium in qualicumque [Col. 0850D] navigio sint hujus coenobii monachi, ut in mari et terra securi sint a se suisque hominibus, et omnia mercimonia eorum, et omnes homines qui fuerint inventi navigio ipso, eundo Sardiniam et redeundo [Col. 0851A] Gaietam, pena apposita ut omnia sua perdant hoc removere temptantes [(1383) 1Kb] . Obiit autem praefatus noster abbas Oderisius quarto Nonas Decembris.

OTTO [4595 1Kb] abbas hujus monasterii tricesimus nonus, sedit anno uno, mensibus decem.

26. Hic [4596 1Kb] nobilissima Fundensium consulum prosapia ortus, in ipsis infantiae annis omnipotenti Deo oblatus, atque a venerandae memoriae patre Desiderio sanctae conversationis habitum indutus est. Qui, cum aliquantos annos in sanctae religionis studio peregisset, in monasterio sancti Nicolai in Pica praepositus ordinatus est. Defuncto autem piae memoriae abbate Oderisio, cum fratres ut in talibus rebus consuetudo est, ad hujus coenobii abbatiam regendam [Col. 0851B] unusquisque suum abbatem eligere vellent, priores, quorum pars sanior et religiosior erat, nimis haec indigne ferentes, de eodem viro fratribus suum velle notificantes, eum in hujus loci regimine abbatem elegerunt. Princeps autem Ricchardus eo tempore infirmitate gravissima laborabat, et, cum non posset in servitio ejusdem abbatis venire Casinum, ex latere suo strenuos destinat viros, qui eidem abbati servitia sua fideliter offerrent. His ita peractis, ingravescente infirmitate vita decessit [(1384) 1Kb] et Robbertus frater ejus illi in principatum succedit. [Cap. 26.] Per idem tempus defuncto augustae memoriae quarto imperatore Heinrico (an. 1106. Aug. 7) qui cum Gregorio septimo papa de ecclesiarum investitura plurimum disceptaverat, Heinricus V. [Col. 0851C] filius ejus Romani imperii gubernacula regenda suscepit. Hic abbas concessit Girardo filio Girardi de Corvazzano libellario more terras pertinentes ecclesiae sancti Benedicti de Pastorino [4597 1Kb] , usque in tertiam generationem, recipiens in praesenti Lucensis monetae solidos 120: annualiter vero pro censu solidos 3 de omnibus frugibus, quae ibidem annualiter fuerint. Similiter fecit Abberto Raynaldo, et Sicefrit de Falsabrina, et Albertino filio Bonifatii de aliis terris ibidem, recipiens ab eo tantumdem pretii. Huic abbati Robbertus princeps sacramentum fecit, confirmans de more omnes pertinentias monasterii hujus [(1385) 1Kb] .

27. Hoc interea anno Alexius Constantinopolitanus imperator per apocrisarios imperii sui transmisit [Col. 0851D] beato Benedicto pallium purpureum optimum, de quo praedictus abbas pluviale aureis listis ornavit, et tunicam ejusdem subtegminis fieri jussit. Direxit praeterea cum eisdem legatis ad imperatorem nuntium suum cum litteris, per quas Oderisium abbatem [Col. 0852A] de hac luce migrasse, et se in monasterii regimine, et in amore ac servitiis ejusdem imperatoris successisse notificavit. Eodem vero anno (an. 1106. Mart.) Carbonellus vir nobilis, optulit beato Benedicto ecclesiam sancti Gregorii, et sancti Nicolai, et sanctae Agathae in Tarsia [(1386) 1Kb] ad locum Pectianum, cum omnibus rebus ac pertinentiis suis, centum librarum auri pena apposita.

28. Sequenti tempore idem abbas Capuam pergens, cappellam sancti Angeli ad formas, quae in honore sancti Nycolai noviter constructa erat, fecit a Brunone Signensi episcopo et hujus coenobii monacho dedicari, convocato etiam ad hoc Senne Capuano archiepiscopo. Facta itaque dedicatione, alia die idem archiepiscopus coadunata multitudine [Col. 0852B] Capuanorum vel aliorum virorum, armata manu misit illos ad eandem ecclesiam violandam, altarequo destruendum, et reliquias inde diripiendas sibique asportandas. Quo facto conquerebatur contra nostrum abbatem et jam dictum episcopum, quod contra canones erga se egissent in eadem dedicatione, non cedentes sibi metropolitano, in his quae archiepiscopum agere decet. Nostri autem et jam dictus episcopus dicebant, quia simul concorditer fecissent omnia quae ibidem acta sunt. Hac de re proclamantibus nostris Romae in synodo, idem archiepiscopus et irruptionem ecclesiae et destructionem altaris, ac reliquiarum violentiam una cum clero et populo civitatis honorifice se emendare humiliter spopondit; quod et fecit. Hic abbas rogatu fratrum nostrorum, [Col. 0852C] concessit et confirmavit eis castrum Citrariae cum pertinentiis suis.

29. Eo igitur tempore, cum fratres necessitates multimodas sustinerent, abbati nostro Ottoni [4598 1Kb] exinde conquerentes, rogabant ut justa regulae praeceptum [(1387) 1Kb] eis necessitatem corporum tribuat [4599 1Kb] : reminisci illum debere, quod patris Oderisii tempore idem ipse jam dicto Oderisio exinde saepius conquestus fuerat. Abbas autem nimis haec indigne et aegerrime ferens, fatetur se deliquisse, fatetur male egisse, quod abbati Oderisio multotiens obstiterit, quod contradixerit; fratres et in Deum et in patris Benedicti regulam delinquere, quod necessitates corporis animarum saluti praeponerent: reminisci illos debere, primum esse quaerendum regnum Dei et [Col. 0852D] justitiam ejus, et haec omnia adjicientur illis (Matth. VI, 33). Quid multis? Videntes fratres eundem abbatem contra patris Benedicti praeceptum [(1387) 1Kb] studere plus timeri quam amari, jam dicto papae Paschali nonnulli ex ipsis, caeteris ignorantibus, [Col. 0853A] abscondite litteras dirigunt, quod non fratrum unanimi consensu electus esset, quod seditiose et nequaquam canonice ad Casinensis abbatiae officium promotus fuisset. Haec ergo causa Romanum pontificem contra eundem abbatem commotum omnimodo reddidit. Quod cum abbas certo certius agnovisset hoc a fratribus actitatum, occasione contra eos accepta, illos de monasterio expulit. At fratres e Casino expulsi Romam adeunt, acta et dicta pontifici per ordinem pandunt. Pontifex autem eosdem fratres ad remorandum ad beati Pauli apostoli monasterium dirigens, nonnullos ex ipsis in suamet curia secum manere constituit, Urbemque egrediens, pro causis ecclesiasticis Galliam ingressus, venit ad Floriacense monasterium Benedicti patris nomine consecratum [Col. 0853B] (an. 1107. Jul. 11). Agebatur porro ab illis tunc falsissimae translationis beati Benedicti celebritas: at pontifex eandem translationem falsam esse affirmans, non festivitatis sed diei officium celebrare cum cardinalibus Italicis coepit. Monachi autem supradicti loci cum nonnullis episcopis et cardinalibus Gallicanis translationem celebrare incipientibus, papa orationem fudit ad Dominum, obnixe expostulans, ut de eadem re veritatis indicium sibi ostendere dignaretur. Celebrantibus autem illis nocturnalem synaxim, tantus stupor et ebetudo mentis eos invasit, ut omnino quid dicerent ignorarent. Attoniti autem tanto miraculo, regulare officium decantare inoffense coeperunt; mox enim ut translationis cantum celebrare disponebant, horrore simul et stupore [Col. 0853C] replebantur. Quod reverendissimus pontifex advertens, glorificare coepit et benedicere Deum et Benedictum famulum ejus. Factum autem mane, abbatem ad se et monasterii priores convocans, praecepit ut altare de loco tolleretur, quatinus omnes patenter agnoscerent, utrumnam vera esset necne translatio illa; nolle ulterius aliquos de corpore beati Benedicti illorum ambagibus decipi, quem ipse temporibus papae Alexandri in monasterio Casinensi inventum esse certissime noverat. Illi autem prostrati pedibus ejus, rogare coeperunt ne altare effodere praeciperet, ne monasterium destrueret; se nichil certi de corpore beati Benedicti, nisi famam tantum a majoribus suis accepisse; si reliquiae non [Col. 0853D] invenirentur, scirent certissime monasterium destruendum, et possessiones a quibusque diripiendas. Tunc papa illorum precibus inclinatus conticuit, interdicens omnino, et ex parte sedis apostolicae praecipiens, ut ulterius eandem falsissimam translationem celebrare nequaquam praesumerent [(1388) 1Kb] . Idem praeterea apostolicus ordinatis in Gallia negotiis suis, Romam reversus est. Et quoniam, ut supra taxavimus, facientibus nostris de Casinensis abbatis [Col. 0854A] electione praedictus pontifex ultra modum commotus erat, fratres, qui a nostro abbate ad eum directi fuerant, monuit ut de abbatis electione patris Benedicti instituta servarent. Cumque illi abbatis electionem unanimi fratrum consensu factam esse astruerunt, et nequaquam seditiose sed canonice ad id officium promotum dicerent, papa respondit: »Quomodo canonice vester abbas electus est, qui sibi devotis et fidis concessit obedientias, repugnantes de monasterio expulit? Sed nunc ad monasterium redite; ibi per me sive per nuntios meos electione illius pleniter examinata, quod erit canonicum statuam.« Egressis igitur illis, cum hi qui supradictum abbatem exosum habebant, commotum apostolicum adversus eum agnovissent, molestias [Col. 0854B] quas poterant illi inferre non desinebant. Comites interea Aquinenses cum ab hujus loci infestatione nequaquam cessarent, ad illorum nequitiam refrenandam idem abbas animum dedit; singula namque monasterii castra vallo in giro munivit, ibique ruricolas, qui eatenus in villis deguerant, manere constituit; sicque contra eosdem comites se praeparare modis omnibus coepit. Dignum sane videtur ad posterorum memoriam ystoriae praesenti annectere miraculum, quod in hoc monasterio omnipotens Deus ad laudem et gloriam sui nominis ostendere dignatus est.

30. Tempore siquidem ipso, dum Johannes cognomento Affidatus, in mansiuncula, quae turri patris Benedicti [(1389) 1Kb] conlateralis est, nocturno tempore [Col. 0854C] sopori membra dedisset, evigilans audivit dulcisonum officium ante nocturnalem synaxim in beati patris aedecula ab angelis celebrari. Ad quod stupefactus, Sebastianum qui juxta eum quiescebat, interrogat si jam fratres ad nocturnale officium surrexissent; qui, cum adhuc primam noctis vigiliam manere dixisset, jam dictus Johannes exurgens ad turrem accessit, quam immensi splendoris et inauditi odoris replebat fragrantia. Stupefactus autem, et id quod in re erat advertens, Ottonem abbatem adiit: quae visa et audita fuerant, seriatim enuntiat. Qui Deo omnipotenti gratias agens, juxta quod venerandae memoriae Victori III, papae, et Theodemario servo Domini revelatum fuerat [(1390) 1Kb] , jam dictam [Col. 0854D] turrem cum largo habitaculo in oraculum domini Salvatoris et ejus genitricis virginis Mariae dedicari constituit; convocatisque artificibus, cellarium inter dormitorium et titulum sancti protomartyris Stephani construxit; sed morte praeventus explere nequivit. Jam dictae vero cantilenae suavitas et odoris fragrantia ac lucis immensitas, ab antiquis viris in jam dicta turri in praecipuis festivitatibus visa et audita narrantur, sed quam maxime unoquoque [Col. 0855A] anno depositionis die beati patris Benedicti adveniente, audiri et videri solitum est. Obiit autem praefatus abbas die Kalendarum Octobrium (1107), et sepultus est juxta ecclesiam sancti Andreae apostoli in cymiterio fratrum, introeuntibus jam dictum cymiterium ad levam.

Beatissimus BRUNO abbas hujus monasterii quadragesimus, sedit annis tribus, mensibus decem.

31. Hic [(1391) 1Kb] Liguria provincia ortus ex illustri Astensium civium prosapia, sed illustres [4600 1Kb] ab infantia possidens mores, liberalibusque studiis a pueritia sufficienter instructus, Astensis [(1392) 1Kb] episcopii canonicus extitit. Qui desiderio regni coelestis patriam parentesque relinquens, ad hunc locum ut Deo liberius sub monachili habitu deservire valeret, [Col. 0855B] Romanam properans venit ad urbem. His porro diebus (1079) Urbanus [(1393) 1Kb] papa secundus universali praesidebat ecclesiae, Factum est autem, ut eo tempore quo idem vir ad hunc locum tendebat, Signensis episcopus vita decederet; quem idem reverendissimus pontifex in divina servitute fervere aspiciens, dixit ad eum: »Sicut tranquillitas maris multotiens infert periculum nautis, ita et monachis a saeculi turbine remotis quies et securitas ipsa perniciosissimum solet inferre naufragium. Unde nostris monitis te obedire convenit, et Signensis ecclesiae curam, quae tibi a nobis injungitur, tanto diligentius ac religiosius quanto scientia ac sapientia polles, regere stude.« Cujus cum ille sermonibus minime praeberet assensum, praecepit ei ut ad civitatem praedictam [Col. 0855C] pergeret, ibique vice Romani pontificis episcopum ordinans, iret quo vellet. Tunc supradictus vir illuc adveniens, cum sibi injuncta implere satageret, idem papa clam Signensibus apices destinans, eum episcopum ordinari praecepit. Talia dum ad ejus notitiam pervenissent, in tempestae noctis silentio beatae Mariae ecclesiam egrediens, fugam arripuit. Itaque dum meditata implere satageret, in quodam trivio virgo quaedam imperiali trabea adornata, cujus facies splendebat sicut sol, illi eminus astitit. Quam, unde, qualis, quaeve esset, et quo tenderet, dum requisisset, illa respondit: »Sponsam quam non bene fugis, me noveris esse. Quapropter ut ad ecclesiam redeas, ex Dei omnipotentis parte praecipio; et cave [Col. 0855D] ne Dei ulterius velis resistere voluntati;« et his dictis disparuit. Perculsus ad haec Bruno tanto virginis famine, Deique in sua ordinatione voluntatem advertens, succubuit, ac pontificii cathedram laetantibus cunctis suscepit. Ordinatus autem, in ea qua fuerat mentis intentione permansit. Unde adinventa [Col. 0856A] opportunitate sub supradicto abbate Oderisio ad hunc locum perveniens, flentibus qui cum eo venerant, et nichil tale de ipso suspicantibus, monachus factus est. Signenses autem graviter illius ferentes absentiam, Paschalem papam secundum adeunt, rogant ut illum potius episcopatus sui curam gerere cogeret, quam sibi tantum consulens, in Casinensi coenobio quietum et remotum a saeculi turbine velle quiescere. Pontifex autem illorum ad verba commotus, strenuos a suo latere destinat viros, per quos eidem Brunoni ex parte sedis apostolicae mandat, ut in cura ovium suarum studeat, et Romano pontifici pro causis ecclesiasticis semper adaereat; arguens insuper illum et increpans, cur absque apostolicae sedis licentia ausus fuisset monasterium petere, quo [Col. 0856B] illum omnino esse non permitteret ipse. Ad haec praephatus Bruno rescripsit [(1394) 1Kb] : »Cuncti proculdubio qui in Romana sunt ecclesia, noscunt quia nisi contra ecclesiam scismaticorum saeviret insania, hoc quod nunc egi a multis jam annis opere implevissem: nunc vero quia in Romana ecclesia Petro clavum regente, tota per orbem Christi Dei nostri gratulatur ecclesia, ventorum jam turbires silent, maria pacata quiescunt. Idcirco, quod Deo semel devoveram, reddere cogor. Melius est enim non vovere, quam vovere et non reddere (Eccl. V, 4). Quod si quis fortasse michi objiciat, quod semel acceptum episcopatum relinquere non debeam, licenter respondeo, quod multi sunt qui pontificatus jura non deserunt, et de sinistris sunt, dicente Domino: [Col. 0856C] Principes fuerunt, et non cognovi; judices extiterunt, et non per spiritum meum (Ose. VIII, 4). Hii autem qui recta intentione episcopatum dimiserunt, certum est eos de aeterna felicitate perenniter cum Christo gaudere. Michi porro exempla sanctorum non desunt, quorum vestigia secutus sum, qui relicto tumultu saeculi quietam vitam adepti sunt. Unde per vos summum pontificem obnixe deprecor, ut de reliquo amplius michi molestus non sit, et quietum portum in quem Christo gubernante perveni, ne me relinquere cogat, suppliciter posco.« Cumque nulla ratione eundem apostolicum nec Signinum populum flectere valeret, supradictus abbas Oderisius rogavit eundem pontificem, ut praephatum virum sub monachili [Col. 0856D] habitu [4601 1Kb] in hoc monasterio Deo militare permitteret, atque pro obsequio, ejusdem pontificis fultus auxilio, quadraginta diebus in Romanae ecclesiae servitio esset, et Signensem . . . . Idem papa aurem accommodans quievit. Post haec autem ab eodem pontifice atque abbate nostro [(1395) 1Kb] , una [Col. 0857A] cum Boamundo [(1396) 1Kb] sicut supra retulimus, in Gallias directus [(1397) 1Kb] , vice Romani pontificis in eisdem partibus [(1398) 1Kb] sinodum secundum traditionem ecclesiasticam tenuit (an. 1106. Jun.). Inde quoque Romam reversus, 44. die ab Ottonis abbatis depositione extante ad hoc monasterium rediit, atque a fratribus est in hujus coenobii regimine ac cura praelatus (an. 1107. Nov. 13). Hidem vero apostolicus ad hunc locum postea veniens, non solum dignum illum esse abbatem in conventu fratrum peroratus est, verum etiam in apostolicam sedem dignum sibi successorem fore testificatus est. Non autem idem vir otiose hic vixisse credendus est, qui tales ac tantos nobis scripturarum exposuerit libros, de quibus summam, illorum scilicet qui in nostris manibus venere, [Col. 0857B] pandere curamus [(1399) 1Kb] : super Psalterium, super Genesim, super Exodum, super Leviticum, super Numerum, super Deuteronomium, super Ysayam, super Cantica canticorum, supe Judicum, super Apocalypsin. De totius autem anni festivitatibus atque diebus dominicis composuit sermones 69, omelias 155.

32. Hoc [(1400) 1Kb] praeterea tempore (an. 1108 Jul.) Adenulfus, Lando, et Adenulfus Aquinenses comites diabolica debriati vesania castrum Terame rusticorum proditione ingredientes, et ejusdem castri habitatores in suam fidelitatem jurare facientes, oppida monasterio pertinentia depraedare coeperunt. Hoc, ubi praedicto abbati nuntiatum est, ad eosdem comites dirigens, ut castrum monasterio redderent, et a tantis iniquitatibus et direptionibus cessarent [Col. 0857C] monere coepit. Illi autem ejus dicta non solum facere, sed etiam audire spernentes, deteriora in dies agere mirabantur [4602 1Kb] . Tunc abbas cum fratribus communicato consilio, eosdem sacrilegos a liminibus ecclesiae separavit, ac e vestigio Robbertum principem evocans, ad ejusdem castri recuperationem invitat. Qui copioso valde congregato exercitu, super eundem castrum adveniens, illum oppugnare modis omnibus coepit; cumque hostiliter ibi per dies ferme quindecim resedisset, idem comites miserunt ad eundem abbatem, quod si illos cum armis suis exinde exire permitteret, idem castrum absque omni controversia protinus monasterio redderent. Quod, dum abbas annuisset, supradictum castrum in monasterii hujus potestate recepit, die Iduum Augustarum anno dominicae [Col. 0857D] incarnationis 1108. Pro quo videlicet castro idem abbas Capuano principi libras ducentas contradidit.

33. Mense itaque Octobrio adveniente, idem apostolicus ad hunc locum adveniens, sociato sibi nostro [Col. 0858A] abbate synodum celebraturus Beneventum perrexit. In qua videlicet vestigia praedecessorum suorum secutus constituit, ut quicumque investituram ecclesiae vel ecclesiasticam dignitatem de manu laici acceperit, et dans et accipiens communione privetur. Vestimenta vero saecularia et pretiosa clericis reprehendit, et talibus uti interdixit. Cum autem Capuam devenisset, rogatus ab eodem abbate ecclesiam sancti Benedicti, quam Desiderius abbas intra eandem civitatem renovaverat, sollemniter dedicavit; in qua etiam de vestimentis sanctissimi patris Benedicti recondidit; sicque ad hoc monasterium veniens, Romam reversus est.

34. His porro diebus (an. 1110. Nov.) Roggerius dux praeceptum [(1401) 1Kb] fecit beato Benedicto de ovibus [Col. 0858B] loci istius, ut nullam dationem vel censum ulterius inde exigeret tam ipse quam successores sui, in omni pertinentia montis Gargani, et licentiam hospitandi semper habeant cum eisdem ovibus, ab ecclesia quae dicitur Passari, usque ad Salpitanum pontem qui Lambardorum dicitur, usque in mare, et usque in Vadum de fico, decem librarum auri pena apposita. Tunc temporis (an. 1108. Sept). Laydulfus filius Pandulfi comitis de Presenzano [(1402) 1Kb] in praesentia ejusdem abbatis manifestavit et renuntiavit se de inclita parte sua de castello Mortula, et Casa Fortini, et Cucuruczu, et Rocca de Bantra, pena apposita centum librarum auri, si hoc removere quaesisset. Sed et Johannes Triventinae sedis episcopus, una cum Robberto filio Tristayni [(1403) 1Kb] [Col. 0858C] Limessani castri domino, optulit huic loco ecclesiam sanctae Illuminatae infra fines praedicti castri Limessani, loco ubi dicitur Petra majore, cum omnibus ecclesiis et pertinentiis suis, pena indicta centum librarum auri id removere quaerentibus (an. 1109. Jun.). Notandum plane videtur, nequitiam et fraudulentiam Alferii Triventinensis episcopi [(1404) 1Kb] hoc in loco inserere. Hic enim, dum praepositus in eadem beatae Illuminatae ecclesia esset, sciens supradictam ecclesiam monasterio sancti Eustasii ab ipso suae constructionis exordio subditam, et a Beneventinis principibus in eodem loco concessam, simulque cupiens eam a dicione ejusdem monasterii subducere, accessit ad praepositum qui tunc monasterio praeerat, eumque rogare suppliciter coepit, ut [Col. 0858D] sibi cartas ejusdem loci ostenderet, dicens suae haereditatis cartas ibidem esse repositas: orare ut sibi illas exinde auferre permitteret, ne forte temporis vetustate perirent. Praepositus autem nullum in verbis ejus dolum existimans, dat ei et perquirendi [Col. 0859A] et asportandi licentiam. Tandem igitur inter reliquas praeceptum a Beneventanis principibus de ecclesia sanctae Illuminatae monasterio sancti Eustasii factum invenit; quod videlicet lucide satis et aperte continebat, qualiter ecclesia illa a suae constructionis principio monasterio beati Eustasii a Beneventanis principibus tradita fuerat. Hujus ille ductus invidia, et iniqua debriatus vesania, rapuit, abscondit, et ad domum propriam reversus illud minutatim incidit. Haec ita acta fuisse ego ex ore Alberti hujus nostri coenobii monachi ultimam fere jam aetatem agentis audivi, ne quis hoc existimet mendose descriptum.

35. Anno autem dominicae incarnationis 1110, indictione 3, mense Junio, sexto ejusdem, stella cometes apparuit. Eo etiam tempore jam dictus [Col. 0859B] Paschalis papa secundus Urbem egrediens, ad has partes devenit, et ducem ac principem, omnesque comites Apuliae, Calabriae, ac Principatus advocans, accepit securitatem ab eis, quatinus illum adjuvarent contra Heinricum imperatorem, si necessitas sibi incumberet, et ad hoc provocati fuissent. His ita peractis, Romam rediit, et omnes proceres Romanorum simili sacramento constrinxit. Heinricus interea imperator immensum valde exercitum congregans, intravit Italiam (Dec.) praedecessorum suorum antiquorum videlicet imperatorum dignitates et jura, et imperii coronam ab eodem pontifice Romae accipere cupiens, sicque cursum suum cotidie accelerabat. Erat jam hyemis tempus (an. 1111.); cumque [(1405) 1Kb] in Tusciam devenisset, missis Romam [Col. 0859C] in porticu sancti Petri nuntiis, cum Petro Leonis et aliis pontificis nuntiis, hoc pactum inter eos deliberatum est (Feb.); ut imperator scripto refutaret omnem investituram omnium ecclesiarum in manu pontificis in conspectu cleri et populi, in die coronationis suae, et postquam papa fecerit de regalibus, sicut in alia carta scriptum est, sacramento firmabit, et dimittet ecclesias liberas, cum oblationibus et possessionibus quae ad regnum manifeste non pertinebant, et absolvet populos a juramentis quae contra episcopos facta sunt. Patrimonia et possessiones beati Petri restituet et concedet, sicut a Carolo, Ludovico, Heinrico, et aliis imperatoribus factum est, et tenere adjuvabit [4603 1Kb] , secundum suum posse, et non [Col. 0859D] erit in facto aut in consilio, ut idem papa perdat papatum Romanum, aut vitam, vel membra, vel capiatur mala captione, aut per se, aut per summissam personam, nec ipse, nec fideles ipsius, qui pro ipso securitatem ei fecerint, id est Petrus [4604 1Kb] Leonis cum filiis suis, quorum bona dampnum studiose non patiantur, vel alii [4605 1Kb] , quos imperatori significaverit, et si quis eis malum fecerit, rex eos [Col. 0860A] fideliter adjuvabit. Pro hujus securitatis observatione, mediatores dabit eidem pontifici Fridericum [(1406) 1Kb] filium sororis suae, Engilibertum [(1407) 1Kb] et Theobaldum [(1408) 1Kb] marchiones, Hermannum et Gotfridum comites, Fridericum palatinum comitem de Saxonia, Beringarium de Baioaria, Fridericum Saxonem, Albertum cancellarium, Cononem fratrem Beringarii, Sigeboth de Baioaria, Heinricum ducem Carinthiae, Bertulfum filium ducis Bertulfi, qui jurabunt papae securitatem de vita, de membris, de papatu, de captione; et si imperator haec omnia suprascripta non observasset, ipsi cum honoribus suis ad Romanam ecclesiam se tenerent. Obsides pro securitate pontificis rex dare pollicitus est proxima quinta feria, et secure mitteret ad insulam in potestate [Col. 0860B] papae, Fridericum ducem nepotem suum, Brunonem episcopum Spirensem, Chonradum nepotem comitis Herimmanni, et filium ejus, et Heinricum fratrem comitis Friderici. Obsides si recepisset, redderet in die coronationis suae transito ponte; et si forte coronatus non fuisset, aut non transisset, similiter redderet apud castellum sancti Angeli. Legatos autem quos papa ad eum misisset, in eundo et redeundo securos faceret tam a se quam a suis, et si eis nescienter injuria illata fuisset, ad emendandum fideliter adjuvaret. Et postquam rex hoc adimplevit, papa praeciperet episcopis praesentibus in die coronationis ejus, ut dimittant regalia imperatori et regno, quae ad regnum pertinebant tempore Caroli, Ludoyci, Heinrici, et aliorum praedecessorum [Col. 0860C] ejus: scripto firmabit sub anathemate auctoritate sua et justitia, ne quis eorum vel praesentium vel absentium, vel successores eorum, intromittant se vel invadant regalia, id est civitates, ducatus, marchias, comitatus, monetas, teloneum, mercatum, advocatias imperii, jura centurionum, et curtes, quae manifeste imperii erant, cum pertinentiis suis, militias et castra imperii, nec ipse imperatorem, nec Romanum imperium super his ulterius inquietaret, et privilegio sub anathemate confirmaret, [4606 1Kb] nec posteri sui inquietare praesumerent. Imperatorem benigne et houorifice susciperet, et more praedecessorum ipsius catholicorum imperatorum scienter et non subtracto coronabit, et ad tenendum imperium officii sui auxilio adjuvabit. Si papa hoc [Col. 0860D] non adimpleverit, Petrus Leonis cum omnibus suis teneret se ad imperatorem. Obsides autem, nisi effugerent, redderet altero die post coronationem; si per papam remanserit ut non coronetur, similiter reddet. Cumque hoc inter eos constitutum fuisset (Feb. 9), jurejurando firmavit hoc imperator, Albertus cancellarius, Hermannus, Fridericus et Gotfridus comites, Fridericus Saxo et Cuono frater Berengarii, [Col. 0861A] Sigeboth de Bavoaria, Heinricus dux Carinthiae, Bertulfus filius ducis Berthulfi, atque Albertus cancellarius [4607 1Kb] . Hi omnes post imperatorem eo ordine juraverunt, ut si imperator hoc implere nollet, ipsi cum omnibus suis tenerent se ad Romanam ecclesiam.

36. Postquam autem haec ita firmata sunt, idem apostolicus direxit ad eum litteras [(1409) 1Kb] , per quas ei mandavit, quod illuminatori omnium gratias ageret, qui cordis ipsius oculos illuminare dignatus est, ut patris ejus nequitiam toto jam saeculo diffamatam, et interius cognosceret et gravius abhorreret. Apostolica namque sedes eum ad aeterni Patris viscera confugientem paterna benignitate susciperet, et inter matris ecclesiae filios familiarius confovere optaret. Si enim sicut suarum apostolicae sedi [Col. 0861B] litterarum allegatione promittebat, plena mentis devotione sibi suisque legitimis successoribus obedientiam exhibere curasset, quam sive reges sive imperatores catholici suis praedecessoribus exhibuerunt, ipse profecto eum ut catholicum imperatorem haberet, et honorem ejus per Dei gratiam servaret, atque augere curaret. Nam si [4608 1Kb] in coepta vellet probitate persistere, magna [4609 1Kb] Romano imperio salus per apostolicae sedis obedientiam proveniret; quam ob causam non solum in partes illas venire, sed extremis quoque periculis personam suam exponere paratus esset. Caeterum, quia ad praesens ad ipsum venire temporis qualitas rerumque non pateretur per suos nuntios voluntatem suam aperire, et imperator suam insinuare valeret. Postulat interea [Col. 0861C] imperator, ut patris sui cadaver in ecclesia sepeliri permitteret. Ad quod papa respondit, quod sanctarum scripturarum exinde sibi obstaret auctoritas, et miraculorum prohiberet reverentia divinorum. Ipsos enim Dei martyres jam in coelestibus positos id terribiliter exigisse sciret, ut sceleratorum cadavera de suis basilicis pellerentur; ut quibus viventibus non communicamus, nec mortuis communicare possimus. Mense autem Februario caesar concite castra sua movens ad Urbem tendebat. Pontifex autem exortarios ubique dirigens apices, non cessabat Normannos et Langobardos ad Romanae ecclesiae servitium invitare; sed qui verba ferebat, verba recepit. Post haec idem imperator Romam [Col. 0861D] accessit tertio Idus Februarii, in sabbato videlicet ante quinquagesima (Feb. 11). Romanis vero instantibus, ut honorem et libertatem Urbis sacramento firmaret, callide illos caesar circumvenire cupiens Teutonica lingua justa suum velle juravit; nonnulli autem ex Romanis hoc agnoscentes, et fraudem esse in negotio proclamantes, in Urbem se receperunt.

[Col. 0862A] 37. Igitur ubi pontifex imperatorem venisse cognovit, directis nuntiis securitatem ab eo et obsides expetebat. Cui caesar obsides tradens, et ab eo obsides recipiens, jurejurando firmavit de ipsius apostolici vita, de honore, de membris, de mala captione, de regalibus etiam et patrimoniis beati Petri, et nominatim de Apulia, Calabria, Sicilia, ac Capuano principatu; factis etiam sacramentis, quod omnes investituras [4610 1Kb] ecclesiarum et earum res omnino quietas dimitteret. Altero die (Feb. 12) obviam ei pontifex misit in montem Gaudii, qui et Marii dicitur, bajulos cereostatarios, stauroferos, aquiliferos, leoniferos, lupiferos, draconarios, candidatos, defensores, stratores, et maximam [4611 1Kb] populi multitudinem cum floribus et palmis. Duo justa priorum imperatorum consuetudinem [Col. 0862B] juramenta, unum justa ponticulum, alterum ante portam porticus, Romanorum populo fecit. Ante portam a Judeis, in porta a Grecis cantando exceptus est. Illic omnis Romanae urbis clerus ex pontificis praecepto convenerat, et eum ex equo descendentem usque ad sancti Petri gradus cum laudibus deduxerunt. Cum vero ad superiora graduum ascendisset, illic domnus papa cum episcopis pluribus, cum cardinalibus presbyteris et diaconibus, cum subdiaconibus, et caeteris scolae cantorum ministris affuit. Quem imperator ut vidit, de equo descendens procidit ad pedes ejus, demumque exurgens, in nomine Trinitatis in ore et fronte et oculis ei pacem dedit, ac stratoris officium exibuit; moxque dexteram pontificis tenens, cum magno populorum [Col. 0862C] gaudio et clamore ad portam pervenit argenteam. Ibi ex libro professionem imperatoriam fecit, et a pontifice imperator designatus est, et iterum a pontifice osculatus; mox super eum orationem primam, sicut in ordine continetur, Lavicanus episcopus dedit [(1410) 1Kb] . Post ingressum basilicae, cum in rotam porfireticam venisset, positis utrisque sedibus consedere. Pontifex restaurationem investiturae et caetera quae in conventionis carta scripta fuerant requisivit, paratus et ipse, quae in alia conventionis carta fuerant adimplere. Ille cum episcopis suis et principibus successit in parte justa secretarium; ibi diutius quod eis placuit tractaverunt. In quo tractatu interfuere Langobardici episcopi tres, Bernardus [Col. 0862D] Parmensis, Bonus senior Regitanus, Aldo Placentinus. Cum autem hora longior se protraheret, missis nuntiis pontifex conventionis supradictae tenorem petiit adimpleri. Tunc episcopi transalpini ad pontificis vestigia corruerunt, et ad oscula surrexerunt. Sed post paululum familiares regis dolos suos paulatim aperire coeperunt, dicentes: scriptum illud [Col. 0863A] quod condictum fuerat, non posse firmari auctoritato et justitia. Quibus dum evangelica et apostolica objiceretur auctoritas, quia reddenda caesari, quae sunt caesaris (Matth. XXII, 21), et nemo militans Deo implicat se negotiis secularibus (II Tim. II, 4), et justa beatum Ambrosium, ab episcopali officio alienus sit talia agens: cum haec et alia illis apostolica et canonica capitula objicerentur, illi tamen in dolositate sua et pertinacia permanebant.

38. Imperator interea cupiens suis assertionibus pontificem decipere, ait: »Discordiam quae inter te et Stephanum cognomento Normannum usque nunc fuit, volo ut jam finem accipiat.« Is enim Stephanus ob fidelitatem ejus multa pericula sustinuerat. Ad haec papa: »Dies maxima ex parte praeteriit, et [Col. 0863B] officium prolixum erit hodie, ideoque primitus si placet, quod vestrum est impleatur.« Unus autem ex his qui cum imperatore venerant, confestim surgens in medium ait: »Quid verbis opus est tantis? Indubie noveris dominum nostrum imperatorem ita velle accipere coronam, sicut illam Carolus, Pipinus, ac Ludoycus sumpsere.« Quod cum papa se id non posse implere dixisset, caesar iratus, et seductus consilio Alberti archiepiscopi Maguntini [(1411) 1Kb] , et Bruchardi episcopi Saxonum [(1412) 1Kb] , non veritus est eum suis armatis militibus circumdare. Sed cum jam dies declinaret in vesperam, consultum a fratribus est, ut imperator eodem die coronaretur, caeterorum tractatus in sequentem ebdomadam differretur. Illi etiam hoc aversati sunt. [Col. 0863C] Inter haec tam pontifex quam omnes qui cum eo erant, a militibus armatis custodiebantur. Vix tandem ad altare beati Petri pro audiendis missae officiis conscenderunt, vix ad sacramenta divina conficienda panem, vinum, aquam invenire potuerunt. Post missam ex cathedra descendere compulsus pontifex, deorsum ante confessionem beati Petri cum fratribus sedit; ibi usque ad noctis tenebras ab armatis militibus custoditus, inde ad hospitium extra ecclesiae atrium cum fratribus deductus est. Capta est cum eo et clericorum et laycorum numerosior multitudo. Pueros etiam ac diversae aetatis homines, et clericos, qui obviam ei cum floribus et palmis processerant, alios detruncavit, alios expoliavit, alios verberavit, alios in captione detinuit. [Col. 0863D] Johannes interea Tuscolanensis episcopus et Leo Ostiensis, papam in vinculis tentum ut perspexerunt, habitu plebeio induti in Urbem se receperunt.

39. Igitur [(1413) 1Kb] Romani papam captum ut audiere, repentinus illos tumultus, dolor et gemitus invasit; evestigio Alemannos qui causa orationis seu negotii aut visendi in Urbem ingressi fuerant, interficiunt. Atera autem die (Feb. 13) ab Urbe [Col. 0864A] egredientes pugnam conserunt, multosque de exercitu imperatoris interficientes, et eorum spolia capientes, adversus Teutonicos acrius pugnaverunt, adeo ut eos ex porticu paene propellerent, ipsum etiam imperatorem equo dejicerent et in faciem vulnerarent. Hoc ubi Otto comes Mediolanensis [(1414) 1Kb] perspexit, pro imperatore se ad mortem obiciens, equum suum contradidit; nec mora, a Romanis captus, et in Urbem inductus, minutatim concisus est, ejusque carnes in platea canibus devorandae relictae. Tunc imperator, ubi Romanorum victoriam et suorum perditionem aspexit, clamavit et dixit: »Videtisne, o milites mei, me interfici a Romanis, et non me defenditis?« Ad hanc vocem videres Alemannorum et Romanorum micare enses, alios [Col. 0864B] discindi a capite usque ad pectus, nullaque erat requies morientum. Quam perniciosissima dies tunc Romanis et hostibus eorum fuit, cum hinc et inde tot millia hominum caesa jacebant! Fluvius etiam ipse Tyberis occisorum cruore rubeus et infectus videbatur. Jam ad occasum dies vergebat, cum Teotonici bello resoluti a pugna se subducere coeperunt; virtus namque eorum, ut ait Eutropius [(1415) 1Kb] , sicut primo impetu major est quam aliorum, ita sequens minor est quam feminarum. Habent namque aliquid simile cum nivibus suis; nam statim ut tacti calore fuerint, in sudorem conversi deficiunt, et quasi a sole solvuntur. Igitur Romani ut Cymbros bello cessisse viderunt, ad spolia et praedas conversi, spoliisque peremptorum onusti, in Urbem [Col. 0864C] redire coeperunt. Hoc ubi caesar advertit, imperat suis ut Romanos qui spoliis onusti in Urbem redibant, unanimiter invaderent. Quod cum factum fuisset, plures oppressione et suffocatione quam gladio mortui sunt. In tanta igitur perturbatione varia fortuna, variique erant eventus. At Teutonici, cum ad castrum Crescentii pervenissent, Romani, pilis de castro emissis illos in fugam convertunt. Quibus omnibus rebus Alemanni permoti, cum multitudine Romanorum castra sua compleri, et suum exercitum premi vidissent, in castris se receperunt, tantusque terror eos invasit, ut per totum sequens biduum (Feb. 14-15) die ac nocte in armis essent. Nocte autem adveniente, episcopus Tuscolanensis, omnem Romanum populum advocans, dixit ad eos: [Col. 0864D] »Licet verba [(1416) 1Kb] , karissimi filii, nobis virtutem non addant, neque strenuus ex imbecille, neque robustus reddatur ex timido: omnis tamen vobis causa est pro vita, pro gloria, pro libertate, pro defensione sedis apostolicae. Omnia namque haec n vestris dextris portatis [(1416*) 1Kb] ; nam qui desiderat pacem, praeparet bellum. Filii vestri contra jus, contra fas in compedibus detinentur, et apostoli [Col. 0865A] Petri basilica toto orbe, veneranda, armis, cadaveribus atque cruore est repleta. Quid autem aliut exinde nisi malum dicere possumus? Ecclesia namque penitus attrita et desolata est; unde rogamus et obsecramus, ut ei subveniatis, et ad tantam injuriam ulciscendam totis viribus insurgatis: nam ubi viri sunt qui eis obsistant? velociores sunt ad fugiendum quam ad resistendum. De Dei et [4612 1Kb] nostri, et beatorum apostolorum Petri et Pauli misericordia confidentes, ab omnibus vos peccatis absolvimus.« Hac igitur Romani ortatione animati, omnes insimul contra imperatorem sacramento se constrinxerunt, et omnes qui eos adjuvarent, in loco fratrum habendos statuerunt. Hoc ubi imperatori nuntiatum est, eadem nocte eundem apostolicum exinde abstrahens, tanto [Col. 0865B] metu ex porticu profugit cum suo exercitu, ut non solum sarcinas, sed multos etiam socios in ospitiis reliquerit. Post duos autem dies milites advocans, praecepit pontificem expoliari vestimentis suis. Quod dum factum fuisset, vinculis alligatum secum duxerunt. Dehinc usque ad pedem Soractis progredientes, justa beati Andreae monasterium Tyberis alveum transierunt, et per Sabinos ad Lucanum pontem [(1417) 1Kb] iter agentes, ulteriores Romanae urbis partes aggressi sunt. Trahebantur inter haec clericorum et laycorum nonnulli funibus alligati; pontifex autem cum duobus episcopis, Sabinensi [(1418) 1Kb] videlicet et Portuensi [(1419) 1Kb] , et cardinalibus quattuor, apud castellum Trebicum, caeteri vero cardinales apud Corcodilum in custodia tenebantur. Latinorum vero [Col. 0865C] nullus cum eodem pontifice audebat colloqui. Custodiebatur autem a magnatibus imperatoris, ab ipsis etiam et obsequebatur, ad ultimum vero tam causa suspectionis, quam et concordiae gratia reductus est in castra. Fuit autem idem apostolicus in eodem carceris ergastulo diebus 61. Johannes interea Tusculanensis episcopus per epistolas non cessabat confortare, sollicitare ac roborare animos fidelium ad succurrendum et auxilium ferendum sedi apostolicae afflictae ac destitutae. Tunc princeps in Patenariam cum suis adveniens, elegit milites ferme trecentos, et misit in adjutorium Romanis; qui venientes Ferentinum, invenerunt Ptolemeum et omnes proceres illarum partium faventes imperatori. Imperator autem cum omni suo exercitu jam transmeaverat [Col. 0865D] Tyberim, qua de re cum non possent Urbem intrare, Capuam repedarunt.

40. His porro perturbationibus instantibus dux Roggerius cum Boamundo fratre suo vita decedit [(1420) 1Kb] . Horum itaque mors Normannis magnum timorem, imperatori autem et exercitui ejus, ac omnibus Langobardis, audaciam maximam tribuit: [Col. 0866A] re enim vera vehementer conturbati fuerant de adventu imperatoris, ne videlicet pellerentur de Principatibus, Apulia, seu Catabria, et munitissima loca eligebant omnes, et aedificabant ibi munitiones contra adventum imperatoris. Princeps autem, habito cum suis consilio, ad imperatorem legatos direxit, pacem ab eo et securitatem expetens. Itaque cum et agros Romanorum imperator cotidie depopularet, et eorum animos dolis ac pecunia pertemptaret, tantam Deus populo constantiam tribuit, ut nichil cum eis pacis sine papae et cardinalium liberatione inire potuerit. Diversis inter haec consiliis distrahebatur; sed perpetrati sceleris conscius, nichil sibi ulterius tutum fore apud papam arbitrabatur. Videns itaque sibi evenisse quod non putabat, coepit [Col. 0866B] jurejurando firmare, quod nisi pontifex voluntatem suam implere morigeraret, et ipsum et omnes quos habebat in vinculis, alios interficeret, alios membris detruncaret. Sed cum flectere in hoc pontificem minime posset, in hoc tandem plena deliberatione convenit, ut omnes quos ceperat liberos faceret, dummodo securitatem sibi aput papam futuri temporis provideret. Hoc profecto per principes suos, hoc per clericos, hoc per laicos, hoc per cives Romanos sollicitus satagebat. Caeterum domnus papa facilius vitam exponere, quam investituris episcopatuum et abbatiarum consentire malebat, quamvis ille per investituras illas non ecclesias, non officia quaelibet, sed sola regalia se dare assereret. Proponebatur gravissimum scismatis periculum, quod [Col. 0866C] paene universae Latinorum ecclesiae immineret. Victus tamen miseriis filiorum, laborans gravibus suspiriis atque gemitibus, et in lacrimis totus effusus: »Cogor, ait, pro ecclesiae liberatione ac pace hoc pati, hoc permittere, quod pro vita mea nullatenus consentirem.« Ad hanc enim securitatem confirmandam episcopi et cardinales qui capti fuerant expetebantur, nec omnino aliter aut captivorum dimissio, aut ecclesiae pax, quantum in ipsis erat, poterat provenire. Cum itaque comes Albertus de Blanderada et caeteri imperatoris laterales juramentis condiciones praescribi non sinerent, pontifex ait: »Quandoquidem condicionem perscribi non patimini, verbis apponam.« Tunc totus ad imperatorem conversus, dixit: »Juramenta haec ideo facimus [Col. 0866D] tibi, ut vos illa quae pacti estis faciatis et observetis.« Quod imperator cum suis omnibus laetissime ac libentissime annuit. Ex verbo igitur papae ab eis juratum est (Apr. 11) in agro juxta pontem Mammeum [(1421) 1Kb] , qui Romanos a Teutonicis dirimebat, in hoc videlicet modo, quod ulterius non inquietaret imperatorem neque ejus imperium de investitura [Col. 0867A] episcopatuum et abbatiarum, et de injuria sibi illata et suis in persona et bonis; imperatoris [4613 1Kb] aliquod malum sibi vel alicui personae non redderet pro hac causa, et penitus in persona imperatoris nunquam anathemata ponat; et concederet eidem imperatori et ejus imperio, et privilegio suo sub anathemate confirmaret [4614 1Kb] episcopos et abbates, libere electos, assensu imperatoris, sine symonia, quos idem imperator annulo et virga investiat, et episcopus investitus libere consecrationem accipiat ab archiepiscopo, ad quem pertinuerit. Si quis vero a populo et a clero eligatur, nisi ab imperatore investiatur, a nemine consecretur, et archiepiscopi et episcopi libertatem habeant consecrandi investitos ab imperatore. Et regnum et imperium et patriciatum [Col. 0867B] officii sui auxilio tenere adjuvabit. Cumque hoc sacramento firmasset, demum imperator juravit quod dimitteret eundem pontificem cum episcopis et cardinalibus, et omnes captivos qui cum eo vel pro eo capti sunt, et obsides, et securos perduceret intra portas Transtyberinae civitatis, nec ulterius caperet, aut capi permitteret. His qui in fidelitate sedis apostolicae manerent, et populo Romanae civitatis, pacem et securitatem servaret tam per se quam per suos, et in personis et rebus, qui pacem sibi servassent, eundem papam fideliter adjuvaret ut [4615 1Kb] papatum secure et quiete teneret, patrimonia et possessiones Romanae ecclesiae, quae abstulit, restitueret, caetera quae jure habere debet, more antecessorum recuperare et tenere adjuvaret bona fide, [Col. 0867C] et eidem pontifici fideliter obediret, salvo honore regni et imperii, sicut catholici imperatores catholicis pontificibus Romanis. Post haec Coloniensis archiepiscopus Fridericus, Gebeardus Tridentinensis, Bruchardus Monasteriensis, Bruchardus [4616 1Kb] Spirensis, Albertus cancellarius, Fridericus [(1422) 1Kb] , Herimannus, Albertus [(1423) 1Kb] , Fridericus [(1424) 1Kb] , Berengarius [(1425) 1Kb] , Fridericus [(1426) 1Kb] , Gotfridus [(1427) 1Kb] , et Guarnerius comites ac Bonifatius marchio [(1428) 1Kb] in hunc modum juraverunt. Restabat illa exactionis et extorsionis portio, ut de investiturae permissione privilegium imperatori personaliter scriberetur. Nec ipse igitur nec ipsius laterales passi sunt, ut intra Urbem scriptura ipsa differretur, ubi sigillum pontificis [Col. 0867D] dimissum fuerat. Altero itaque die (Apr. 12) in eodem campo qui Septem Fratrum dicitur, dum castra moverent, illud dictari oportuit, et transito juxta pontem Salarium Tyberis fluvio, dum aput Octavum castra sita essent, accitus ab Urbe scriniarius scriptum illud inter nocturnas tenebras exaravit; cui nimirum scripto ibidem quamvis invitus [Col. 0868A] pontifex subscripsit. Porro cum ibidem cartam ipsam imperator accepisset, postmodum tamen cum ad beati Petri ecclesiam pervenissent, post coronae acceptionem, eam ad manum pontificis retulit, nec solum contra ejus voluntatem, sed etiam contra omnem consuetudinem de ejus manu accepit (Apr. 13). Coronatus est autem idem imperator, portis omnibus Romanae urbis, ne quis civium ad eum accederet, obseratis. Cumque ad hostiae confractionem venisset, partem ipse accipiens, partem imperatori contradens, dixit: »Sicut pars ista vivifici corporis divisa est, ita divisus sit a regno Christi et Dei, quicumque pactum istud dirumpere temptaverit.« Post coronationem, finitis missarum solempniis, imperator statim ad castra in campum egreditur; [Col. 0868B] pontifex autem Urbem ingressus est. Abhinc igitur in Romana ecclesia scandala dissensionum et scismatum oriri coeperunt.

41. His quoque diebus, dum abbas noster Bruno ecclesiam sancti Thomae apostoli extra castrum Vallis frigidae sitam solempniter dedicasset, mulier quaedam quam immundus acriter vexabat spiritus, ad eum delata est; cujus calamitati compatiens, oratione praemissa aquam de qua manus laverat, patienti feminae in potum tribuit, moxque ab ea diabolum effugavit. Eo etiam tempore quidam presbyter in Alemanniae partibus, dum quendam puerulum psalmum 113 edoceret, et eo relicto alio perrexisset, puer somno fessus deprimitur; moxque rediens presbyter excitavit illum, imperans illi legere [Col. 0868C] psalmum. Puer autem perterritus, coepit alios corde tenus dicere versus: increpatus autem a magistro, ut psalmum potius quam versus diceret, ille magis ac magis coepit illos repetere. Intelligens autem presbyter puerum per Spiritum loqui, coepit illos ex ore illius describere. Versus autem hi sunt: »Rex morietur, et ursus interficietur, et erit terror in diversorio. Sol et luna emittent venenum suum, et stellae pluent sanguinem. Regina destruetur, et non stabit regnum ejus, et erit superstes, Rex christianorum processit ex alvo matris; quem genuit, interfecit. Oculi ejus ut faces ardentes, et ungues ejus sicut gris [4617 1Kb] . Alia autem die puer interrogatus, nichil se ex hoc scire professus est.

[Col. 0868D] 42. Praephatus namque abbas, sociatis sibi Guala Legionensi [4618 1Kb] episcopo, et Robberto Parisiensi [4619 1Kb] [(1429) 1Kb] , et aliis cardinalibus, coepit omnimodis instare pontifici, ut privilegium quod imperatori fecerat disrumperet, eumque anathematis vinculo innodaret. Hi [(1430) 1Kb] autem qui cum papa in vinculis fuerant, dicebant: »Quod antea praedicavimus, praedicamus [Col. 0869A] una et consona voce, et quod dampnavimus, damnamus. Alii autem non solum non [4620 1Kb] dampabant ea quae contra apostolicam et universalem ecclesiam facta fuerant, verum etiam satis impudenter defendere conabantur. Igitur, dum istiusmodi dissensionibus apostolica ecclesia quateretur, relatum est eidem pontifici, quod supradictus vir illius dissidii et scandali dux et signifer esset. Quod ubi praedictus abbas audivit, temporis opportunitate reperta dixit ad eum: [(1431) 1Kb] Inimici mei dicunt tibi; quia te non diligo, et quia de te male loquor; sed mentiuntur. Ego enim sic te diligo, sicut patrem et dominum diligere debeo, et nullum alium te vivente volo habere pontificem, sicut ego cum multis aliis tibi promisi. Audio tamen Salvatorem meum michi dicentem: [Col. 0869B] Qui amat patrem aut matrem plus quam me, non est me dignus« (Math. X, 37). Unde et apostolus dicit: »Si quis non diligit Dominum Jesum, sit anathema maranatha (I Cor. XVI, 22). Debeo igitur diligere te: sed plus debeo diligere illum, qui et te fecit, et me. Huic enim tanto amori nichil unquam praeferendum est. Foedus autum illud tam foedum, tam violentum, cum tanta proditione factum, tam omni pietati et religioni contrarium, ego non laudo: quis enim illud laudare potest, in quo fides violatur, ecclesia libertatem amittit, sacerdotium tollitur, unicum et singulare hostium ecclesiae clauditur, multa hostia aperiuntur; per quae quicumque intrat, fur est et latro? Habemus canones, habemus sanctorum patrum constitutiones a temporibus apostolorum [Col. 0869C] usque ad te: via regia incedendum est, neque ab ea in aliquam partem declinandum. Apostoli omnes illos damnant [(1432) 1Kb] , et a fidelium communione segregant, quicumque per saecularem potestatem ecclesiam obtinerent; laici enim, quamvis religiosi sint, nullam tamen disponendi ecclesiam habent facultatem. Haec namque constitutio apostolorum sancta est; cui quicumque contradicit, catholicus non est: omnis autem qui haeresim defendit, haereticus est; nemo autem hanc non esse haeresim dicere potest, quam sancta et apostolica ecclesia in multis conciliis haeresim nominavit, et simul cum suis auctoribus dampnavit et excommunicavit.« Talis allocutio inter pontificem et abbatem invidiae et odii fomitem ministravit. Inter reliqua autem, [Col. 0869D] quae tunc contra eumdem abbatem locutus est, ait: »Si non acceleravero tollere ei abbatiam, futurum est, ut ipse suis argumentationibus Romanum michi tollat pontificatum.« Quapropter eidem abbati ab Urbe direxit epistolam [(1433) 1Kb] , per quam mandat, [Col. 0870A] quod non deberet episcopus simul esse et abbas, nec ulterius ferre sedem apostolicam, aliquem episcopum tam famosissimae abbatiae praeesse. Fratribus etiam per Leonem Ostiensem episcopum et hujus coenobii monachum litteras misit, in quibus praecepit, ut ulterius eidem viro obedientiam non exiberent, sed secundum Deum regulariter sibi abbatem eligerent; quod si aliter agerent, in omnibus cellis huic coenobio subditis abbates proprios ordinaret. Hoc ubi abbas audivit, fratres convocans coepit ostendere illis dissensionem, quae inter se et pontificem pro causis ecclesiasticis erat, simulque etiam monuit illos, ut si vellent abbatem quem ipse eligeret, et illos et hunc locum pro suo posse protegeret atque defenderet. Erat tunc in hoc monasterio [Col. 0870B] frater quidam Peregrinus nomine, natione Ligur, saeculari astutia callidus, cui eandem abbatiam dare decreverat. Quod cum fratres praescissent, dixerunt abbati, quia quandiu ipse vellet abbatis jure praeesse, omnes illi ut patri et domino obedirent: sin autem abbatiam vellet relinquere, electionem quae illis praecepto regulae debebatur, nulli omnino contraderent, sed ipsi antiquo more abbatem sibi eligerent. Hoc ubi ille audivit, putans se id violenter implere, armatos milites ad monasterium custodiendum in suum auxilium evocat. Die vero altero fratribus cum pace ad missam celebrandam ecclesiam intrantibus, subito advenit diversis armata telis multitudo furentium, et qui essent, qui voluntatem abbatis nollent implere, quaerentium. Fratres autem nimis [Col. 0870C] haec indigne ferentes, ac unanimiter super illos irruentes, de monasterio ejecerunt. Quod cum abbati nuntiatum fuisset, ad hoc monasterium ascendit, et ad se fratres advocans: »Nolo, inquit, ut propter me inter vos et Romanam ecclesiam scandalum oriatur, ideoque virgam pastoralem quam michi tradidistis recipite, et mox eam super altare ponens, fratribusque absolutionem faciens, ad episcopatum suum reversus est, ubi sancta conversatione feliciter usque ad Oderisii II. abbatis tempora vivens, e mundo recessit pridie Kal. Septembris [(1434) 1Kb] ; sepultus vero est in civitate Signina in ecclesia sanctae Dei genitricis et virginis Mariae: ad cujus memoriam miracula Dominus patrare non desinit usque in hodiernum diem. His diebus defuncto in Terracinensi [Col. 0870D] ecclesia Benedicto episcopo Gregorius hujus coenobii a pueritia monachus et in scripturis sanctis eruditissimus, a Romano pontifice in eadem ecclesia episcopus sustituitur [(1435) 1Kb] . Similiter etiam in coenobio sancti martiris Christi Vincentii, Amicus hujus [Col. 0871A] Casinensis monasterii decanus abbas praeficitur [(1436) 1Kb] , et in Romana ecclesia Oderisius [(1437) 1Kb] et Roscemannus [(1438) 1Kb] diaconi cardinales ordinantur.

GIRARDUS hujus monasterii abbas quadragesimus primus, sedit annis undecim, mensibus tribus,

43. Hic nobilissima Marsorum comitum progenie originem ducens, in primis pueritiae suae annis omnipotenti Deo in hoc monasterio oblatus, atque a Desiderio abbate susceptus, et in monasterio sancti Nycolai in Pica praepositus constitutus, demum vero ab Oderisio qui Desiderio in monasterii successit regimine, hujus loci decanus ordinatus est. Sed cum post Ottonis transitum, Bruno ordine quo supra retulimus (c. 31) abbas effectus fuisset, Romanus pontifex graviter ut antea jam diximus ejus ferens electionem, [Col. 0871B] scripsit ei ut abbatiam dimitteret, ac episcopatum suum peteret. Ille scismatis et discordiae periculum metuens, abbatiam reliquit. Post haec fratres in capitulum convenientes, omnium unanimitate abbas ordinatus est (An. 1111. Oct.). His quoque diebus Roggerius dux Apuliae vita decedit, et in loco ejus Guilielmus filius ejus substituitur (Feb. 21).

44. Tunc temporis Ugo quidem transalpinus miles, cui de Albaspina [4621 1Kb] cognomen inditum fuerat, istis in partibus apud plerosque comites suis armis deserviens, ditiaque stipendia lucrans, rebus satis prosperis dulcissimae juventutis voluptatibus utebatur. Erat enim cum manu promptus tum etiam sermone facundus. Is cum Raone Rahelis filio, [Col. 0871C] Teanensis civitatis comite ipsa coenae dominicae solempnitate sanctum pascha celebraturus ad hoc monasterium devotione non modica veniens, declivi montis scabrosa via equitatura concidens horribilem nimis crurium fracturam passus est, et non aliter quam in lectulo huc asportari praevaluit; moxque se ante beati Benedicti corpus poni, instantissima prece deposcit, ibique magnis clamoribus vociferans, totum diem flendo consumsit. Cumque jam sequentis noctis tenebrae die finem imponerent, mansionarius ecclesiae foras illum deferre famulis quibusdam mandavit. Ille autem magnis sacramentis contestari coepit, se nullo modo inde nisi convalesceret exiturum, et aiebat: »Hic hic ante illius corpus, cujus cum ardenti desiderio curiam visitarem, tanto [Col. 0871D] mei corporis usus sum infortunio, hic, inquam, ad illius injuriam jacens, continuo naturae satisfaciam; nisi consuetam sibi protinus michi tulerit opem.« Quibus dictis, recedentibus cunctis ipse quoque semisopitus paulisper obticuit. Cum ecce videt sacrosanctum [Col. 0872A] altarium, in quo Benedicti patris est corpus reconditum, quasi divinitus aperiri; indeque venerandae canitiei virum egredi, illo scilicet habitu quo in festivis processionibus abbates uti consuerunt. Qui propius accedens, et fracturae locum benigna manu contingens, dixit: Ecce sanus factus es, minitari jam desine. Aeger autem continuo sanus surgens et incolumis, noctem illam in Omnipotentis laudibus expendit. Mane autem facto, rem gestam innotuit, gratiarumque actiones Deo et patri Benedicto permagnificas reddidit. Post festum itaque non minori quam decuit mentis laetitia celebratum Teanum Hugo rediit coelestisque ignis ardore calescens, mundo mundanisque, omnibus vale dicens, se ipsum quoque secundum [Col. 0872B] divinum praeceptum sibi abnegans, nudus et expeditus secutus est Christum; moxque ad fontem de Corrigia [(1439) 1Kb] xenodochium construens tam religioso vitae tramite ad supernam patriam currere coepit, ut calciamentis quidem nullis, vestimentis vero tantum laneis usus sit. Idem etiam post 15 annos rursus huc veniens, quasi adeptae salutis rependio beato Benedicto perpetuo se tradidit servum, veridicoque ore superius dicta multotiens fatebatur. Eo etiam die Rao filius Raelis remisit super altare beati Benedicti cunctam pertinentiam cellae nostrae de Tiano et juravit [(1440) 1Kb] quod quietam nobis dimitteret quemadmodum temporibus Jordani principis fuerat reservans sibi hoc tantummodo, quod homines nos tri duobus diebus per ebdomadam suo servitio deputentur [Col. 0872C] usque in 4 annos, et ipse ob hoc dimitteret de solito censu, quem accipit de Casa Flamma vel aliis annuatim tarenos 100; completo ergo termino, caetera omnia quieta dimittat [4622 1Kb] in perpetuum.

45. Mittit dehinc pontifex nostro abbati, quatinus praeparatis omnibus ad Urbem pergat, videlicet ut proximo mense Martio abbatiae consecrationem accipere debeat. Praeparatis igitur necessariis iter arripiens, Romam advenit, ibique consecrationem indeptus, privilegium ab eo de omnimoda monasterii hujus libertate recepit (an. 1112.). Feb. 4. Mense itaque Martio adveniente facta est ibi sinodus (an. 1112. Mart. 18) [(1441) 1Kb] , in qua cum omnibus episcopis [4623 1Kb] de negotio sedis apostolicae et Romani imperii tractaretur. [Col. 0872D] Papa [(1442) 1Kb] professus est, se non tam sua quam aliorum concaptivorum liberatione, cum imperatore fecisse quod fecit; seque omnino catholicum esse, firma ac vera ratione ostendit. Privilegium etiam quod fecit; contra omne jus et fas, necessitate fecisse confessus est. Quicquid vero sui praedecessores [Col. 0873A] statuerunt et damnaverunt, omnia similiter confirmavit et damnavit. Hoc episcopi audientes illud scriptum privilegium, si privilegium vocandum, audierunt, et omnino in perpetuum condemnaverunt.

46. Eodem vero anno Alexius imperator cujus supra memoravimus, strenuissimos de suo imperio viros cum litteris Romam direxit, per quas significabat se idem imperator primitus de injuria et captivitate summi pontificis, a Romanorum imperatore sibi illata, nimium dolere [(1443) 1Kb] ; deinde gratias agens collaudabat illos, quod viriliter contra eum stetissent nec illi ad votum cessissent, atque ob id, si animos illorum promptissimos ac paratissimos inveniret, prout sibi ab istis partibus jam dudum mandatum fuerat, vellet ipse, vel Johannes filius ejus, [Col. 0873B] secundum morem antiquorum fidelium videlicet imperatorum a summo pontifice Romae coronam accipere. Romani autem se omnino paratissimos fore secundum voluntatem illius, per eosdem nuntios mandaverunt. Mense autem Magio elegerunt de suis ferme sexcentos, et direxerunt imperatori ad conducendum eum. Qui venientes Casinum, honorabiliter a nostro abbate recepti sunt, atque cum illis legatos ad imperatorem direxit, per [4624 1Kb] quos servitium et orationem ei spopondit. Igitur cum Constantinopolim reversi fuissent, et una cum Romanis eidem imperatori narrassent quod illis noster abbas fecisset, censuit imperator eum in loco amicorum habendum, ac per hujus coenobii fratres 8 libras solidorum michalatorum et pallium triacontasimum beato Benedicto [Col. 0873C] direxit [(1444) 1Kb] . Insuper etiam eidem abbati mandavit, ut cum ipse Romam coronandus veniret, obviam ei usque Dirachium exiret, atque cum eo usque ad Urbem in ejus servitio permaneret.

47. His diebus Ugo filius Ugonis infantis de castro Fenuculi, una cum Landulfo Beneventano archiepiscopo, reddidit beato Benedicto ecclesiam sancti Petri in Russano, et sancti Johannis in pertinentiis de castro Helicuso, et sancti Georgii in castro Feniculi, et sancti Martini in pertinentiis de castello qui dicitur Turrepalatium, et sancti Januarii in pertinentiis civitatis Beneventanae, cum pertinentiis illarum, quas videlicet pater ejus ad diem obitus sancto Benedicto tradiderat.

[Col. 0873D] 48. Alio vero anno praephatus papa Paschalis iterum ad has partes deveniens (an. 1112), cum nostro abbate sinodum celebraturus Beneventum perrexit; in qua videlicet per Sennem Capuanum archiepiscopum proclamationem fecit de ecclesia sanctae [Col. 0874A] Sophiae in Beneventu (an. 1113. Febr.), quae violenter a dicione hujus loci subducta fuerat, sed nichil exinde habere justitiae potuit. Proclamavit [(1445) 1Kb] etiam super Benedictum Terrae majoris abbatem, quod ecclesiam sanctae Mariae in Casali plano, quae juris hujus loci extiterat, invasisset. Tunc pontifex, licet ab abbate Oderisio olim exinde pulsatus fuisset, missis iterum atque iterum litteris, apposita etiam interdictione vel loci vel ordinis, eundem abbatem ad se venire coegit. Data est igitur per biduum (Febr. 11-12.) jurisperitis licentia disputandi. Novissime auctores monasterii Terrae majoris probationem possessionis quadragenariae intenderunt. Caeterum eorum testes non ex visu et auditu, sed ex fama testimonium profitentes, nec legibus nec canonibus [Col. 0874B] suscipi potuerunt. At contra nostri quadragenariae vel tricenariae possessionis interruptionem modis talibus astruebant: testes duos notae religionis monachos, unum episcopum, alterum diaconum protulere, qui se praesentibus supradictam ecclesiam sanctae Mariae de Casali plano per Desiderium memoriae felicis abbatem locatam Rodulfo presbytero asserebant, sicut in locationis descriptione ostendebatur, sub censu 6 bizanteorum [(1446) 1Kb] . Tres etiam ab eis layci testes prolati sunt, qui se vidisse profiterentur [4625 1Kb] per annos 40, priusquam ecclesiam illam Terrae majoris monasterium invasisset, hujus coenobii monachos ibidem fuisse praepositos [(1447) 1Kb] . Legum igitur pontifex auctoritate perspecta, monasterio [Col. 0874C] Terrae majoris super hoc negotio perpetuum silentium indixit, et demum ecclesiam de Casali plano cum possessionibus suis apud nostrum monasterium per privilegium quietam in perpetuum manere constituit (Febr. 13). Tunc [(1448) 1Kb] temporis (Ap.) et Robbertus comes de Lauretello quadragesimali tempore causa orationis ad hoc monasterium veniens, una cum Oldiberto milite suo obtulit beato Benedicto quicquid sibi [(1449) 1Kb] pertinebat in territorio sancti Martini in Pisile. Sequenti vero anno (1114) Guillelmus dux, filius Roggerii ducis, ad hunc locum deveniens (Oct.), per praeceptum [(1450) 1Kb] confirmavit in hoc loco quidquid Robbertus et Roggerius duces sancto Benedicto tradiderunt, confirmans insuper terram quam olim in Trojano apud [Col. 0874D] Sanctam Justam in hoc loco concesserat; adjiciens insuper, ut animalia nostra quae annualiter in suam terram devenerint, pascua in solitis locis habeant, et absque sua hominumque suorum vel alicujus personae contrarietate vel infestatione seu reditione [Col. 0875A] maneant et redeant, mille librarum auri pena indicta. Fecit et aliud praeceptum (an. 1126. Aug.) de Castelione de Baroncello [(1451) 1Kb] , cum pertinentiis suis, ut homines qui in eo manent, solidi [4626 1Kb] , quieti, et liberi sint a se et a suis, ab omni datione vel censu. Sed et Constantia filia regis Francorum, cum Boamundo filio suo, eodem anno (1114. Apr.) obtulit in ecclesia sancti Petri imperialis in civitate Tarento 86 familias hominum cum rebus suis, et quicquid eidem loco concessum est per praecepta et oblationes.

49. Eodem vero anno papa Paschalis cum apud Ceperanum sinodum celebraret (Oct.), archiepiscopus Consentinus proclamationem fecit super Roggerium comitem Siciliae, qui eum de archiepiscopatu [Col. 0875B] dejiciens, invitum et renitentem monachum fieri jusserat. Ad haec papa: »Hoc ad me non attinet; abbatis enim Casinensis est judicare et discernere de talibus, cui hanc praerogativam praedecessores nostri contulerunt. Dona namque et vocatio Dei, sicut apostolus, sine penitentia sunt (Rom. XI, 29). Illud ergo donum, quod omnipotens Deus beato concessit Benedicto, ac per eum Casinensi coenobio, nulla potest ratione convelli: idemque abbas Casinensis super re tali respondeat.« Tunc abbas: »Non vult Deus coacta servitia; unde si contra vestram voluntatem monasticum institutum arripuisti, vestrum erit vel relinquere vel tenere. Quapropter sanctae religionis habitum quod inviti sumpsistis, ut ad pedes domini nostri apostolici deponatis praecipimus; [Col. 0875C] demum, ut ante jam dixi, vestrum erit vel recipere vel dimittere.« Ille autem continuo ad pedes summi pontificis vestimenta deponit monastica, sed nullo modo ei ab aliquo persuaderi potuit ulterius resumere. In eodem etiam concilio idem apostolicus investivit Guillelmum ducem de ducatu Apuliae et Calabriae. Ibi etiam cum Landulfus Beneventamus archiepiscopus accusatus fuisset, et se purificare de objectis non valeret, ad hunc locum fugit, papae sententiam audire declinans; sed qualiter rogatu nostrae congregationis et pontificii ordinem et papae gratiam rursus habuerit, loco suo scribemus [(1452) 1Kb] .

50. Hoc etiam anno, cum fratres nostri coenobii a Sardinia remearent, pyratae Saracenorum super eos [Col. 0875D] irruentes in Africam vinctos duxere. Quod ubi noster abbas agnovit, pretium pro redemptione eorum illuc transmittere studuit; sed hi qui deferebant ventorum vi in Syciliam appulsi sunt. Igitur dum haec ad notitiam Roggerii magnifici comitis pervenissent, amore sanctissimi patris Benedicti [Col. 0876A] ductus, nuntios suos ad regem civitatis Calamensis [(1453) 1Kb] , quod a Sarracenis Alchila dicitur, destinavit, quatinus illos ad hoc monasterium redire permitteret, si ejus frui amore, si ejus pace uti desideraret. Annuit protinus Calamensis rex tantis postulationibus, eosdemque fratres legatis ipsius comitis tradidit; jam enim Azzo, hujus sancti loci decanus, in eadem captione vita decesserat. Qui per Africam Syciliam venientes, honorabiliter ab eodem comite suscepti [4627 1Kb] , atque ad hunc nostrum monasterium retransmissi.

51. Operae pretium reor, ea quae omnipotens Deus ad jam dicti decani declaranda ostendit merita, opusculo praesenti annectere. Hic [(1454) 1Kb] igitur dum in eadem provincia defunctus fuisset, corpus ejus in [Col. 0876B] ecclesia beatae Mariae ante altarium sepultum est. Factum est autem intempestae noctis silentio, Sarraceni inde transeuntes, dum luna radios suos emitteret, viderunt eum foris justa hostium basilicae sedentem, librumque in manu tenentem. Tunc illi obstupefacti, alios Sarracenos clamare coeperunt, dicentes: »Currite citius, currite, huc properare studete! nam presbyterum [4628 1Kb] christianorum, qui in isto mense mortuus est, ante hostium ecclesiae sedentem conspicimus.« Hoc igitur reliqui audientes, portas civitatis egressi illuc tendere festinaverunt. Cumque ad eum appropinquassent, vir Domini inter limen hostiumque basilicae ingressus, nusquam comparuit. Quadam vero die mansionarius ingressus ecclesiam, repperit lampadem quae super sepulchrum [Col. 0876C] ejus pendebat, ardentem. Tunc iratus, puerum qui ei jugiter in ecclesia serviebat vocavit, eique dixit: »Cur lampadem accensam reliquisti?« Ad quem puer respondit: »Ego quando ecclesiam clausi, lucernas omnes extinxi; hanc autem quis [4629 1Kb] accenderit, ignoro.« Animadvertens autem vir ille quod in re erat, lampadem extinxit, ecclesiam clausit; alioque die ingressus ecclesiam, eam ardentem repperit. Hoc igitur dum saepius fieret, nuntiatum est regi Sarracenorum; qui in re insolita admiratus, et putans a christianis ista confingi, destinat Sarracenos qui lampadem extinguerent oleumque inde traherent. Quod dum factum fuisset, alio die ecclesiam ingressi, lampadem lucentem, atque aquam in morem olei ardentem invenere. Qui praepete cursu [Col. 0876D] inde egredientes, ad regem venerunt, et cuncta quae evenerant per ordinem pandunt. Tunc rex lampadem extingui, et Sarracenos die ac nocte ecclesiam custodire praecepit, ne quis christianorum ibidem intraret; qui praeceptis ejus parentes, ecclesiam custodire coepere. Nocte autem adveniente, Sarraceni [Col. 0877A] qui ecclesiam observabant, oculos in coelum levantes, stellam de coelo super lampadem ecclesiae radiantem aspiciunt. Tunc obstupefacti fores ecclesiae reserant, lampademque lucentem aspiciunt, cursuque celeri ad regis tendentes palatium, seriatim quae viderant narrare coeperunt. Rex vero suorum talia dum audisset ab ore, dictis derogans fidem, lampadem extingui, et ecclesiam sicut prius custodire praecepit; exurgensque ad domum callifae, qui ecclesiam luminabat [(1455) 1Kb] perrexit. Cumque jam nox advenisset, elevatis in coelum oculis, vidit stellam super lampadem ecclesiae radiantem, eandemque radio suo accendentem; statimque Sarracenos ad ecclesiam mittens, lampadem ardentem reversi nuntiarunt. Tunc rex proponit edictum, ut [Col. 0877B] christiani liberam in ecclesiam ingrediendi facultatem haberent.

52. Eodem quoque tempore Robbertus Aversanus episcopus praesente Romano pontifice promovit litigium contra hoc monasterium de ecclesia sanctae Agathae in Averse. Cumque diu inter nos et illos in Romana curia haec causa saepius ventilata fuisset, ex praecepto Romani pontificis et cardinalium, quibus grave videbatur totiens eandem causam in judicio audire, una cum clericis Aversanae ecclesiae idem episcopus eandem ecclesiam in perpetuum huic nostro Casinensi coenobio habendam concessit [(1456) 1Kb] , pena 50 librarum auri apposita. Hic abbas fecit libellum hominibus habitantibus in castro sancti Angeli de terris et silvis huic monasterio pertinentibus [Col. 0877C] in loco qui dicitur Tabulenla, justa tenorem antecessorum suorum, unde recepit libras denariorum decem.

Huic abbati Robbertus princeps jurejurando firmavit totam ex integro abbatiam, et omnem terram, castra, et monasteria, sicut illa tenuit Otto abbas octo dies antequam mortuus esset, et omnia quae hoc monasterium retinebat infra principatum Capuanum. Id ipsum fecit Andreas consul et dux Cagetanorum [(1457) 1Kb] de terra sancti Benedicti, et nominatim de castro Pontiscurvi cum pertinentiis suis.

53. Tunc temporis Benedictus Fundanae ecclesiae episcopus et hujus coenobii monachus, contendere coepit adversus hoc monasterium pro pecunia, quam [Col. 0877D] Contardus praedecessor suus in hoc loco deposuit; cujus pecuniae partem idem episcopatui redditam fatebatur, partem vero nostram [4630 1Kb] . Noster vero [Col. 0878A] abbas causam se ignorare dicebat; et eum hujus rei negotium diu multumque ventilatum fuisset, quoniam et de quantitate pecuniae dubitabat [4631 1Kb] , et utrum minus esset redditum quam in deposito fuisset acceptum: tandem ad hanc venimus conventionem, quod hujus rei gratia noster abbas concessit eidem episcopo usque ad obitum suum monasterium sancti Nycolai in Pica, ut haberet inde omnem redditum quem hoc monasterium esset habiturum, praeter consuetas salutes temporibus suis. Hic abbas cum adhuc praepositurae officio fungeretur in ecclesia sancti Nycolai in Pica, tempore patris Desiderii, acquisivit a Girardo, Richardo, et Leone Fundanis consulibus ecclesiam sancti Onufrii cum pertinentiis suis; et quoniam supradictus locus in devexo montis [Col. 0878B] latere constructus latronum direptionibus semper patebat, illam Gyrardus diruens, in monticulo justa posito construxit monasterium in honorem sancti confessoris Christi Onufrii; atque de monasterio sancti Nycolai in Pica omnium mobilium medietatem auferens, partem etiam monachorum ejusdem loci ibi transmittens, sedecim fratres illic Christo servituros aggregavit. Pari etiam modo in Aliphano territorio ecclesiam sanctae Mariae in Cingla a fundamentis diruens, magnificam et speciosissimam ad similitudinem hujus ecclesiae sancti Martini in priori loco renovavit. Hic abbas concambiavit cum Grimaldo, filio Majonis de Aquino, terram in Ulmitu, recipiens aliam petiam terrae in Aspranu cum pertinentiis suis, 50 bizzanteorum pena apposita.

[Col. 0878C] 54. Sub isdem fere diebus, cum jam ab incarnatione Domini annus millesimus centesimus ac quintus decimus elaberetur, 11 Kal. Martii, castrum hujus nostri monasterii quod Suium [(1458) 1Kb] dicitur, quodque a patris Desiderii tempore ab hoc monasterio subtractum fuerat, post decessum Richardi de Aquila, qui eundem castrum tenuerat [(1459) 1Kb] , captoque Alexandro qui uxorem ejusdem Richardi acceperat, Suienses non ferentes insolentiam exactorum ejusdem Alexandri, eundem castrum in manus praephati abbatis reddiderunt [(1460) 1Kb] . Rangarda igitur uxor praephati Richardi, hoc agnito, turrem quae Ad mare dicitur proditione custodum in sua accipiens, villam Laurianam [(1461) 1Kb] , Casam majorem, Sanctum Benedictum in Suessa, et omnia quae in sua [Col. 0878D] dicione ad Casinense coenobium pertinebant ab hujus loci potestate subtraxit; et ex tunc et deinceps, quicquid adversi, quicquid incommodi Casinensi [Col. 0879A] coenobio excogitare poterat, inferre non desinebat. Abbas autem non segnis ad haec, aggregato exercitu, Suessanam terram igne ferroque devastare omnimodis coepit. Rychardus etiam tunc Bartholomei de Caleno filius, propter pugnam quam cum eadem Ringarda pro ducatu Cagetano habebat, eidem abbati per sacramentum firmavit totam ex integro abbatiam, et quam antea recuperare posset in terra Fundana, vel in terra Guidonis de Castro, vel comitum de Cyccano, et intra Capuanum principatum, in comitatu Aquinensi, Benafrano, Aliphano, ac Teanensi, et nominatim castellum de Suio cum pertinentiis suis, et specialiter viam per flumen Garilianum eundi et redeundi cum navigiis, et mercata ad portum de Suio, et specialiter terras, quae ab [Col. 0879B] eadem Rangarda sublatae fuerant, id est curtem sancti Johannis ad Currenti, curtem de Lando de mari, Casam majorem, Laurianam, Sanctum Benedictum de Suessa, et terras quas retinebat Gezzolinus. Id ipsum fecit et Robbertus princeps, jurejurando confirmans beato Benedicto supradictum castrum de Suio cum pertinentiis suis [(1462) 1Kb] .

55. Sequenti [(1463) 1Kb] anno, mense Madio, jam dictus papa Paschalis Romam egrediens venit ad hoc monasterium, nostrumque abbatem secum ducens, synodum celebraturus Trojam perrexit (Aug.), indeque regrediens ecclesiam sancti Vincentii, quam Gyrardus hujus coenobii monachus justa ortum Vulturni fluminis a fundamentis construxerat, sollempniter dedicavit [(1464) 1Kb] ; in qua etiam noster abbas [Col. 0879C] duo pallia optulit. Hujus abbatis tempore Almannus in hoc sancto coenobio monachus defunctus est (Sept.) cujus vita quantum Deo complacuit, exitus illius patefecit. Hic [(1465) 1Kb] itaque e Melfia civitate, de qua oriundus erat, ad hunc locum perveniens, districtissime satis et continentissime vixit; omnibus enim noctibus justa ecclesiam sancti Andreae apostoli in cymiterio fratrum nudus permanens et psalmos canens, duris scoparum ictibus carnem suam affligere non desinebat. Sub istius autem abbatis tempore cum idem vir intempestae noctis silentio esset defunctus, Nycolaus cellararius extra monasterium manens, elevatis oculis vidit tectum desuper aperiri, et ex eo maximum globum ignis egredi, atque in coeli alta deferri. Statim vero ad [Col. 0879D] monasterium nuntium mittens, invenit ea hora fuisse Almanni obitum, qua globum ignis de monasterio egredi coelique alta petere vidit. Hanc autem visionem sicut cellararius aforis, ita et Carbo, unus ex hujus loci prioribus qui adhuc superest, in monasterio positus vidit. Hic vero quandiu vixit, tribus [Col. 0880A] diebus in epdomada panem et aquam comedit, et numquam nisi certa solvit festivitate jejunium.

56. Interea cum homines de civitate sancti Germani nostro abbati saepe inquieti et rebelles existerent, ad horum nequitiam refrenandam Gerardi animus ingens erigitur. Unde cum Oderisio praeposito et Seniorecto decano, qui post abbates hujus coenobii extiterunt, aliisque prudentibus viris communicato consilio, quosque hujus loci fideles in suum auxilium evocans, 17. Kal. Februarias nocturno tempore monticulum Janulae qui eidem civitati imminet cepit, atque a civibus obsides accipiens, eandem Janulae arcem, quae a temporibus Aligerni abbatis destituta ac desolata fuerat, restruere vir strenuissimus coepit. Primo itaque in [Col. 0880B] montis summitate turrem speciosissimam ac valde maximam extruxit, justa quam duas veteres turres dirutas reparavit. Jam vero abbatis cameram cum cappella et reliquis officinis pulcherrime satis construens, ipsius arcis ambitum muro firmissimo sepsit, et sic demum rebelles et infidos quietos manere coegit. Pari etiam modo castrum Pontiscurvi, Cardetum, Vitecusum ac Suium muris turribusque munivit.

57. His diebus defuncto in Cagetana ecclesia Alberto [4632 1Kb] episcopo, Richardus hujus coenobii a pueritia monachus eidem ecclesiae episcopus datur. Romanus interea pontifex cum ad paganorum saevitiam edomandam sollicitus esset, Romanos, Pysanos, aliosque de diversis partibus evocans, sub [Col. 0880C] remissione omnium peccatorum illos ad insulas Baleares direxit (an. 1114). Quo dum venissent, diu multumque illas expugnantes, tandem in deditionem acceperunt, centum [(1466) 1Kb] milibus Sarracenorum gladio interemptis. Hoc praeterea tempore Hector, Pandulfus, et Gisulfus, filii [4633 1Kb] Pandulfi de Presenzano, antiqui hostis malitia debriati castrum hujus monasterii quod Caminum dicitur furtive subripientes, terras hujus coenobii sibi contiguas modis omnibus infestare coeperunt. Abbas autem ut erat magnanimis, exercitum aggregans, terram illorum igne ferroque consumpsit. Eodem vero anno praedictus papa Urbem egrediens, venit ad hoc monasterium, ubi honorifice nimis receptus, cum ei relatum fuisset de supradictis sacrilegis, qui ante [Col. 0880D] jam fatum castrum Camini invaserant, inter ipsa missarum sollempnia tanti mali auctores, nisi resipiscerent, a liminibus ecclesiae separavit. Quid tantis? Videntes sibi Deum in omnibus resistere, eundem castrum in manus nostri abbatis reddiderunt, atque ad hoc monasterium venientes, cuncta congregatione [Col. 0881A] astante supradictum castrum supra beati Benedicti altarium refutavere. Lando interea filius Landonis comitis, more parentum suorum ab hujus loci infestatione nequaquam quiescens, in silva huic monasterio contigua, quae Tirille dicitur, castrum construere coepit. Erat tum in hoc sancto coenobio Johannes Romanae Ecclesiae cancellarius et hujus monasterii monachus, cujus superius memoriam feci; qui tantam insolentiam nequaquam ferendam censens, Seniorectum decannm aliosque ex fratribus secum assumens, eundem comitem adiit, atque illum ex parte Romani pontificis obtestare coepit, ut in possessione beati Benedicti castrum non aedificaret, nisi anathema apostolicum experiri vellet. Tum ille et pontificis ira et beati [Col. 0881B] Benedicti justitia agnita, de eodem loco confestim recessit.

58. Tunc temporis quidam miles in Apulia in quodam conflictu a quodam iniquissimo captus, atque boia catenisque devinctus in foveam demersus est. Cumque per dies plurimos eodem nervo detineretur astrictus, et die noctuque sanctissimi patris Benedicti auxilium anxie flagitaret, quadam nocte ei apparuit dicens: »Dormis, an vigilas?« Et ille: »Ut cernis domine, plus in meae mentis archano de morte, quam de sompni quiete pertracto. Sed tu quis es, qui ad me venire dignatus es? notum ut facias, prona mente deposco.« Et sanctus: »Ego sum frater Benedictus, quem in tuo adjutorio venire rogasti. Nunc vero surge celerius; catenas vero [Col. 0881C] cum quibus ligatus es, quoniam propter itineris longitudinem ad corpus meum in Casino ferre minime vales, ad sepulchrum fratris Ottonis inclausi, qui meam regulam optime conservavit, suspende; et ob tuam liberationem laudes Deo reddendas ire ne tardes Casinum.« Haec cum dixisset, continuo miles surgens, invocato Redemptoris nostri ac beati Benedicti nomine, confestim catenae quae in pedibus ejus erant solutae sunt, et continuo surgens, quae sibi injuncta fuerant omni instantia implere curavit. Demum vero Casinum veniens, Deo patrique Benedicto laudes quam maximas retulit. Arderadus hujus loci hostiarius, dum noctis medio per plana quae Casinensi monti subjacent iter ageret, oculos ad sanctissimi patris Benedicti coenobium [Col. 0881D] vertens, vidit super eundem locum ad instar solaris splendoris descendisse maximam lucem: quae prius ecclesiam, postmodum vero totum monasterium operiens, usque ad dimidium fere horae spatium mansit; ac sic [4634 1Kb] demum lux, quae ante oculos ejus apparuerat, subtracta est. Eo [(1467) 1Kb] etiam tempore Sergius hujus coenobii monachus, natione Amalfitanus, dum vita decederet, Gregorium hujus [Col. 0882A] loci presbyterum rogavit, ut eum non dimitteret; qui postulationi ejus obtemperans cum eo permansit. Cum vero vitae ejus appropinquasset jam ultima hora, respiciens vidit beatissimam Dei genitricem Mariam ad se venientem, ilicoque manus sursum erigens, clamare coepit; »Domina mea, domina mea.« Quem interrogantes quid videret, ait: »Numquid nam non beatissimam virginem Mariam videtis? Hic nempe est.« Haec dum dixisset, animam exalavit.

59. Per hos dies Petrus filius Petri Mayni de civitate Aquinensi, optulit beato Benedicto quicquid sibi pertinere videbatur infra fines suprascriptae civitatis in valle Opplosa, et Surgili, et Cysternola, et omne quod sibi pertinebat apud Suium, loco qui [Col. 0882B] vocatur Casa majore, pena centum bizanteorum statuta. Adenulfus filius quoque Bernardi de Aquino, et ipse ad hoc monasterium veniens obtulit huic sancto loco quicquid sibi a paterno vel materno jure pertinebat in Sancto Urbano. Hoc etiam tempore (an. 1115. Aug. 17) abbas Gyrardus concessit [(1468) 1Kb] in vestiario hujus sacri coenobii ob fratrum utilitate, quicquid sancto Benedicto pertinebat in comitatu Termulensi, nec non et terras quae fuerunt Oldiberti militis, quas comes Robbertus sicut supra retulimus (c. 48) huic loco obtulit, anathematis innodatione [4635 1Kb] apposita, si aliquis successorum suorum hoc a vestiario fratrum subtrahere vellet. Concessit etiam in monasterio sancti Johannis de Capua Petram mellariam cum pertinentiis suis. [Col. 0882C] Sciendum sane quoniam in monasterio puellarum sancti Johannis abbatissa quidem debet eligi, cum necesse est, a sanctimonialibus, sicut ego ipse recolo me legisse in privilegio abbatis Aligerni, quod apud Capuanum beati Benedicti monasterium habetur, sed approbari et confirmari debetur judicio Casinensis abbatis, cujus etiam auctoritate consecrationem ipsa abbatissa accipere debet [(1469) 1Kb] .

60. Supradictus autem pontifex sociato sibi nostro abbate Romam rediens, mediante quadragesima synodum celebrare disponit (an. 1116. Mart.), in qua etiam noster abbas proclamationem fecit de cella sanctae Sophiae in Benevento; sed nullam exinde habere justitiam valuit. Quo etiam tempore, dum Pontius Cluniacensis coenobii abbas ad synodum [Col. 0882D] veniens, se abbatem abbatum esse jactitaret, interrogatus a Johanne cancellario, si Casinenses accepissent regulam a Cluniacensibus, an Cluniacenses a Casinensibus, Pontius respondit, quod non solum Cluniacenses, verum etiam omnes monachi in orbe Romano degentes regulam patris Benedicti a Casinensi coenobio acceperunt. Tum cancellarius: »Ergo si ex Casinensi coenobio tamquam a vivo [Col. 0883A] fonte monasticae religionis norma manavit, jure ac merito Casinensi abbati haec praerogativa a Romanis pontificibus concessa est, ut ipse solus qui Benedicti legislatoris est vicarius, abbas abbatum vocetur.« Per idem tempus Romani adversus jam dictum pontificem ferali inter se odio dissidebant. Nam pars maxima illorum, qui filium nuper defuncti praefecti [(1470) 1Kb] contra [4636 1Kb] voluntatem elegerant (April.), omnibus nisibus contra Petrum Leonis agebant, adeo ut nonnullas ejus turres destruerent, quia pro tempore ipso et cum ipso non consenserat pontifex voluntati eorum. His auditis Heinricus imperator, qui defuncta Mattilda tunc apud Liguriam degebat gratia disponendarum rerum illius, laetus effectus quia non bene cum papa conveniebat, [Col. 0883B] xenia imperialia Urbis praefecto et Romanis transmisit, adventum suum illis praenuntians affuturum. Pontifex interim loco cesserat, et Petro Leonis in munitionibus degenti, quoquomodo poterat subsidia ministrabat.

61. Anno autem dominicae incarnationis 1117. idem imperator congregato exercitu Romam advenit. Quod dum papa Paschalis comperisset, Urbem egrediens venit ad hoc monasterium, atque ab universa hujus loci congregatione rogatus, Landulphum archiepiscopum Beneventanum, quem supra (c. 49) depositum retulimus, in gradu suo restituit [(1471) 1Kb] , sicque per Capuam Beneventum ingressus est. Imperator interea urbem Romam ingrediens, [Col. 0883C] et pontificem exinde discessisse praenoscens, consules, senatores ac proceres partim donis, partim promissis ad se attrahens, Ptolemeo illustrissimo, Octavia stirpe progenito, Ptolomei magnificentissimi consulis Romanorum filio, Bertam filiam suam [(1472) 1Kb] in conjugio tradidit; eique dona perplurima conferens, quicquid avus ejus Gregorius aliique parentes habuerant vel retinuerant, praedicto Ptolomeo et haeredibus ejus imperiali auctoritate in perpetuum confirmavit [(1473) 1Kb] . Agit interim papa cum principe aliisque Normanuis, quatinus contra imperatorem congluttinentur, illique obsistant, vel certe contra jam dictum Ptolomeum, Romanorum consulem, generum ejus hominibus supradicti pontificis armatorum auxilium subministrent. Heinricus praeterea imperator in urbe [Col. 0883D] Roma persistens, paschalis die solempnitatem (Mart. 25) cum ingenti gaudio senatus populique Romani celebrare studuit, et quia pontificem ibidem [Col. 0884A] non invenit, et rationes suas cum rationibus ejus internuntiis mediantibus minime convenire videbat, coactus fervore aestatis secessit cum suis in hyperboreis regionibus, spondens se temperato aere agiliter Romam redire. Normanni vero imperatorem ab Urbe egressum dum agnovissent, elegerunt de suis ferme trecentos, ac diebus pentecostes contra Ptolomeum de quo supra retulimus direxerunt. Qui Campaniam ingressi, justa Pylium ejusdem provinciae oppidum castra metati sunt, praedam inde hominum ac jumentorum facientes. Hoc ubi Ptolomeo consuli nuntiatum est, evestigio milites quos imperator in adjutorium suum reliquerat evocans, per noctem eos exadverso contra castra illorum dirigere studuit. Normanni interim cognito illorum [Col. 0884B] adventu, praepete cursu ad castrum Acutum fugientes pervenere, quos Teutonici insequentes quotquot invenire poterant neci tradebant, magnamque stragem de eis fecissent, nisi castrum Normannos recepisset. Victoria itaque Alemanni potiti, Normannos exequitatos et depraedatos per vicos et oppida persequebantur, talique ordine Normanni injuriis affecti unus post unum ad propria remearunt.

62. Hoc praeterea tempore terraemotus [(1474) 1Kb] magni per universam fere Italiam facti sunt (Jan.) ita quod muri multarum civitatum ruerent, ecclesiae a fundamentis subverterentur, et excelsae turres demergerentur, et multorum hominum strages fierent; fontes etiam fere omnes turbidati sunt, et [Col. 0884C] lampades ecclesiarum nullo impellente turbine per aerem movebantur. Tunc quoque in civitate Veronensi maxima pars aedificiorum corruit, yatus etiam in eisdem partibus magni facti sunt, et innumerae arbores virentibus foliis radicitus evulsae, foras ejectae sunt, fumoque loca illa obtecta; infans etiam contra aetatem locutus, quaedam portentuosa vaticinatus est, quae postea evenerunt. His perturbationibus insistentibus, Symon, filius Ugonis de Molisi, apud Yserniam vita decessit, corpusque ejus ad hoc monasterium delatum atque in atrio ecclesiae beati Benedicti reconditum est.

63. His porro diebus Robbertus, rex Anglorum, [(1475) 1Kb] legatos ad hoc monasterium direxit, petens ut pro se atque pro statu regni sui Domini clementiam [Col. 0884D] exorarent, calicemque aureum quantitatis non modicae beato Benedicto per eos dirigere studuit, eo etiam tempore Roggerius [(1476) 1Kb] , filius Landonis [Col. 0885A] Calvensis comitis ad hunc locum deveniens, obtulit beato Benedicto (an. 1118. Jan.) in Sycilia, in loco ubi dicitur Melazzeti, casalem sancti Andreae, justa flumen Platiplatanion [(1477) 1Kb] , intra hos fines: a prima parte conjungit in monte qui dicitur de Marge, qui est a parte orientis, a secunda parte conjungit cum praedicto flumine, et cum torone [(1478) 1Kb] qui est justa flumen de Sancta Venera, a tertia parte casalem sancti Nycolai de Melito, cum hominibus in eodem loco sibi pertinentibus, quingentorum bizanteorum pena apposita.

64. Per hos etiam dies Alexius imperator novae Romae Constantinopoleos, qui multa bona huic sancto Casinensi coenobio contulerat, et super omnia Latini nominis monasteria dilexerat, quadragesimo [Col. 0885B] quarto [(1479) 1Kb] anno imperii sui hujus vitae metas exsolvit (Aug. 15), et Joanni Porfirogenito filio suo orientalium Romanorum summam reliquit. Similiter et jam dictus papa Paschalis a Benevento Romam regressus, 12. Kal. Febr. vita decedit, et Joannes cancellarius, hujus Casinensis coenobii a pueritia monachus, a clero, senatu, populoque Romano in Gelasium papam eligitur. Talia dum Heinrici imperatoris venissent ad aures, festinus Romam advenit, nuntiosque ad eundem electum transmittere studuit, per quos ei direxit, quod si fidem quam papa Paschalis cum imperatore fecerat observaret, et conventiones quae inter Romanum imperium et sedem apostolicam statutae fuerant firmaret, imperator confestim fidelitatem eidem electo et Romanae ecclesiae [Col. 0885C] faceret; sin alias, alium pontificem in Romana ecclesia inthronizaret. Videns igitur idem electus rationes suas cum rationibus imperii convenire non posse, per fluvium Tiberim mare ingressus, una cum episcopis et cardinalibus aliisque clericis Romanae ecclesiae, nec non et praefecto Romanae urbis, multisque aliis nobilibus Romanis, advenit Cagetam. Hoc ubi imperatori nuntiatum est, evestigio Mauricium, Bracariensem archiepiscopum a papa Paschali depositum, invasorem Romanae ecclesiae constituit. Supradictus autem electus Cagetae remorans, in quadragesima presbyter ordinatus, et ab eisdem episcopis et cardinalibus in papam Gelasium consecratus est. Tunc temporis Capuanus princeps Robbertus et Guilielmus dux ad eum pontificem [Col. 0885D] in eadem civitate venientes, fidelitatem fecere. Deinde Capuam veniens, una cum episcopis et cardinalibus excommunicavit eundem imperatorem una cum praedicto invasore eorumque complicibus [(1480) 1Kb] . In festivitate autem paschali (Apr. 14), imposito [Col. 0886A] sibi Romani orbis diademate, cum magna laude et gloria ad patris Benedicti monasterium Capuae situm venit, celebrataque missa sollempniter ad episcopium civitatis rediit, ornatis plateis et arcubus Romano more. Post haec idem pontifex ad hoc monasterium veniens, cum immenso honore ac gaudio ab universa congregatione susceptus est, atque per plurimos dies in hac terra moratus est. Robbertus interea princeps exercitum congregans ad hoc monasterium venit, Romam sicut promiserat pontifici cum eo iturus; audiens autem quod imperator oppidum quod Turricula [(1481) 1Kb] dicitur obsideret, Casini substitit; ubi etiam nuntios imperatoris suscipiens, Capuam repedavit. Imperator interea cum oppidanis foedus iniens, Romam rediit, ibique die sancti Pentecostes [Col. 0886B] ab eodem haeresiarcha coronatus, Liguriam rediit. Hoc ubi pontifex supradictus agnovit, Romam reversus est, indeque egressus civitatem Pisanam adiit, ecclesiamque inibi sanctae Mariae quae Ad domum nuncupatur dedicans (Sept. 26), primus in eadem urbe archiepiscopatum instituit [(1482) 1Kb] . In eadem vero civitate supradicto pontifice persistente, auctoritate ejus ac Petri archiepiscopi civitatis illius oblata est beato Benedicto ecclesia sancti Silvestri in eadem civitate Pisana ab Odemundo et filiis ejus, cum pertinentiis suis (Sep. 29) [(1483) 1Kb] . Huic concessioni Lambertus Hostiensis episcopus, post autem papa Honorius, cum aliis cardinalibus interfuit. Exinde vero supradictus pontifex discedens cum episcopis et cardinalibus, Cluniacense coenobium [Col. 0886C] petiit, atque a supradicti loci abbate honorifice nimis receptus, et ibi aliquandiu remoratus, post paucos dies vita decessit (An. 1119. Jan. 29.), atque in eodem monasterio decenti est sepultura reconditus. Cardinales igitur videntes se tanto destitutos esse pastore, consilio habito, ne diutius Romana ecclesia morsibus scismaticorum pateret, Guydonem Byennensem archiepiscopum, regali stirpe progenitum, in rebus saecularibus et ecclesiasticis apprimo eruditum, ibidem sibi in papam Calixtum praeficiunt. Idem praeterea pontifex per aliquantum temporis ibidem remorans, Roscemannumque cardinalem et hujus coenobii monachum [4637 1Kb] . . . ex parte Italorum, catholicae duntaxat parti faventium, de sua ordinatione consensum unanimem per litteras excipiens, [Col. 0886D] una cum episcopis et cardinalibus ad monasterium Beati Mauri in Glannafolio situm, et huic Casinensi coenobio subditum pervenit, rogatusque a monachis Casinensibus, qui secum venerant, nec non a Gyrardo, jam dicti loci [(1484) 1Kb] abbate, ejusdem confessoris [Col. 0887A] Christi Mauri ecclesiam sollemniter dedicavit, in qua etiam corpora sanctorum Antonii et Constantiniani, qui de hoc Casinensi coenobio ad Gallias cum beato Mauro perrexerant, cum maxima reverentia posuit. Sicque Romam veniens, a clero, senatu, populoque Romano honorifice satis exceptus est (Jun. 3).

65. Eo igitur tempore, cum jam ab incarnatione Domini annus vicesimus centesimus atque millesimus volveretur [(1485) 1Kb] , tam magni terraemotus in hac terra facti sunt, ut in Camino palatium dirueret, in Cucuruzzu ecclesiam cum curia subverteret, apud Bantram ecclesiam, domos, et campanaria ad terram dejiceret, multique sub ipsa ruina interirent, et nunc quidem novem, nunc decem et septem, nunc viginti [Col. 0887B] et eo amplius [4638 1Kb] id per dies singulos sentiremus [(1486) 1Kb] . Quo tempore pater Benedictus cuidam Hispano apud Termulas tribus vicibus visibiliter in quodam trivio apparens, dixit: »Vade, dic abbati, ut omnes qui in dicionis suae terra habitant, discalciatis pedibus ad monasterium meum in Casino constructum, omnipotentem Deum rogaturi, convenire faciat, et ipse una cum fratribus per omnes monasterii ecclesias letanias faciant discalceatis pedibus. Increverunt enim peccata hominum, et delicta eorum multiplicata sunt valde; forsitan ignoscet Deus delictis illorum, perficiat vota et supplicationes ad eum.« Percontatus quisnam esset, fratrem Benedictum se esse respondit. Ille autem exurgens, venit ad abbatem, et quid viderit vel audierit seriatim [Col. 0887C] pandit. Igitur cum justa patris Benedicti praeceptum sursum ad monasterium omnes Deum rogaturi convenirent, diabolus claudi specie assumta in devexo montis latere illis factus est obviam dicens gloriosae virginis Mariae ecclesiam, maximamque civitatis partem terrae motu diruta esse. Illi autem falsitati ejus aurem accommodantes, et id quod coeperant ocius dimittentes, ad civitatem reversi sunt; quo dum venissent, videntes illusionem diabolicam, alio die letaniam quam stulte dimiserant discalciatis pedibus implere studuerunt. Igitur prima noctis vigilia magno ultra modum terraemotu facto, fratres e stratis suis surgentes, discalciatis pedibus flentes et ejulantes ad patrem confugiunt Benedictum, atque ante ejus sacratissimum corpus preces ad eum fundentes, [Col. 0887D] per omnia monasterii altaria letanias decantare coeperunt. Fidelis Dominus in verbis suis, qui invocantes se et de sua misericordia praesumentes exaudire promisit; nam supplicatio letaniae a fratribus explicita, ne unus quidem lapis ulterius de [Col. 0888A] hoc loco motus est. Haec dum ad notitiam vicinorum circummanentium pervenissent, omnes fere qui in principatu manebant, nudis vestigiis huc ad beatum Benedictum venerunt, omnipotentis Dei clementiam suppliciter postulantes ut tanti patris interventu illis misereri dignaretur. Nec sua frustrati sunt aestimatione, nam confestim tremor terrae quievit.

Hoc interea anno Robbertus Capuanorum princeps cujus supra meminimus vita decedit (Jun. 3), et Richardus filius ejus a Capuanis in principatum substituitur; quo paulo post mortuo, Robbertus [(1487) 1Kb] patruus ejus illi in principatum succedit.

66. Hujus abbatis tempore, in Campania provincia insigne miraculum ei antiquis per omnia simile factum est. In Comino namque, in castro quod in [Col. 0888B] honore sanctorum Septem fratrum constructum est, nobilis cujusdam militis filius fuit nomine Albericus, qui puer decimo anno nativitatis suae inchoante languore correptus ad extrema perductus est; quo tempore novem diebus totidemque noctibus immobilis ac sine sensu, et velut mortuus jacuit. In quo spatio a beato Petro apostolo et duobus angelis, quorum unus Emmanuhel, alter Eloy dicebatur, per loca poenarum deportatus, ductus est ad os infernalis baratri, demum vero ductus ad paradysum, vidit mansiones sanctorum, atque in coelum aereum sublevatus, et a beato Petro apostolo sufficienter instructus de veteri testamento, de poenis peccatorum, et de perhenni gloria sanctorum, vidit archana quaedam, quae prohibitus est alicui loqui, sicque per 72 [Col. 0888C] provincias ab eodem apostolo deportatus, et vitae redditus est. Hujus igitur visionem nosse qui cupit, rei seriem a Guidone [4639 1Kb] hujus Casinensis, coenobii monacho compositam [(1488) 1Kb] relegat; quae quia per omnium fere ora volvitur, referre omisimus. Exinde vero idem Albericus relictis et spretis saeculi pompis, hoc Casinense coenobium petiit, atque a patre Gyrardo gratanter nimis susceptus, et sanctae conversationis habitu indutus, Christo vero regi militaturus cum caeteris fratribus est aggregatus. Tanta enim usque in hodiernum abstinentia, tanta morum gravitate pollet, ut poenas peccatorum perspexisse et pertimuisse, et gloriam sanctorum illum vidisse nemo quis dubitet. Non enim carnes, non [Col. 0888D] adipem, non vinum ab illo tempore usque nunc Deo annuente sumpsit; calciamenta nullo penitus tempore utitur, et sic in tanta cordis ac corporis contritione et humilitate usque in hodiernum in hoc Casinensi coenobio perseverat, ut multa illum quae alios laterent vel metuenda vel desideranda vidisse, [Col. 0889A] etiamsi lingua taceret, vita loqueretur. His [(1489) 2Kb] porro temporibus, Petrus diaconus anno dominicae incarnationis quintodecimo centesimo atque millesimo, primo aetatis suae lustro a parentibus suis beato Benedicto oblatus, et a jam dicto Gyrardo abbate susceptus, et habitu sanctae conversationis indutus, atque sub eodem abbate per annos bis quattuor eruditus, 21 anno aetatis suae scripsit ad Odesirium II. supradicti Gyrardi successorem [(1490) 1Kb] , passionem beatissimi martyris Marci et [4640 1Kb] sociorum ejus [(1491) 1Kb] , vitam egregii confessoris Fulconis [4641 1Kb] , passionem sanctissimi martyris Placidi discipuli beati patris Benedicti [(1492) 1Kb] , et vitam sancti Apollinaris abbatis ad [4642 1Kb] reverendissimum Raynaldum abbatem [(1493) 1Kb] , vitam sanctorum Guinizonis [Col. 0889B] et Januarii ad [4643 1Kb] Richardum monachum Casinensem, vitam sancti Constantii episcopi et confessoris ad Guarinum episcopum Aquinensem, vitam sancti Severi episcopi Casinensis [4644 1Kb] ad Seniorectum abbatem. Rythmum de novissimis diebus [(1494) 1Kb] , in quo justa litteram videtur secutum fuisse apostolum Johannem, cum idem Petrus sciret finitum pro infinito, justa quod ibidem scriptum est. Destructionem etiam et restaurationem civitatis Atinae, et inventionem corporis beati martyris Marci descripsit. Vitam sanctae Dariae uxoris sancti Nycandri. Scripsit etiam sermones hos: de festivitate beati Marci sermones 8, de vigiliis ejus sermones 2, de [4645 1Kb] sancto martyre Placido omelias 2 [(1495) 1Kb] ; et sermones 12: de coena Domini sermones 2, in parasceven, in sabbato [Col. 0889C] sancto, omeliam in festivitate sancti Benedicti, sermonem in pasca, in octava sancti Benedicti, in ascensione Domini, in pentecoste, de festivitate [Col. 0890A] sancti Johannis baptistae, de sancto Petro et Paulo, de sancto Laurentio, de vigilia sanctae Mariae; librum illustrium virorum coenobii Casinensis ad Pandulfum Teanensem episcopum [(1496) 1Kb] . Miracula Casinensium monachorum quae scripta adhuc minime erant descripsit. Istoriam de eversione seu restauratione coenobii beati Mauri ex jussione abbatis Seniorecti emendavit, in qua et prologum scripsit. Fecit et prologum in libro privilegiorum, sermonem de translatione corporis sancti protomartyris Stephani a civitate Constantinopolitana ad Urbem Romanam, ortus et vitas justorum coenobii Casinensis [(1497) 1Kb] , sermonem de festivitate omnium sanctorum, de nativate Domini sermones duo [(1498) 1Kb] , de sancto Stephano. Chronicam coenobii Casinensis a renovatione [Col. 0890B] ecclesiae beati Martini a Desiderio facta, usque ad hunc diem. Astronomiam ex veteribus libris collegit. Demum vero pro responsis Casinensis coenobii apocrisarius ad Lotharium III, Romanorum imperatorem directus, postquam [(1499) 1Kb] ei sessionem ad pedes suos concessit, postquam inter cappellanos Romani imperii locavit, postquam discipulum Bertulfi cancellarii constituit, postquam a secretis effecit; logothetam, exceptorem, et auditorem Romani imperii illum constituit, in aula porro Romani imperii idem Petrus dum versaretur, altercationem quae facta est ante eundem imperatorem inter eum et adversarium Casinensis ecclesiae composuit [(1500) 1Kb] . Solinum de miraculis breviavit [(1501) 1Kb] . De generibus lapidum pretiosorum ad Chonradum imperatorem [Col. 0890C] librum exaravit. Expositionem super regula sancti Benedicti componens, in 4 libros divisit [(1502) 1Kb] . Scolias in veteri testamento [(1503) 1Kb] . Epistolas duas ad [Col. 0891A] Lotharium imperatorem, ex jussione abbatis Guybaldi [(1504) 1Kb] . Ad Richizam imperatricem de obitu Lotharii imperatoris. Ad eandem de obitu Heinrici ducis Bajoariorum. De electione Chonradi II. Romanorum imperatoris epistolam perpulchram composuit. Librum notarum ex parvo ampliorem effecit, et Chonrado imperatori dedicavit [(1505) 1Kb] . Vitrubium de architectura mundi emendans breviavit [(1506) 1Kb] . Librum Hevae, regis Arabiae, de pretiosis lapidibus ad Neronem imperatorem, quem Constantinus imperator ante annos fere octingentos ab urbe Roma Constantinopolim asportaverat, de Greco in Romanam linguam transtulit. Ymnos duos in laudem sanctae Justae virginis et martyris dictavit. Visionem Alberici monachi Casinensis corruptam emendavit [(1507) 1Kb] . [Col. 0891B] Chronicam regum gentis Trojanae, et consulum, dictatorum, et imperatorum composuit [(1508) 1Kb] . Miracula sanctorum martyrum Marci, Nycandri, et Marciani exaravit. Ymnos sex [4646 1Kb] in eorum laude composuit. Cantus beati martyris Marci dictavit. Scolias in diversis sententiis [(1509) 1Kb] . Exhortatorium ad monachos [(1510) 1Kb] , in quo ostendit quid custodire, quid cavere debeant, de septem vitiis et virtutibus, de 7 petitionibus, de Rebecca et Isaac, de rege Ozia et sacerdotibus, de Moyse, et via trium dierum, ac tribus temporibus, de visione Ysaiae. Librum salutationum, exhortationum [4647 1Kb] , et opprobriorum. De terra repromissionis itinerarium ex omnibus veteribus libris collegit, et Guybaldo Casinensi abbati dicavit [(1511) 1Kb] . Vitam sancti papae Leonis exaravit [4648 1Kb] . [Col. 0891C] Ystoriam [4649 1Kb] gentis Trojanae a principio mundi usque ad sua tempora, nec non et librum prodigiorum et portentorum describens, illustrissimo Ptolemeo II, Romanorum consuli dedicavit. De temptatione Christi in deserto omeliam perpulchram exaravit, nec non et altercationem, quam habuit cum quodam Constantinopolitano pro Romana ecclesia. Composuit alia multa, quae hic scribere supersedimus [(1512) 1Kb] .

[Col. 0892A] 67. Sub jam dicto abbate Gyrardo Gunnarius Sardorum nobilissimus [(1513) 1Kb] , parentum suorum Baresonis et Torkitorii regum vestigia sequens, cum licentia archiepiscopi sui [(1514) 1Kb] obtulit beato Benedicto ecclesiam sancti Petri in Nurki, et sancti Nycolai, ac sancti Johannis et sancti Petri in Nugulbi, et sancti Heliae ac sancti Johannis [(1515) 1Kb] in Setin, cum omnibus pertinentiis earumdem ecclesiarum, ad utilitatem vestimentorum nostrorum (an. 1120. Mai. 24). Id ipsum fecit et Furatus de Gytil [(1516) 1Kb] cum voluntate ejusdem archiepiscopi, et episcopi si Boni, de ecclesia sancti Nycolai in Solio, et sanctae Mariae [(1517) 1Kb] cum pertinentiis suis. Sed et Comita Sardorum nobilissimus tunc temporis ad hoc monasterium veniens, cartam [(1518) 1Kb] fecit [Col. 0892B] huic loco de ecclesia sancti Michaelis in Ferrucesi cum attinentiis suis. Pari etiam modo Marianus de Zori optulit in hoc loco ecclesiam sancti Georgii in Banarcatu, cum omnibus quae tunc temporis habere videbatur. Hujus exemplo ducta Muscunionia cartam fecit de domo sua in Solio, cum servis et ancillis, et omnibus rebus suis. Susanna etiam illam ad bonum aemulata optulit beato Benedicto domum suam in Yscano, et in Mulana, et in Cortina, et in Myrra, et in Coquina, et in Amendula, cum servis et ancillis, et omnibus suis. Vera quoque filia Gunnarii de Thori concessit similiter in hoc loco domum suam in Coquina, cum servis, et omnibus quae habere videbatur. Id ipsum fecit et Constantinus de Carvia, fecit oblationis cartulam de ecclesia sancti [Col. 0892C] Petri in Symbrano, cum omnibus pertinentiis suis [(1519) 1Kb] .

68. Tunc temporis (an. 1120. Jul.) praephatus papa Calixtus Urbem egressus venit ad hoc monasterium, et a praedicto nostro abbate cum ingenti honore susceptus, die illo missam sollempniter celebravit, atque in hac terra per duos fere menses [(1520) 1Kb] est remoratus. Quem videlicet pontificem noster abbas honorifice nimis sustentavit, et in omnibus necessitatibus [Col. 0893A] ejus strenue satis deservire curavit. Inde vero Beneventum veniens (Aug. 8), in Apuliam usque descendit, ac more antecessorum suorum a duce Guilielmo fidelitate recepta [(1521) 1Kb] , Romam reversus est. Dehinc vero exercitum congregans, Mauricium aeresiarcham in civitate Sutrina obsidens cepit (an. 1121. Apr.), et in arce hujus monasterii [(1522) 1Kb] , quam idem abbas a fundamentis construxerat, exilio relegavit. Hic autem reverendissimus pontifex dum Beneventi resideret, rogatus ab eodem abbate nostro vel fratribus, ecclesias sancti Petri et sancti Nycolai de Nugulbi, sancti Heliae in Setin, et sancti Petri in Nurci, quas vir illustrissimus Gunnarius de quo supra retulimus, beato Petro optulerat, et postmodum ejusdem pontificis [Col. 0893B] jussu beato Benedicto concesserat [(1523) 1Kb] , per apostolicae sedis privilegium [(1524) 1Kb] congregationi nostrae in perpetuum confirmavit (an. 1120. Aug. 9), ut de ipsarum ecclesiarum reditibus prout facultas ministraverit indumenta semper huic nostro conventui praeparentur. Salvo nimirum censu quattuor solidorum Papiensis monetae singulis annis Lateranensi sacro palatio persolvendo. Adjiciens insuper, ut possessiones et dona omnia, quae supradictus Gunnarius beato Benedicto contulit, vel collaturus est, omnia similiter in necessitate vestimentorum in perpetuum conserventur, et si quis ejusdem Gunnarii oblationes auferre, vel minuere, aut a constituta vestimentorum praeparatione hujus sancti Casinensis conventus subtrahere vel mutare praesumpsisset, [Col. 0893C] anathemate plecteretur. Idem praeterea illustri viro Gunnario uxorique ejus Helenae litteras direxit (Aug. 10) [(1525) 1Kb] , gratias agens simul et monens, ac in remissione peccatorum illis injungens, ut in eo quod coepissent constantius permanerent. Romana enim sedes et ecclesias et donum quod nostro coenobio fecerant, sua auctoritate firmaverat, prohibens ne quis illa subtrahere, diminuere, aut in futurum sine Casinensium fratrum consensu audeat commutare; sed ob fratrum indumenta quieta semper et illibata permaneant. Pari etiam modo litteras Vulterano episcopo destinavit [(1526) 1Kb] , mandans quam specialiter, quam praecipue hoc Casinense coenobium ad protectionem [Col. 0893D] Romanae spectaret ecclesiae; praecipiens insuper, ut donum quod beato Benedicto ab illustri viro Gunnario et uxore ejus factum fuerat, pro beati Benedicti reverentia quietum et ab omnium infestatione liberum faceret permanere, quia apostolica sedes donum illud scripti sui auctoritate firmasset, et ecclesias quasdam, quas Gunnarius cum uxore sua [Col. 0894A] Helena beato Petro obtulerant, huic nostro coenobio ex apostolicae sedis liberalitate concessisset. Nellet ergo, ut per quorumlibet violentiam subtraherentur vel infestarentur; sed omnia quiete ac libere ad Casinensium fratrum indumenta conservarentur.

69. Factum [(1527) 1Kb] est autem, dum idem venerabilis papa apud Beneventum maneret (Oct.), Otto Capuanus archiepiscopus conquestus est Capuanam ecclesiam spoliatam tribus ecclesiis quae essent juris sancti Stephani, quas haec Casinensis ecclesia possideret; scilicet sancti Benedicti Pyzzuli, sancti Angeli ad Odaldiscos, sancti Ruphi, quarum sibi possessionem restitui per Romanam curiam postulabat. Ad haec noster abbas respondit, Casinensem ecclesiam ejusque ministros Capuanam ecclesiam [Col. 0894B] non expoliasse, asserens se de praenominatis rebus, pro quibus impetebatur, multiplici ratione munitum, tam instrumentorum quam legitima et inconcussa temporis detentione; ostendens insuper quod appellatio quae a parte archiepiscopi facta fuerat, neque canonica esset neque legitima, idque pluribus et evidentibus rationibus asserebat. Cumque inter utramque partem diu super hoc decertatum fuisset, apostolicus praecepit, ut rationes quas noster abbas habebat ostenderet. Tridui igitur dilatione concessa, iterum nostra illiusque pars curiam adeuntes, de eisdem quaestionibus causa denuo ventilata est. Verum ubi a parte archiepiscopi nulla ratione neque canonica neque legitima posset ostendi, quod Casinense monasterium praedictarum [Col. 0894C] ecclesiarum possessionem ei restitueret, cum constaret Capuanam ecclesiam a Casinensi non fuisse expoliatam, atque in hoc prolixius immoratum esset, jussit tandem praedictus papa sibi rationes nostri coenobii ostendi. Quibus exhibitis, et diligenter a cardinalibus clericisque Romanis studiose relectis et [(1528) 1Kb] perspectis, qualiter illas Richardus princeps et Jordanus filius ejus in hoc coenobio concesserant, et praecepto suo firmaverant: pontifex accepto concilio, tum pro multimodis rationibus, instrumentorum scilicet et temporum, tum pro privilegiis Romanorum pontificum huic nostro coenobio concessis, praecepit praedictarum ecclesiarum possessiones apud hoc monasterium prout tunc fuerat [Col. 0894D] remanere.

70. Hoc praeterea tempore in ejusdem apostolici praesentia praedictus noster abbas proclamationem fecit de ecclesia sanctae Mariae in Cyngla, quam a jure hujus coenobii Raynulfus comes [(1529) 1Kb] violenter abstulerat, et ecclesiae sanctae Mariae de Capua subjugaverat. Tunc pontifex abbatissae sanctae Mariae [Col. 0895A] de Capua litteras dirigere studuit [(1530) 1Kb] , praecipiens ut quinta feria post octavas pentecosten se sedi apostolicae praesentaret, et jus ecclesiae suae praesentibus episcopis et cardinalibus Romano pontifici ostenderet. Illa autem muliebri furore exaestuans, ad pontificis curiam nequaquam ire, ejusque praeceptis nullo pacto se obedire respondit. Quod dum supradicto papae nuntiatum fuisset, litteras ad eam direxit, mandans quod in nostri abbatis querimonia super Cynglensi ecclesia subterfugium quaerere jam videretur, nam secundis transactis terminis ad judicium minime venisset, neque personas pro se rationabiles direxisset: in his tamen omnibus Romana ecclesia actenus sibi et monasterio suo pepercisset, sed diutius causae hujus discussionem [Col. 0895B] protendere non valeret. Omni ergo occasione seposita pontificis conspectui se repraesentaret, vel tales pro se personas dirigeret, quae vice sua negotium illud sufficienter valerent pertractare. Alioquin Romana ecclesia Casinensi coenobio de Cynglensi ecclesia restitutionem cooperante Domino faceret. Tali igitur abbatissa conventione perterrita, accedit ad comitem Raynulfum, rogat, obsecrat ut pro se Romano pontifici litteras mittat. Annuit illius voluntati remuneratus pecunia comes, et ut ab abbatissa rogatus fuerat peragens, supradicto papae litteras mittit. Relectis igitur supradicti comitis litteris pontifex, ejus petitioni assensum praebuit, et terminum ei dedit, mandans eidem comiti, ut nullum super hoc impedimentum faceret, quin negotium [Col. 0895C] illud suo tempore decideretur. Nisi enim abbatissa termino constituto sedi se apostolicae repraesentaret, vel personas pro se idoneas mitteret, ipse Casinensi coenobio restitutionem de Cynglensi cooperante Domino faceret, quoniam Casinensis abbatis querimoniam diutius ferre non posset. Adveniente autem termino, abbas noster Romam perrexit, justitiam nostri coenobii recipere cupiens, simul etiam et munimina nostra secum deferens. Abbatissa vero nuntium destinare vel per se ire omnino negavit. Tum papa cum episcopis et cardinalibus consilio habito, eidem abbatissae litteras misit, admirans quia pro controversia, quae de supradicta Cynglensi ecclesia inter sanctimoniales et Casinense coenobium [Col. 0895D] longo tempore agitata fuerat, apostolicas ad eam frequenter litteras miserat, et tres illi jam terminos constituerat: sed neque ad se ipsa venisset, neque justa ejus praeceptum sufficientes pro se personas ad decisionem causae direxisset. In quo profecto non justitiam expectare, sed dissimulationibus quibusdam et occasionibus tempus infinitum velle protrahere. Sibi quoque et cardinalibus rationabile visum esse, ut deinceps dilatione vel occasione absentiae ejus Casinensis ecclesia non deberet manere de possessione Cynglensis cellae diutius spoliata. Non enim qui [Col. 0896A] possessa re spoliatus est, justa legum instituta et sanctorum canonum sanctionem ad juri cogeretur actionem accedere. Praeciperet ergo suo cardinaliumque judicio, ut infra viginti dies postquam apostolicas litteras accepisset, Casinensem ecclesiam de Cynglensi cella, salva monasterii sui justitia, in integrum reinvestiret. Res vero ecclesiae, quas spoliationis tempore habuit, a se vel a suis hominibus minime tollerentur. Ad haec abbatissa, ignorans ea quae ventura erant super eam, missis hominibus contra papae praeceptum libros et quicquid in Cinglensi cella repperit asportavit. Hoc ubi papa agnovit, ad eam per litteras direxit, quia dum illam paterna benignitate et mansuetudine toleraret, ipsa in derisu papae patientiam exhabens, nichil eorum [Col. 0896B] quae illi praeciperet satageret adimplere: insuper etiam ad apostolicae sedis injuriam et contemptum Cinglensem ecclesiam expoliasset. Praeciperet ergo, nisi iram vellet experiri apostolicam, ut nichil deinceps de Cinglensis ecclesiae rebus auferret, sed omni occasione vel dissimulatione postposita, ecclesiae ipsi quae per eam de eadem ecclesia ablata sunt redderet, eandemque ecclesiam cum omnibus rebus suis Casinensi monasterio restitueret. Si autem ulterius contemptrix existeret, et mandatum apostolicum infra viginti dies post litteras acceptas non satageret adimplere, apostolica sedes ex tunc in Cinglensi ecclesia divina officia interdiceret; abbatissae vero omnem monasterii praelationem potestate apostolicae auctoritatis prohiberet, quoadusque [Col. 0896C] praephatam restitutionem cum integritate adimpleret, et Romanae ecclesiae de contemptu plenarie satisfaceret. Abbatissa vero ubi papae voluntatem agnovit, ad consueta arma recurrit, pecuniam oportune importune distribuit, et se nulla ratione, nullo pacto, papae voluntatem impleturam fatetur. Hoc igitur ubi pontifici nuntiatum est, rursus ad eam direxit, quia quanto illam majori patientia sustineret, tanto habundantiori superbia et extollentia contra Romanam ecclesiam elevaretur. Quater enim et eo amplius sibi karitative ac paterne justa sacrorum canonum sanctionem scripsisset, et mandata ejus penitus contempsisset, et Romanam ecclesiam sprevisset, quae omnium ecclesiarum mater [Col. 0896D] et domina est, non ab alio sed a Christo domino constituta: unde non immerito fideles omnes eam debent honorare. Ipsa vero econtra sua eam vellet potestate et dignitate privare. Totiens quippe a Romana ecclesia commonita, non solum inobediens extitisset, verum etiam inobedientiam addidisset. Pro tanta igitur insolentia ejus, idem pontifex in eodem beatae Mariae monasterio divina omnia officia interdiceret; abbatissam ab ipsius monasterii regimine sequestraret, et tam eam quam fautores ejus in hac causa excommunicationis vinculo innodaret. [Col. 0897A] Cumque nec sic valeret Romanus pontifex abbatissae proterviam humiliare, mandat comiti Raynulfo, ut infra viginti dies postquam apostolicas litteras accepisset, Casinense monasterium de Cinglensi ecclesia in integrum reinvestiret, neque interim ejusdem ecclesiae bona diripi a quibuslibet vel auferri permitteret. Quod si et ipse quoque apostolici mandati contemptor existeret, qui spoliationis hujus causa et principium extitisset, papa ecclesiasticae justitiae vigorem pro eo dimittere non valens, in personam et in totam terram ipsius excommunicationis sententiam, auxiliante Domino, proferret. Suscipiens igitur apostolicas litteras comes, abbatissam evocat, quid sibi a papa mandatum sit per ordinem pandit. Illa vero facibus succensa femineis, [Col. 0897B] principem et comitem universosque illorum satellites ingenti haere remunerat, rogat, poscit, obsecrat, uti comitem flagitent, ut contra papae sententiam tueri abbatissam studeat, utque in tanto articulo temporis subveniat, modis ac nisibus quibus valet exorat. Remuneratus itaque abbatissae pecunia comes, illam contra papae sententiam pro suo posse tueri promittit. Quod dum supradicto pontifici relatum fuisset, mandat comiti, quia cum ipse beati Petri et papae fidelis esset, Romana ecclesia vera cum dilectione diligeret, et inter alios strenuos et illustres viros personam ipsius praecipuae dilectionis brachiis amplexaretur, et nisi per cum remaneret, id ipsum deinceps facere praeoptaret; propter quod tunc usque ecclesia nichil egisset, in quo gravari a [Col. 0897C] sede apostolica videretur. Praeciperet ergo, ut omni penitus dilatione et occasione postposita, Casinensem abbatem de Cinglensi ecclesia et de possessionibus ejus faceret revestiri. Quod si contra hoc ire praesumpsisset, ipse eidem comiti divina officia et omnium ecclesiarum introitum interdiceret, et ad viginti dierum terminum constitutum personam ipsius excommunicaret, donec Casinensem abbatem de Cinglensi cella plenarie revestiret, quia Casinensium fratrum clamorem nullo modo ferre valeret. Pari etiam modo litteras Ottoni archiepiscopo Capuano direxit [(1531) 1Kb] , praecipiens ut Alferadam abbatissam pro deposita et excommunicata tamquam haberet, et in eodem beatae Mariae monasterio nullum divinum officium celebrare permitteret; datam [Col. 0897D] a Romano pontifice interdictionis et excommunicationis sententiam per suam parrochiam nuntiari et teneri faceret. Clericis vero et laicis omnimodo prohibuit, ne contra suum interdictum ecclesiam ipsam ingredi aut cum excommunicatis participare nullatenus praesumerent. Comes interea Raynulfus aegre [Col. 0898A] ferens se pro feminea superbia excommunicatum et ab omnibus divinis mysteriis separatum, apostolici voluntatem se impleturum spopondit, si Casinensium fratrum munimina perspicere posset. Relectis igitur in praesentia supradicti papae Callisti et omnium episcoporum et cardinalium antiquis et autenticis nostri coenobii cartulis, qualiter Sarracenus sculdahis Beneventanus, cui locus idem jure haereditario pertinebat, ecclesiam ibi sicut in hujus libri principio (c. 6) commemoravimus beati Cassiani a fundamentis construxerat, eidem ecclesiae, quoniam filium non habebat, omnem omnino substantiam et possessionem suam per consensum Gisulfi ducis Langobardorum concesserat, et qualiter postmodum per auctoritatem ipsius ducis eandem ecclesiam cum [Col. 0898B] omnibus possessionibus suis huic Casinensi coenobio subdiderat, seu et qualiter et sanctus Petronax abbas cum adjutorio ejusdem ducis ecclesiam ibi in honore sanctae Dei genitricis Mariae construens, monasterium puellarum Dei effecerat, et qualiter illam ab hoc monasterio subtractam Oderisius abbas temporibus papae Urbani recollegerat [(1532) 1Kb] , et qualiter Capuani monasterii abbatissam idem papa ob hanc rem apostolicis litteris et sui oris invitatione [4650 1Kb] vocaverat, et qualiter abbatissa ad pontificem venire contempnens, nec ejus monita suscepit et judicium penitus subterfugit: simul etiam in omnium praesentia relecto exinde papae Paschalis judicio [(1533) 1Kb] , continuo idem comes coram Johanne cardinali tituli sancti Eusebii, et Bermanno [4651 1Kb] [Col. 0898C] Romanae ecclesiae subdiacono, reddidit beato Benedicto totum ex integro praedictum sanctae Mariae monasterium, cum omnibus pertinentiis suis quae tempore patris sui tenuit, cartulamque renuntiationis et restitutionis exinde conscribi faciens, illamque propria manu roborans (an. 1122. Sept.), super altare beati Benedicti posuit, violatoribus illius decisionis mille librarum anri penam indicens [(1534) 1Kb] .

71. Hoc interea anno Sparanus abbas de monasterio sancti Martini in Arci ad hunc locum veniena (Feb.), obtulit beato Benedicto eandem ecclesiam sancti Martini cum pertinentiis suis [(1535) 1Kb] . Id ipsum fecit et Rao de Banterone cum Auristella uxore sua de ecclesia sancti Petri sita in finibus Consentiae, in loco qui vocatur Gaurano, et ecclesia sancti Martini, [Col. 0898D] loco qui dicitur Cupplatu, cum omnibus pertinentiis illarum, centum librarum auri pena apposita. Similiter etiam Milo et Litulfus filii Bernardi de Aquino, et Milo filius Milonis, ad hoc monasterium venientes optulere beato Benedicto novem familias hominum sibi pertinentium in oppido quod Pesmontis dicitur, [Col. 0899A] et in villa sanctae Luciae, quorum nomina haec sunt: Johannes, cum familia sua; Conterius, cum familia sua; Desiderius, cum familia sua; Trostaynus, cum familia sua; Petrus, cum familia sua; Bricius, cum familia sua; Litolfus, cum familia sua; Ugo, cum familia sua; Johannes, cum familia sua.

72. Tunc temporis cum [(1536) 1Kb] ratres monasterii Capuani cuidam [4652 1Kb] aegroto jam fere morti proximo monasticum habitum tradidissent, clerici Capuanae ecclesiae cum armata manu illuc convenientes, eum jam defunctum repperiunt, et stimulis nequitiae debriati, monachico habitu illum spoliantes, eadem indumenta quibusque ambulantibus conculcanda in platea projecerunt. Quod ubi papa Calixtus agnovit, Capuano archiepiscopo praecepit ut inauditam et [Col. 0899B] novam tantae temeritatis praesumptionem sic per Dei gratiam corrigeret, ne aliquatenus talia agere praesumerent, neque idem archiepiscopus in hoc Deum et Romanam ecclesiam offenderet, et quia Casinense monasterium Romanae ecclesiae juris esse sciret, loca ei pertinentia nec per se nec per suos ullatenus inquietaret. Ab hoc etiam venerabili papa praedictus abbas privilegium de omnimoda loci istius libertate recepit (an. 1122. Sept. 16) [(1537) 1Kb] ; adjiciens insuper, ut si quis hujus nostri monasterii vel cellarum ejus possessiones aut res violenter auferrent, postquam episcopi ipsorum a nostro abbate commoniti, justitiam de eis facere omnino noluerint, abbas super eosdem raptores secundo tertiove [Col. 0899C] commonitos canonicam excommunicationem proferat. Quo etiam anno, peccatis exigentibus Capuana civitas igni tradita est. Ex toto fere itaque civitate consumpta, sancti Benedicti monasterio ignis undique minabatur; fratres autem humanis rebus diffidentes, et in solo Dei adjutorio sperantes, corporale calicis sumentes, extra monasterium in medio ignis posuerunt. Mirum immodum: reversus ignis ultra propius accedere non audebat. Civibus etiam omnibus quaedam manus a monasterio ignem propellens visa est; corporale vero prorsus ab ignis injuria illaesum mansit, praeter quod causa testimonii ejus in medio foramen parvum factum est.

73. Hic interea abbas cum apud Beneventum in apostolici servitio permaneret [(1538) 1Kb] , et certo certius [Col. 0899D] brachium sancti apostoli et evangelistae Mathei in eadem civitate reconditum esse didicisset [(1539) 1Kb] , ad se jam dicti brachii custodes convocans, qualiter vel quo ordine ejusdem sancti apostoli brachium habuissent percontari studiosissime coepit. Qui dum retulissent, qualiter illud secum Robbertus dux detultsset in expeditione, quam contra Alexium imperatorem habuerat, ac demum cappellanis suis ad [Col. 0900A] mortem reliquerat, ipsique postmodum in die obitus sui sibi dimiserant: abbas monere illos attentius coepit, ut tanta pignora Casinensi coenobio conferrent. Illi autem ocius se haec adimplere fatentur, si abbas illos quacumque hora ad conversionem venire vellent, absque aliquo pretio illos in hoc monasterio reciperet. Quod cum abbas libentissime se impleturum spopondisset, illi confestim sanctas reliquias ad hunc locum ferendas eidem abbati contradunt. Suscipiens igitur idem abbas sanctas reliquias, diuque deosculans, per hujus nostrae congregationis fratres ad hoc monasterium transmittere studuit. Ad cujus adventum omnes qui hanc terram inhabitabant, cum ingenti devotione et gaudio obviam processerunt. Sane cum haec ad hujus nostrae congregationis [Col. 0900B] notitiam pervenissent, inaestimabili exultatione repleti, ac sollempnibus vestimentis induti, cum lampadibus et thimiamatibus usque ad portam veterem exierunt, ac terrae prostrati sanctum evangelistam adoraverunt, surgentesque cum maxima reverentia deosculaverunt, et cum ymnis et laudibus illud in monasterium introducentes, atque in argentea capsa turrium instar aptata sanctum brachium recludentes, in argentea trabe ante beati Benedicti altarium suspenderunt, anno dominicae incarnationis 1122.

74. Eodem quoque anno quidam claudus de territorio Turonensi orationis gratia montem statuerat adire Garganum. Cumque Aquinatem devenisset ad [Col. 0900C] urbem, intempestae noctis silentio quiescenti ei beatissimus pater Benedictus apparuit, dicens: »Surge velociter, et castrum pete Casinum, ibique ante corporis mei praesentiam vestem donaveris, et sanitatem sine dubio percipies.« Tum claudus: »Quis es tu, qui tanta nobis taliaque promittis?« Et legislator ad haec: »Omni dubitatione seposita noveris me esse fratrem Benedictum, Casinensis coenobii fundatorem.« Et his dictis disparuit. Claudus vero confestim exurgens, rem gestam sociis per ordinem pandit. Illi vero visioni fidem derogantes, ut diversi diversa sensere. Alii namque dicebant fallacibus sompniis credere nullum debere, nam multos errare fecerunt sompnia. Nonnulli autem, quorum fides sanior ac devotior erat, censebant [Col. 0900D] nequaquam id esse agendum; sed a Benedicto patre sanctissimo promissum beneficium expetendum. Tunc claudus exurgens, ad montem celeri gradu ac nisu quo poterat ascendit Casinum. Cumque in ecclesiam Benedicti patris corpore et nomine consecratam ingressus fuisset, et ante columnam argenteam in qua cereus magnus ponitur pervenisset, Benedicti confestim suffragantibus meritis, coepit in [Col. 0901A] pristinum claudus restitui gradum. Tunc Andreas mansionarius, qui eo die ecclesiae curam gerebat, claudum vociferantem audiens, ad eum celeri cursu pervenit, vidensque callos qui in membrorum contractione exorti fuerant disruptos, et sanguinem ex conjunctione profluentem, ad fratres ut rei gestae ordinem promeret concito gradu perrexit. Claudus vero ecclesiam egrediens insciis fratribus, concito gradu ad socios qui eum apud civitatem sancti Germani expectabant laetissimus rediit. Illi autem tanta perspicientes mirabilia, Gerardum abbatem adeunt, et rem gestam per ordinem pandunt. Venerabilis autem abbas ob ejus sanitatem laetissimus redditus, omnipotenti Deo gratias reddidit, eumque confestim Casinum ad patris Benedicti corpus remisit. Quanta [Col. 0901B] autem mentis laetitia, quantaque tunc exultatio fuerit, quia adhuc omnes qui viderant supersunt, omitto referre. Post haec quidam senatorum ab urbe Roma egredientes, ad montem pervenere Casinum, videntesque eundem claudum, quem prius ante Lateranense palatium jacere cognoverant, inquirebant qualiter quoque modo sanatus fuisset. Qui dum seriatim suam erectionem retulisset, ejus dictis senatores nequaquam assensum praebentes, interula ejus artus nudantes, et callos in frusta divisos videntes, omnipotenti Deo et patri Benedicto laudes retulere quam maximas. Ad hujus vero perpetuae rei indicium, ejusdem claudi cambuttas ante fores ecclesiae jam dicti patris Benedicti suspenderunt. Operae pretium reor annectere celebre totoque orbi famosum [Col. 0901C] miraculum, quod tunc Dominus ad ejusdem patris sanctissimi artus ostendit. Ipsa namque resurrectionis dominicae die, dum quidam Etruriensis cum sociis suis, mutus caecus et surdus ad patris Benedicti sanctas exuvias pervenisset, salutem recepit in omnibus membris.

75. His porro diebus Pandulfus, cui cognomen de Sexto inditum est, antiqui serpentis nequitia debriatus, sociato sibi Odaldo quodam sui sceleris complice, terras nostri monasterii sibi contiguas infestare non desinebant; contra quem noster abbas exercitum congregans, omnem illorum terram igni ferroque consumpsit. Pandulfus autem sera penitudine ductus ad hoc monasterium venit, et jurejurando refutavit sancto Benedicto et eidem abbati per cartam castrum Vitecusum cum pertinentiis suis, unde pugna illa exhorta fuerat. Idipsum etiam fecit et Odaldus de Casale [(1540) 1Kb] de castro quod [Col. 0901D] dicitur Aquafundata, obligando se una cum Pandulfo et haeredes suos huic monasterio, ut si ipsi vel haeredes sui amodo vel aliquo tempore litem aut calumpniam per se vel per aliquam submissam personam [Col. 0902A] exinde sancto Benedicto facere temptaverint, componerent auri optimi libras centum. His quoque diebus Rao, filius Raelis [(1541) 1Kb] , collecta latrocinantium manu, castra beati Benedicti Suium et Mortulam depraedatus est. Quod dum papa Calixtus audisset, Pandulfo Teanensi episcopo, qui de hoc nostro coenobio sub papa Paschali eidem ecclesiae episcopus datus fuerat, praecepit ut supradictum Raonem exinde conveniret, quatenus totam terram restitueret, et tale quid in terra [4653 1Kb] beati Benedicti quae sub protectione Romanae consistebat ecclesiae, ulterius facere non praesumeret. Si vero super hoc eidem episcopo, imo Romanae ecclesiae obtemperare nollet, idem episcopus canonicam de eo justitiam faceret, quia quicquid inde dictante justitia fecisset, [Col. 0902B] papa, auctore Domino, et ratum haberet et confirmaret. Tunc etiam (an. 1522) domnus Pontius Cluniacensis coenobii abbas, ob maximae devotionis reverentiam quam patri Benedicto habebat, cum duodecim suae ecclesiae fratribus hoc Casinense coenobium petiit [(1542) 1Kb] abbatisque nostri Gerardi vestigiis provolutus, officinas monasterii dum perlustrasset dixit: »Mallem prius esse decanus Casinensis, quam abbas Cluniacensis.« Demum vero fratrum vestigiis provolutus, illorumque se orationibus commendans, Jerusolimam petiit, beato Benedicto spondens, post suum regressum pastoralem curam relinquere, et Deo attentius in hoc sancto Casinensi coenobio deservire.

76. Per idem tempus, cum possessiones monasterii [Col. 0902C] beati Mauri quod in Glannafolio situm est a quibusdam diriperentur, Gyrardus ejusdem coenobii abbas Gyrardo abbati nostro litteras misit, rogans ut papam Calixtum hac de re exorare studeret; quod et fecit. Cujus postulationibus pontifex flexus, Glannafoliensi et fratribus apostolicam benedictionem, et episcopis Germaniae [4654 1Kb] direxit, ut possessiones monasterii beati Mauri, quod ad jus pertinebat coenobii Casinensis, quae praereptione injusta a comite Andegabensi [(1543) 1Kb] , et ab aliis quibusque invasae fuerant, ex integro restituerentur. Eo etiam tempore Gyrardus abbas noster concessit in vestiario fratrum ecclesiam sanctae Mariae de Casali plano, et monasterium sancti Benedicti in Pectinari, et ecclesiam sancti Nycolai in castro sancti Martini, cum omnibus pertinentiis earundem ecclesiarum [(1544) 1Kb] .

77. Idem vero abbas cum ad grandaevam jam [Col. 0902D] dierum suorum pervenisset aetatem, anniversario Oderisii abbatis die (Dec. 2.), dum pro eo in cappella sancti Sebastiani defunctorum officium decantaret, post finitam primam vigiliam cum impocuisset [Col. 0903A] antiphonam »Anima mea Deo vivit,« supradictus abbas Oderisius eidem abbati Gyrardo post altare ejusdem ecclesiae visibiliter apparuit, eumque ut ad se veniret manu innuit. Hoc Gyrardus abbas ut vidit, in faciem proruens flere inconsolabiliter coepit, completoque officio ad cameram suam flens et ejulans rediit. Percontatus autem a fratribus cur fleret, causam aperuit, seque in proximo moriturum esse praedixit, nec multo post idem abbas languore tactus, 16. Kal. Februarii (1123) mortem perdidit, et vitam invenit. Sepultus vero est in capitulo fratrum ad caput abbatis Desiderii.

Oderisius abbas a beato Benedicto quadragesimus secundus, sedit annis 3, mensibus 4, diebus 15.

78. Hic ex Sangrorum comitum prosapia suae [Col. 0903B] originis lineam ducens, sub sanctae memoriae Oderisio in hunc locum susceptus, et habitu monastico indutus, et liberalibus disciplinis aprime eruditus est. Qui a praedecessore suo Gyrardo hujus monasterii praepositus ordinatus, cum prudentia et sapientia multa polleret, a venerabili papa Paschali diaconus in Lateranensi ecclesia est constitutus [(1545) 1Kb] . Gyrardo autem abbate viam universae carnis ingresso, fratres ut in talibus consuetudo est in unum conveniunt, et quoniam nostra congregatio plurimis erat tunc dissensionibus scissa, et unusquisque abbatem ad suam voluntatem eligere proponebat, novissime tandem una sententia eundem Oderisium abbatem eligentes, supradicto papae Calixto ocius litteras dirigunt, Gyrardi decessum et [Col. 0903C] Oderisii electionem notificantes. Pontifex autem ejus electione agnita, apostolicas litteras fratribus hujus coenobii dirigens, ejusque electionem confirmans mandat [4655 1Kb] , ut illi in omnibus parere studerent. Mense itaque Martio adveniente, praeparatis his quae itineri necessaria erant, prout a pontifice ei directum fuerat, Romam consecrandus advenit. Ibi ab eodem papa, qui tunc forte synodum celebrabat, honorifice satis consecratus, et a cardinalibus nobilibusque Romanis in magna est gloria habitus. In qua etiam synodo episcopi et archiepiscopi adversus monachos proclamationem fecerunt, dicentes nil aliud superesse, nisi ut sublatis virgis et anulis deservirent monachis: »illi enim ecclesias, villas, [Col. 0903D] castra decimationes, vivorum et mortuorum oblationes retinent;« et rursum haec saepius ante pontificem conquerentes: »Decidit pudor canonicorum, honestas oblitterata est, clericorum religio cecidit, dum monachi, contempto coelesti desiderio, jura episcoporum insatiabiliter concupiscunt, et omnes quae sua sunt quaerunt, et qui mundum cum suis concupiscentiis reliquerunt, his quae in mundo sunt inhiare non desinunt: et quibus per beatum Benedictum a curis mundialibus ultro quiescendi locus [Col. 0904A] offertur, ad tollenda ea quae episcoporum sunt, opportune importune fatigantur [(1546) 1Kb] .« Cumque super hujus rei negotium diversi diversa sentirent, tandem ex summissione nostri abbatis surgens in medium quidam ex nostris dixit: »Congregati sunt inimici nostri, et gloriantur in virtute sua: sed tu, domine noster, contere virtutem illorum, ut agnoscant, quia non est alius qui pugnet pro nobis, nisi tu dominus noster. Nam quid acturi sunt fratres Casini degentes, qui die ac nocte omnipotentis Dei clementiam pro totius orbis salute supplicare non cessant? quid acturi sunt, si concessiones Romanorum pontificum violantur? Non enim ita Casinenses abbates Romanae ecclesiae obsecuti sunt, ut ea quae sancto Benedicto imperatores, reges, duces ac principes, atque [Col. 0904B] Romani pontifices obtulerunt, nos vestri apostolatus tempore perdere et exaereditari mereamur.« Cumque haec et alia multa proferret, quidam episcopus Liguriae dixit: »Licet coepiscoporum religiositas conquestum contra monachos fecerint, non tamen sine causa praedecessores nostri monasteria ditaverunt. A principio namque nascentis ecclesiae duo ordines fuisse, notissimum est: unum qui laboraret in verbo et doctrina, alium qui orationi vacaret; unum qui active, alium qui contemplative deserviret. Unde non immerito monachos nos potius diligere quam insequi convenit.« Ad haec papa Calixtus imperato silentio dixit: »Casinensis ecclesia non ab hominibus, neque per hominem, sed per Jesum Christum fundata est, cujus imperio pater Benedictus ad eundem [Col. 0904C] locum deveniens, illumque ab idolorum sordibus emundans, sanctae regulae descriptione, et miraculorum prodigiis, et sui corporis sepultura, toto orbi spectabilem reddidit, et totius monastici ordinis caput effecit. Accedit ad hoc, quod idem venerabilis locus a Romanis pontificibus restauratus, et Romanae Ecclesiae filiorum unicum in adversis solacium, et in prosperis infatigata requies perseverat. Et nos ergo sanctorum praedecessorum nostrorum Romanorum pontificum vestigiis insistentes, Casinense coenobium cum omnibus attinentiis suis ab omnium mortalium jugo quietum semper et liberum manere, et sub solius sanctae Romanae ecclesiae jure defensioneque perpetua manere decernimus. [Col. 0904D] Caetera vero monasterio in eo ordine, quo antiquitus fuerunt, manere jubemus.« In eo etiam concilio idem venerabilis papa et praephati Gyrardi abbatis animam et omnes nostri coenobii possessiones episcopis et archiepiscopis commendare curavit. Supradictus autem abbas explicitis Romae suis negotiis omnibus, ad hoc monasterium rediit, atque ab universis fratribus honorifica est et sollempni processione receptus.

79. Interea homines de Sancto Angelo in Todici, [Col. 0905A] qui omnium tribulationum et persecutionum in hoc loco venientium semper caput et auctores fuerunt, sociatis sibi his qui castrum sancti Victoris incolebant, contra eundem abbatem conspirant, et jurisjurandi nexibus se mutuo alligant, ut nequaquam huic Casinensi coenobio abbatique fidelitatem faciant, nisi ad suum velle relaxationes illis et placita tribuat. Quod dum abbati nuntiatum fuisset, evestigio exercitum congregans, illorum adjacentia quaeque devastare modis omnibus coepit. Illi autem videntes evenisse quod non sperabant, sera penitudine ducti, et solotenus abbatis vestigiis prostrati, se deliquisse, se impie egisse testantur; utque sibi abbas veniam de perpetrato scelere tribuat, instantissime rogant. Annuit illorum postulationibus abbas, [Col. 0905B] commissa dimittit, sicque non parva quantitate pecuniae ab eis extorta et fidelitate recepta, invidos et perversos quietos et fideles manere coegit.

Hoc interea tempore, anno dominicae incarnationis ejus 1122 [(1547) 1Kb] , pridie Nonas Aprilis, quarta vigilia noctis, cum fratres nocturnalem synaxim decantarent, stellae de coelo innumerabiles cadere et quasi pluere visae sunt ubique per totum orbem terrarum.

Tunc temporis Pandulfus comes de Sexto cujus supra meminimus (c. 75), ad hoc monasterium veniens, jurejurando firmavit eidem abbati totam ex integro abbatiam, et nominatim castrum Vitecusum cum pertinentiis suis, unde, ut supra retulimus, litigium cum Gyrardo abbate habuerat.

[Col. 0905C] 80. His quoque diebus Savinus vir nobilissimus, Dalmatino genere ortus, direxit in hoc monasterium duos sciphos argenteos librarum circiter novem, rogans et multa prece deposcens, ut de nostris fratribus idem abbas ad monasticum ordinem demonstrandum in Dalmatiam mitteret, pollicens non minimum proficuum per hoc loco isti venturum. Abbas autem nichil moratus, tres de hoc monasterio ibidem fratres direxit, divinarum Scripturarum codices et ecclesiasticum apparatum illis habundantissime tribuens. Susceptis namque Savinus eisdem fratribus, permittente supradicto papa Calixto, ac concedente Raguseorum archiepiscopo, optulit, beato Benedicto ecclesiam Sanctae Mariae in loco qui dicitur Rabiata prope civitatem Ragusam, cum portu et [Col. 0905D] piscatione sua, cum servis et ancillis, et cum omnibus omnino pertinentiis et finibus suis. Sequenti tempore papa Calixtus ad hoc monasterium veniens, Gotfridum comitem Cyccanensem, qui monasterium sancti Petri in Yscleta ab hujus loci dicione subduxerat [(1548) 1Kb] , usque ad dignam satisfactionem a liminibus ecclesiae separavit; sicque patri Benedicto et fratribus se commendans attentius, Beneventum [Col. 0906A] perrexit. His porro diebus in Sardinia Homodei et Albertus episcopi, in Dalmatia vero Petronius et Adenulfus abbates ab hoc monasterio dati sunt. Eo etiam tempore jam dictus abbas Oderisius portas haereas pulcerrimas in ingressu hujus nostrae ecclesiae fieri jussit.

81. Lambertus praeterea Hostiensis episcopus, post autem papa Honorius, tunc temporis ad hoc monasterium veniens eundem abbatem rogare coepit, ut hospitium sibi et suis in monasterio sanctae Mariae in Pallaria concederet, quemadmodum Leo praedecessor suus a parte nostri monasterii habuerat [(1549) 1Kb] . Abbas autem perspiciens illum hoc ex jure sui praedecessoris quaerere, simulque praecavens ne hac occasione locum illum ecclesia nostra amitteret, [Col. 0906B] id se agere posse negavit. Episcopus autem indignatione simul et ira repletus recessit, laesionis et contrarietatis contra eundem abbatem tempus expectans.

82. Per idem tempus Richardus cognomento Pygnardus [(1550) 1Kb] , Picani castri dominus, Richardi de Caleno promissionibus illectus, evocans ad se Leonem Fundanum consulem, et Petrum filium ejus, post datum ei prandium in domo sua, dum esset cum eo in securitate per sacramentum, compater quoque ejus et amicus, ritu proditoris Judae hostiliter eum cum suis omnibus capiens, Richardo de Caleno, quemadmodum inter se occulte conjuraverant tradidit. Hoc dum ad notitiam papae Calixti pervenisset, et de tam nefaria ac flagitiosa proditione [Col. 0906C] plurimum commotus [4657 1Kb] , eidem abbati mandavit, quatinus supradictum Richardum modis ac nisibus quibus valeret impugnare studeret. Accidit forte ut nunc [4658 1Kb] quidam ex nostris, quia res ita exigebat, Fundanam civitatem peteret; qui in ipso itinere ab ejusdem Richardi hominibus captus ac de equo dejectus et deonestationibus quin [4659 1Kb] plurimis affectus, negotio pro quo abierat infecto ad abbatem rediret. Tali igitur abbas occasione accepta, cum Octaviano praedicti Leonis fratre confoederatur, et vallatus militum turmis, Pycani castri attinentias devastare modis omnibus coepit. Sed cum per integrum fere annum eundem castrum devastasset et afflixisset, Richardus certocertius agnoscens papam Calixtum cum exercitu super se esse venturum, [Col. 0906D] ignorantibus cunctis cum fratribus suis occulte de castro recessit. Quod dum abbati relatum fuisset, ingenti coadunato exercitu ad eundem castrum accedit, et recipientibus eum ejusdem castri incolis, arcem diu multumque expugnans, eandem in deditionem accepit, anno dominicae incarnationis 1123 [(1551) 1Kb] . Oppido vero Oderisius abbas ut optabat potito, papae Calixto per litteras haec notificare [Col. 0907A] curavit, qui Deo omnipotenti super hoc gratias referens, per anulum quod manu gestabat beatum Benedictum absque ullo consorte vel participante de eodem castro investivit. Rychardus praeterea Caleni dominus, agnito quod noster abbas supradictum castrum optineret, tactus dolore cordis Capuam properat, et principis provolutus vestigiis rogat, supplicat, obsecrat, ut sibi opem ferendo subveniat, quatinus castrum recipere valeat. Annuit propinqui sui postulationibus princeps, exercitum congregans, et ad expugnandam et depraedandam hanc terram erigitur. Abbas autem ipse militum vallatus agminibus ad castrum Bantrense deveniens, terram beati Benedicti illum ingredi non sinebat. Ob id itaque princeps papae Calixti litteris commonitus, [Col. 0907B] et per sacramentum quod Romanae ecclesiae fecerat adjuratus, ut terram beati Benedicti non divastaret, sin alius [4660 1Kb] , excommunicationi subjaceat, abbatem ad se evocat, et trecentas ab eo libras accipiens, principale de supradicto castro praeceptum huic nostro coenobio fecit [(1552) 1Kb] (an. 1125, Feb.); sicque Capuanam est regressus ad urbem. Per idem tempus comitissa Adelasia una cum Ildebrando comite [(1553) 1Kb] , ex jussione supradicti papae Calixti [(1554) 1Kb] reddidit beato Benedicto ecclesiam Sancti Martini in Armino [(1555) 1Kb] , et Sancti Columbani, cum pertinentiis suis, centum librarum auri pena apposita [(1556) 1Kb] .

83. His diebus [(1557) 1Kb] defuncto Romae jam dicto papa Calixto (an. 1124, Dec.), cardinales dividuntur, [Col. 0907C] et alii Lambertum Hostiensem episcopum de quo superius mentionem fecimus (c. 81), in papam Honorium, alii Theobaldum cardinalem tituli sanctae Anastasiae sibi in Celestinum papam praeficiunt; verum quia fortior et potior pars cum Honorio erat, hi qui jam dicto Theobaldo favebant, rerum eventum videntes; sera penitudine ducti-ad eundem Honorium reversi sunt. Mandat dehinc idem papa nostro abbati, navem Petri periclitari in fluctibus, monet uti subveniat, ut pecuniae subsidium mittat, protestans illos qui se in tanto articulo adjuvarent, habituros [4661 1Kb] ut filios, qui non, ut privignos. Commotus ad talia abbas, fatetur quod ipse qui tunc de adjutorii ope ferenda pulsabatur, interesse debuisset [4662 1Kb] electioni, ut qui particeps erat tribulationum, [Col. 0907D] consors esse deberet et consiliorum. Interrogantibus fratribus de praedicto pontifice, cujus filius esset, quis, qualis, et quantus: abbas respondit, ignorare se cujus filius esset; unum tamen pro certo scire, quia plenus esset litteris a capite usque ad pedes [Col. 0908A] [(1558) 1Kb] . Haec ergo causa inter eundem pontificem et abbatem perpetuum discordiae malum et perenne odium suscitavit.

84. Tunc temporis Leo Fundanus consul una cum Petro filio suo a captione qua a Richardo Caleni domino detinebatur solutus, venit ad hoc monasterium. Susceptus itaque honorifice ab eodem abbate, post celebratum resurrectionis dominicae festum, rogatus a supradicto Leone et a jam dicto filio ejus, 50 libras eis donavit, et 50 accommodavit, ea ratione ut easdem 50 libras usque ad unum annum Casinensi coenobio redderent, in auro et argento, sive in pannis sericis et in aliis rebus, quae monachis apta essent ad recipiendum (an. 1125, Mart. 29). Et pro suprascripta pecunia, quam eis idem abbas donavit et [Col. 0908B] accommodavit, ante jam dictus Leo cum Petro filio suo quietas dimisit beato Benedicto et Casinensi coenobio omnes obedientias, quae a quibusque hominibus in terra sua huic monasterio oblata sunt, scilicet ecclesiam Sancti Magni cum pertinentiis suis, et partem de piscaria Fundani lacus, monasterium sancti Onufrii, sancti Heliae in Ambrife, sancti Martini de Ynola [(1559) 1Kb] , sancti Martini in Tyrille, et quicquid in terra sua a quibusque hominibus beato Benedicto oblata sunt, ut secure et quiete Casinensis ecclesia ejusque abbates teneant et possideant, et liberam habeant facultatem in eisdem ecclesiis ordinandi praepositos, et faciendi prout nostris abbatibus placuerit, sine omni illorum contradictione vel molestatione. Insuper etiam promisit per unumquemque [Col. 0908C] annum prandium fratribus se facturum.

85. Interea, cum Aquinenses comites ferali adversus Landulfum de Sancto Johanne odio desaevirent, contra eundem abbatem conqueri coeperunt, quod Landulfum illis praeferret, illi pecuniam, terras et domos tribueret, se vero contempni et pro nichilo haberi. Sed, cum ad ista abbas non praeberet auditum, juncti quibusdam ex nostris eum papae Honorio accusare coeperunt, illum apostolicae sedis inimicum, prodigum et dilapidatorem rerum monasterii astruentes. Rychardus porro Caleni dominus a nostri monasterii infestatione nequaquam quiescens (an. 1125), congregato exercitu insperate terram istam ingressus, castra huic monasterio pertinentia, Sanctum Apollinarium videlicet, Sanctum Ambrosium, et [Col. 0908D] Sanctum Stephanum, et partem de castello sancti Georgii, igni ferroque consumsit [(1560) 1Kb] indeque digrediens, monasterium sancti Nycolai in Pica ex toto depraedavit; sicque ad sua rediit.

86. Eodem vero anno (1125) papa Honorius Urbem [Col. 0909A] egrediens, ascendit ad hoc monasterium, atque a supradicto abbate et fratribus honorifica satis processione receptus, super altare beati Benedicti missam sollempniter celebrans, sero jam ad civiatem rediit. Demum vero Mauricium haeresiarcam de Janula, in qua eum papa Calixtus exiliaverat, abstrahens, apud Fumonem exilio relegavit [(1561) 1Kb] . Ibi itaque in plenario laicorum conventu eundem abbatem papa Honorius evocans, et enormi adversus eum odio desaeviens, ingenti eum increpatione redarguit, militem illum, non abbatem, lapidatorem et prodigum substantiae monasterii esse inclamitans, confestimque civitatem egrediens, Beneventum perrexit [(1562) 1Kb] .

87. Hoc praeterea tempore Heinrico quinto imperatore [Col. 0909B] defuncto (Mai. 23), consules, praefecti, dictatores, duces et principes in unum convenientes, de imperatoris electione tractare coeperunt. Visum demum omnibus est, ut electionem ipsam in arbitrio archiepiscopi Maguntini et Lotharii ducis Saxoniae ponerent, ut quem illi utilem Romano imperio esse astruerent, hunc procul dubio eligerent universi. Archiepiscopus autem ferali zelo adversus cognationem Heinrici imperatoris desaeviens, et de imperiali culmine Fredericum et Conradum nepotes ejus propellere cupiens, ob illorum odium supradictum Lotharium, armis experientissimum, religione et prudentia multa pollentem, qui per plura annorum curricula Leuticos expugnans sub Romano imperio redegerat, utilem atque idoneum ad imperiale fastigium [Col. 0909C] accipiendum judicavit, sicque hujus calliditate Romanum imperium a Teutonicis ad Saxones translatum est. His quoque diebus Rodulfus Quosentinorum archiepiscopus obtulit beato Benedicto ecclesiam Sancti Petri in Buda, cum pertinentiis suis. Id ipsum fecit et Augustinus Narniensis episcopus una cum Oderisio comite de ecclesia Sancti Nicolai in Guaytanello, et de ecclesia Sanctae Luciae [(1563) 1Kb] cum portu suo, et cum omnibus in integrum pertinentiis suis.

88. Honorio interea papa a Benevento ad Urbem regresso, Adenulfus comes letali odio eundem abbatem insequens, eidem pontifici litteras misit, aemulum pontificii et honoris Casinensem abbatem inclamitans. At papa ejus dictis fidem accommodans, [Col. 0909D] decernit eum a Casinensi abbatia removere, et evestigio Gregorium Terracinensem episcopum et hujus coenobii monachum, qui sub papa Paschali ex hac nostra ecclesia eidem civitati episcopus datus fuerat, ad eum direxit, mandans abbati, ut Romam veniret, et de his quae sibi objiciebant justa canonum sanctionem satisfacere studeret. Renuente igitur illo Urbem adire, nisi pontifex suam gratiam ei reddidisset, [Col. 0910A] ter eum papa occasione accepta vocavit. Sed cum ille ob hoc quia papam adversum se commotum sciebat, ire distulisset, in epdomada quinta quadragesimalis jejunii (1126) idem pontifex sententiam depositionis in eum vibravit; uno tantum repertus in crimine, quod vocatus ad curiam ire distulisset, dicente pontifice: »Et si in nullo alio culpandus est, ejus tamen superbia crimen est dampnationi sufficiens, quia omnia peccata remittuntur hominibus; superbis autem Deus resistit.« Sacro autem palmarum die adveniente (Apr. 4), idem Oderisius consiliatorum suorum verbis deceptus et in abbatis cathedra resedit, et pastorale baculum manu gestavit, et universa abbatis officia sicut et antequam deponeretur exercuit. Haec ergo causa papam magis iratum reddidit, [Col. 0910B] atque in resurrectionis dominicae solempnitate (Apr. 11) eundem Oderisium et omnes fautores ejus a liminibus ecclesiae separavit-obedientes vero a communione ecclesiastica extorres esse praecepit. Hinc ergo seditio et dissensio inter monachos et populum civitatis gravissima exhorta est. Accidit autem tunc, ut quosdam pedites supradictus Oderisius cum armis suis ad castrum Janulae custodiendum transmitteret. Cives vero propter excidium Sancti Germani inclamantes, eosdem pedites capiunt, armisque sublatis illos de civitate projiciunt. Oderisius autem eventum rei agnoscens, civitatem agressus, ad Pontemcurvum exercitum congregaturus perrexit, minitans eandem civitatem cum suis habitatoribus perdere. Illi autem consilio inito, montem [Col. 0910C] ascendunt, decanum et reliquos fratres conveniunt, rogant ut eidem Oderisio litteras destinent, ut ad civitatem redeat, et si quam adversus illos querelam haberet, legalem inde justiciam sumeret. Haec quidem dictis, factis vero aliter, quippe qui disposuerant in ipso itineris bivio interficere eum. Decanus vero habito consilio statuit, ut ad civitatem redeant, atque de suis duodecim sapientiores et meliores eligant, et cum eis die altera ad hoc monasterium veniant, ut una cum illis fratres exinde salubre consilium sumant. Recedentibus interea illis, decanus nocturno silentio Oderisio nuntium destinat, acta et dicta seriatim enuntiat, utque ad eos redeat instanter exorat. Ille autem civium noscens versutiam, ad eos se tunc redire posse denegavit. Illucescente [Col. 0910D] autem die, cives uti statutum fuerat montem subeunt unus post unum, monasterium intrant, et ad capitulum convenientes, quod [4663 1Kb] alio die inter monachos et laycos de pacis conventione statutum fuerat, replicare coeperunt. Cumque inter eos de eadem re se longius sermo protraheret, unus e civibus surgens in medium ait: »Cur frustra sermonem longius trahitis? Certissime scitote nos monasterium non [Col. 0911A] egressuros, nisi deposito Oderisio alium nostro consilio substituatis abbatem.« Quod cum fratres nulla ratione, nullo pacto se hoc facturos dixissent, illi evestigio monasterii munitiones fraude occupaverunt, sicque in unum summi archimandritae convenientes, per archipresbyterum suum in eundem Oderisium sententiam depositionis et excommunicationis promulgant; confestimque ad Janulae arcem pergentes, et illos qui in ea residebant pecunia corrumpentes, ad suam voluntatem inflectunt, eandemque munitionem ab his qui illam custodiebant accipientes diruunt, monachosque contradicentes ante portas ecclesiae beati Benedicti gladiis percusserunt, et per divina et humana omnia jurare coeperunt, quod nisi confestim abbatem ad suam voluntatem eligerent, [Col. 0911B] alios gladio trucidarent, alios de monasterio pellerent, alios ad papam vinctos transmitterent. Quid tantis? Fratres in discriminis articulo se constitutos videntes, ad Oderisium nuntios dirigunt, mandant ut ad monasterium redeat, et aut laicis satisfaciat, aut ad voluntatem illorum abbatiam dimittat. Quod, cum Oderisius minime se facturum dixisset, fratres necessitate coacti laycorum voluntatem se facturos promittunt. Taliter Oderisius ab aemulis suis est projectus, et a propria sede depulsus, vir certe magnanimis, scientia clarus, eloquentiae decore ornatus. Nam inter tantas persecutiones constitutus, sermones de praecipuis festivitatibus lucidos satis et disertos composuit. Ab illo autem tempore non defuerunt huic Casinensi coenobio variae ac ingentes aerumpnae. [Col. 0911C] Jam vero qualiter Nycolai electio et ejectio facta sit describamus.

NYCOLAUS natione Tusculanus, sedit anno 1, mense 1, diebus 16.

89. Hic a sanctae memoriae Oderisio I, in hoc Casinensi coenobio receptus et monachus factus, atque a Gyrardo abbate rector apud Sujum ordinatus, post ab Oderisio II decanus hujus loci est constitutus; quam cum per mensem fere amministrasset, a fratribus hujus coenobii est in abbatem electus (an. 1126, Jun.). Quidam vero ex prioribus nimis haec indigne ferentes, caeteris ignorantibus clanculo ad papam Honorium litteras dirigunt, seditiose illum et nequaquam canonice electum esse affirmantes. Pontifex autem cum Nycolaum adhuc electum esse [Col. 0911D] nesciret, Gregorium cardinalem tituli Apostolorum ad hoc monasterium dirigens, manda quatinus ejusdem Gregorii consilio Seniorectum Capuani monasterii praepositum in pastorem et abbatem Casinenses fratres unanimiter eligerent, de quo et Deus honoraretur, et religionis statu in famoso Casinensi monasterio per ejus industriam roborato, bona ecclesiae tam spiritalia quam temporalia in melius augerentur. Ipse namque si opportunum esset, monasterium manutenere, defendere, et adjuvare paratus esset. Veniens autem praedictus cardinalis ad monasterium, fratres convocat, et quod papa praeceperat seriatim enuntiat. Quod dum fratres audissent, murmur inter eos ingens repente exoritur, [Col. 0912A] dicentes, non debere Casinensis abbatis electionem in alterius potestate transire, et nimis indignum et inconveniens esse, ut Casinensis ecclesia, quae sub antecessoribus suis libera semper extiterat, ad suae confusionis obprobrium cardinalibus subjiceretur. Tunc Gregorius imperato silentio fratribus dixit: »Indubie noveritis me non pro papae Honorii huc lucro, et honore Romanae ecclesiae venisse, set pro salute animarum vestrarum cum Christi auxilio si permittitis providenda. Romana enim ecclesia vestro auxilio et laude non indiget, quae laudis praeconium in Petro ex ipsius ore meruit Redemptoris. Quae autem ecclesia vel abbatia a Romanae sedis jugo extranea repperitur, cujus arbitrio ipsum coelum ligatur et solvitur? omnes namque ecclesiae a pontificibus, [Col. 0912B] imperatoribus et regibus, vel quibusque fidelibus fundatae sunt, Romanam vero sedem solus Filius Dei fundavit, et super Petri apostoli fidem erexit, cui etiam terreni simul et coelestis imperii jura commisit, et illud Verbum, quod condidit coelum et terram, Romanam fundavit ecclesiam. Et ut caeteris omissis ad ea de quibus nunc sermo agitur veniamus, sicut apostolorum principes Petrus et Paulus Romanam ecclesiam suo sanguine consecrarunt, ita Casinense coenobium per beatum Benedictum, qui Romae edoctus fuerat, et per cives Romanos Maurum et Placidum habuit fundamentum. Illud quoque vobis notissimum esse non ambigimus, qualiter eo destructo a Longobardis, Caninensis coenobii fratres justa Lateranense palatium per [Col. 0912C] centum triginta annorum curricula habitaverint, et demum Casinensem ecclesiam Romani pontifices Gregorius et Zacharias restruxerunt; quae rursum a Sarracenis cremata, iterum a sancto papa Agapito in monastico est ordine reformata. Cum ergo hujus coenobii fundatores ex Romanae ecclesiae prodierint disciplina, ejusque restauratores Romani pontifices fuerint, conveniens est juxta sanctorum patrum statuta, ut ecclesia Romana mater et domina, Casinensis ejus specialis, singularis jure dicatur et filia. Revolvite Casinensis coenobii munimina, ejusdem libros perscrutate, et id unde nunc sermo agitur poteritis invenire: si vero non potestis, mendacii arguite; sin autem potestis, nolite veritati resistere, nolite Romanae ecclesiae repugnare, nolite ejus jussionibus [Col. 0912D] contraire; sed ex cujus uberibus fidei salutem suxistis, ejus jussionibus studete in omnibus obtemperare.« Tunc fratres necessitatem temporis ostendentes, apostolici voluntatem se impleturos fatentur, si parendi lautiora tempora evenirent; sicque discessum a capitulo est. Oderisius vero cognita Nycolai insperata electione, agiliter ad roccam quae Bantra dicitur pervenit, pecuniam opportune importune dispensat, et milites undecumque aggregans, igni ferroque castra quae eidem Nycolao favebant demolire solotenus coepit.

90. Hoc interea anno Goffridus filius Richardi de Aquila, una cum Richardo Caleni domino et Raone Rahelis filio castrum Sujum diu multumque expugnans, [Col. 0913A] incolarum fraude et consuetudinaria proditione illum obtinuit. Nycolaus vero hoc cognito, Robertum filium Jordani principis in suum auxilium evocat, evestigioque ad hoc monasterium dirigens, ad se deferri praecepit aquiminilia argentea librarum 9 et unciarum totidem, quae Savimus sicut supra retulimus (c. 80) beato Benedicto direxerat, aquiminilia argentea Stephani papae, altare aureum cum gemmis speciosis, calicem aureum librarum 4, calicem magnum Saxonicum quem Theodericus Saxonum rex beato Benedicto olim transmiserat, epistolarium aureum Desiderii abbatis, textum evangelii Heinrici imperatoris cum gemmis pretiosis, alium textum evangelii, turibula argentea 9, coronas argenteas totidem, pensantes singulae aliae [Col. 0913B] 9, aliae 12 libras, quas Otto imperator ac Ugo marchio aliique fideles sancto Benedicto optulerunt, calicem librarum 9, alios calices 5, concam librarum 7, candelabrorum paria 3, coronas 4, habentes per unamquamque 18 libras, concas 2 librarum 8, cucumellum [(1564) 1Kb] librarum 6, textum evangelii, scutellam magnam, urceum ducis cum aquiminili suo, omnia haec argentea, et crucem auream. Haec, inquam, omnia de ista ecclesia abstrahens, castrum non recollegit, et indissolubile odium monachorum adversus se suscitavit.

91. Statuentibus interea civibus iterum monasterium capere (an. 1127), quendam ex prioribus adeunt, decaniam et non parvam pecuniae summam ilii promittunt, si eorum in tam nefando negotio [Col. 0913C] cooperator pro suo posse existeret. Quod dum ille fratribus reserasset, evestigio fideles quosque in monasterii munitiones immittunt. Cives autem rem gestam ignorantes, nocte adveniente insidias justa monasterium locant; sed cum agnovissent sua patefacta consilia, confusione et mestitia repleti ad sua reversi sunt. Tunc temporis Adenulfus quidam, castri Spinii dominus, anxians et exaestuans qualiter hoc monasterium infestare quoquomodo posset, locutus primo cum Richardo Caleni domino et Goffrido Suessano, cordis sui intima pandit, et ut eorum amminiculo et juvamine conceptam parturire et ad effectum malitiam posset perducere, instanter exorat. Illi autem proditores parergio laetissimi redditi, rogant uti meditata opere expleat, auxilium suum ei non defuturum. [Col. 0913D] Hoc enim sibi salutiferum, hoc delectabile, hoc jocundum esse fatentur. Evocat interea idem Adenulfus illos qui arcem Castri novi custodiebant, pecuniam spondet, egregios illos et felices facturus promittit, si supradicti Castri novi arcem sibi traderent. Ast proditores cruentis promissionibus illecti, [Col. 0914A] intempestae noctis silentio cum quibusdam latrunculis eum evocantes, monacho et caeteris oppidanis ignorantibus supradictam arcem contradunt [(1565) 1Kb] . Quod dum Nycolao nuntiatum fuisset, quid ageret vel quid diceret nesciebat. Tandem cum quibusdam dextro genu claudicantibus [(1566) 1Kb] communicato consilio, ut supradictum castrum recolligere posset, Picanum oppidum, quod Oderisius praedecessor suus acquisierat [(1567) 1Kb] , et papa Calixtus per anulum confirmaverat, et Jordanus princeps sacramento et praecepto concesserat, in Normannorum dicione remisit, talique ordine jam dictum Castrum novum recollegit [(1568) 1Kb] . Reddidit etiam tunc supranominatus Goffridus turrem quae dicitur Ad mare, monasterium sancti Benedicti in Suessa, curtem de [Col. 0914B] Lauriana, Casam majorem, curtem de Lando de mari, et Sanctum Johannem ad Currentes, cum universis quae ad jam dictas curtes et obedientias pertinebant.

92. His quoque diebus duo fratres ex Hispania Philippus et Philipbertus, coelesti desiderio tacti ad patris Benedicti limina valde devoti venerunt, atque ecclesiam quam dudum ipsi in Hispania in solo proprio justa civitatem Locronium [(1569) 1Kb] , loco qui Coadgranium appellatur construxerant, in hoc sancto loco optulere. Oderisius interea cernens Romanum pontificem sibi in omnibus adversari, sera penitentia ductus Romam adiit, et papae prostratus vestigiis, Casinensem abbatiam in manu ejusdem apostolici refutavit [(1570) 1Kb] , arcem vero Bantrensem in hujus [Col. 0914C] coenobii jura remisit. Tunc temporis Rao filius Rahelis ad hoc monasterium veniens, per scriptum renuntiavit beato Benedicto omnes lites, querimonias et calumpnias, quas adversus hoc monasterio habuerat, de hominibus qui fuere de civitate Teano, et eo tempore in hac terra residebant, 400 bizanteorum pena apposita. Per idem tempus Jordanus II princeps ad hunc locum deveniens, jurejurando firmavit eidem abbati totam ex integro abbatiam, secundum morem antecessorum suorum [(1571) 1Kb] .

93. Per idem tempus (1127) Pandulfus filius Landonis Aquinensis comitis in silva hujus monasterii quae Tyrilla dicitur, castrum construere coepit [(1572) 1Kb] . Quod ubi papae Honorio nuntiatum est, per apostolicas litteras ei interdicendo direxit, ne in possessione [Col. 0914D] beati Benedicti castrum aedificaret: sed Deum in eodem contempnens pontifice, intentione sacrilega eundem castrum ob hujus loci obpugnationem sicut hodie cernitur a novo construxit. Nycolaus autem coepta ejus praepedire cupiens, in montem qui Timmari appellatur, castrum contra eum erexit. [Col. 0915A] Tantas porro Casinensis coenobii perturbationes tantaque infortunia papae Honorii dum pervenissent ad aures, eundem Nycolaum Casinensis abbatiae a regimine sequestravit, omnesque ei faventes vel adhaerentes a liminaribus ecclesiae separavit, litterasque ad hoc monasterium direxit, mandans, quia ut in nobili et famoso beati Benedicti monasterio antiqua posset reformari religio, instanti animo et diligenti studio laborasset. Proinde si in manu et consilio suo monasterii Casinensis dispositionem et ordinationem libere et absque contradictione aliqua posuissent, quantocius ad Casinense monasterium venire festinaret, et ob honorem, salutem, et reformationem coenobii tam in spiritualibus quam in temporalibus praestante Domino studeret laborare. [Col. 0915B] Fratres vero, qui eundem Nycolaum pro thesauri ecclesiastici dilapidatione et terrae amissione valde exosum habebant, Nycolao ad hoc monasterium venienti portas claudunt, ilicoque nuntios ad papam Honorium destinantes, quae gesserant per ordinem pandunt; se et monasterium in ejus potestate ex toto tradentes. Ille vero super hujus rei negotio laetissimus redditus, Matheum episcopum Albanensem ad hoc monasterium direxit, fratribus mandans, ut quem utilem ille et idoneum tanto officio ex Romanae sedis auctoritate astrueret, tunc ipsi absque aliqua procrastinatione eligerent. Hoc ubi supradictus Pandulfus agnovit, insperate super castrum quod idem Nycolaus construxerat veniens, illud ad solum usque prostravit, et Nycolai quidem talis rerum exitus [Col. 0915C] extitit.

Seniorectus hujus coenobii abbas a beato Benedicto quadragesimus quartus, sedit annis 9, mensibus 6, diebus 19.

94. Hic ab ipsis infantiae annis beato Benedicto oblatus, atque a sanctae memoriae Oderisio monachus factus, et in disciplinis regularibus studiosissime in omnibus educatus et enutritus, primo ad monasterium sanctae Mariae in Luco, deinde ad monasterium sancti Nycolai in Pica regendum praepositus est transmissus. Qui ad hujus coenobii abbatiam taliter est electus. Igitur cum satis strenue per tria annorum curricula hujus sancti coenobii decaniam administrasset, ac deinde Capuani monasterii praeposituram satis provide gubernasset, ejecto jussu [Col. 0915D] papae Honorii Nycolao, de eadem Capuani monasterii praepositura ad hujus loci abbatiam eligitur. Enimvero dum ex parte supradicti pontificis Chonradus cardinalis sanctae Praxedis hac de causa ad hunc locum venisset, nunc singillatim nunc communiter cum illis pertractaret, demum congregationi voluntatem apostolici pandit. Tunc ex consulto mandatur illi, ut quanta potest instantia ad hoc monasterium venire studeat, quatinus de Casinensis abbatis electione [Col. 0916A] in commune simul ab omnibus tractaretur. Qui cum imperata implere satageret, a Goffrido de Aquila qui partibus Nycolai favebat capitur, et apud Sujum custodiae mancipatur. Quod dum fratribus relatum fuisset, aestuare coeperunt quid agerent, et sicut est consuetudinis diversi diversa sentiebant, et alii Oderisium reducere, alii pro suo velle abbatem eligere disponebant. Tunc praefatus Albanensis episcopus Matheus in capitulum veniens (Jul. 12), coepit de ipsa abbatis electione tractare, et si praeceptis apostolici parere vellent interrogare. Fratres autem cum hoc in ejus posuissent deliberatione, seque per omnia Romano pontifici obedire velle dixissent, et quem cum fratrum consilio nominaret, ipsi abbatem eligere promisissent, tum proprio [Col. 0916B] illum nomine vocans, interrogat senes, deinde juvenes, utrum illis talis electio placeat. Cumque omnes tum voce tum capitum inflexione [(1573) 1Kb] hunc se velle respondissent, mox omnium unanimitate cum absens esset, ex praecepto ut ante jam diximus apostolici, quarto Idus Julias elegerunt eum in abbatem. Quamvis nonnulli, et ex maxima parte timore ducti, hoc aegre ferrent, ob hanc scilicet causam quia tempore decanatus sui nimium austerus et rigidus in hujus monasterii ordine extitisset, adque etiam a Romana ecclesia abbas effectus est. Denique ab ipso fere tempore quo decaniam dimisit, et praecipue a morte venerabilis abbatis Gerardi, cum omnes fere priores qui a Desiderio monachi facti fuerant ex hoc mundo recessissent, nunc ipsius abbatiae [Col. 0916C] ambitione, nunc per fratrum clandestinas seditiones, nunc per abbatum expulsiones, cum fratres ad tantam inopiam devenissent ut omnium rerum necessitatem permaximam sustinerent, ordinis religio de hoc coepit labefactari. Nec immerito, cum quamplurimi necessitate coacti arduae vitae tramitem ob paupertatem retinere non possent. Cum haec et alia per multorum ora volitarent, dolens apostolicus Casinensem ecclesiam tantis dehonestari obprobriis, et his malis finem imponere cupiens, nec non et illam regulae sententiam [(1574) 1Kb] suo saepius versans in pectore, ut »si vitiosam, quod absit personam congregatio elegerit, et in notitia episcopi ad cujus dioecesim pertinet locus, vel abbatibus, aut christianis [Col. 0916D] vicinis claruerit, prohibeant pravorum praevalere consensum,« et caetera: deposito, ut superius dictum est, Oderisio, et de ejus successore Nycolao similia facere volens, penitus congregationem a liminibus ecclesiae separavit, si ulterius eidem Nycolao obedientes existere praesumpsissent. Fratres igitur, qui jam dictum Nycolaum pro thesauri ecclesiastici dilapidatione valde exosum habebant, consilio habito eum ab ingressu monasterii repulerunt, ociusque qui haec Romano pontifici nuntiarent miserunt, [Col. 0917A] postulantes ut de suis aliquem mitteret, per quem papa suam voluntatem congregationi aperiret, quatinus suo consilio et adjutorio sibi abbatem eligerent. Tunc apostolicus eundem episcopum ad hoc monasterium direxit, mandans ut eundem virum huic congregatione praeficeret. Dimissus itaque Seniorectus a Goffrido ad hoc monasterium venit, atque ejus electio a fratribus confirmata, illum in patris Benedicti cathedra honorifice locavere. Suscepta igitur abbatia Seniorectus coepit omnibus perinde modis studere, quatinus naviter adimpleret id, ad quod abbas a Romano pontifice factus fuerat. Angebatur itaque nimium nimiumque interdum ejus animus, tum scilicet pro nostri ordinis emendatione, tum vel maxime et fratrum sustentatione et terrae [Col. 0917B] recuperatione. Interea oppidani occasione accepta ad suum velle relaxationes se placita exquirebant, et licet vi recipiebant. Ex abbas igitur noster Nycolaus, favente et juvante se Goffrido de Aquila, quandam hujus terrae partem, videlicet Myrtulam, Sanctum Andream, Vallem frigidam, atque Castellum novum retinens, terram quae huic loco residua erat infestare non desinebat. Ob quam rem Jordanus princeps ab eodem abbate evocatus extemplo cum non parva militum manu venit, atque super Castrum novum quo nepos supradicti Nycolai residebat tendens, adjacentia quaeque igni ferroque demoliri praecepit. Ille autem perspiciens oppidanos diffluere a se, et ad abbatem clam nuntios destinasse, protinus eidem abbati dirigere studuit, quod si eum [Col. 0917C] cum omnibus suis secure exire permitteret, sine dilatione castrum illi continuo redderet. Quo impetrato, in abbatis manibus confestim eundem reddidit castrum.

95. Interea apostolicus Urbem egrediens venit ad hoc monasterium, a quo idem abbas primus in hac ecclesia abbatiae consecrationem suscepit. Postea vero coepit ab eo sacramentum vehementer exquirere, atque ut Romanae ecclesiae fidelitatem faceret, omnino insistere: et fratres modis omnibus reniti et contradicere, et hoc Casinenses abbates nunquam fecisse dicebant. Quibus pontifex e diverso respondebat, quia quod omnes fere episcopi, archiepiscopi et abbates faciunt, Casinensis abbas agere debet. [Col. 0917D] Qui [(1575) 1Kb] e diverso nostri dicebant, ideo ab illis Romana ecclesia fidelitatem extorsisse, pro eo quod saepius in haeresim lapsi contra Romanam ecclesiam [Col. 0918A] sensissent: Casinensis vero ecclesia numquam in haeresim decidit, numquam contra sedem apostolicam sensit. Qua ratione papa accepta conticuit. Exinde vero pontifex ex hoc loco discedens Beneventum ingressus est. Sed de his actenus.

96. Dux igitur Guilielmus cum jam fere sedecim ducatum rexisset annos, mortuus est (an. 1127, Jul. 28), atque in ipso omnis Robberti Guiscardi familia, quae ex ipso descenderat, finita est. Defuncto itaque duce, Roggerius [(1576) 1Kb] haeres et filius quondam Roggerii Siciliae comitis, fratris praedicti Robberti Guiscardi ducis, ducatum occupat (an. 1128); contra quem apostolicus cum expeditione properat, demum facta concordia eidem confirmavit ducatum [(1577) 1Kb] . Hiis porro diebus Jordano principe [Col. 0918B] [4664 1Kb] obeunte (an. 1127, Dec. 19), Robbertus ejus filius eidem successit in principatu. Qui huic monasterio privilegium fecit (an. 1128, Mart.) [(1578) 1Kb] de data remissa hominibus Casae Gentianae, de scadentiis [(1579) 1Kb] , de modiis terrae 20 in territorio sancti Mauri ad Casale, de piscatione in mari et flumine in omni territorio Castelli ad mare, de his quae dederunt Jordanus II, pater ejus, Ryccardus II, et Robbertus patrui, Jordanus avus, et Ryccardus proavus sui, et de venientibus ad habitandum in terra sancti Benedicti, vel aliquid monasterio largiendum, pena librarum auri centum apposita. Robbertus etiam comes de Molisio fecit privilegium huic loco de medietate castri Serrae [(1580) 1Kb] , quod est sub jure Larinensis episcopatus, pena librarum auri [Col. 0918C] centum apposita. Praeterea Roggerius dux [(1581) 1Kb] fecit privilegium sancto Benedicto (an. 1129, Dec. 30), de hiis quae obtulerunt Robbertus dux et Sikelgayta uxor ejus, Roggerius et Guilielmus filii, in Apulia, Calabria, Principatu, Salerno, et Amalfia, de concessionibus principum, baronum et aliorum fidelium, pena librarum auri trecentarum apposita, anno Domini 1130, per manum Guarnerii Mazariensis decani [(1582) 1Kb] .

97. Interea papa Honorio vita decedente (an. 1130, Feb. 14), electi sunt Gregorius diaconus cardinalis sancti Angeli in papam Innocentium II, et Petrus presbyter cardinalis sancti Calixti in Anacletum. Innocentius vero per aliquantum temporis spatium [Col. 0918D] in Urbe permanens, cum episcopis et cardinalibus qui suae parti favebant, ad civitatem Pisanam perrexit, Conradum Savinensem episcopum vicarium [Col. 0919A] in Urbe relinquens. Petrus praeterea cardinalis Rogerio duci Apuliae coronam tribuens, et per privilegium [(1583) 1Kb] Capuanum principatum, et ducatum Neapolitanum cum Apulia, Calabria et Sicilia illi confirmans (Sept. 27), regemque constituens, ad suam partem attraxit; praecipiens ut episcopi et abbates, qui in suae dicionis terra manebant, ei hominium facerent [(1584) 1Kb] . Per idem tempus (an. 1132, Mart.) Robbertus princeps, cujus supra meminimus, fecit privilegium huic loco sicut antea fecerat, et de relaxatione 50 tarenorum de gualdo [(1585) 1Kb] , et de portu molendini, quod est in fluvio Vulturni loco Cazoli cum portu ex utraque parte fluminis. Post [(1586) 1Kb] haec praedictus princeps abiit Pisas (an. 1134), et rex Roggerius venit super principatum. Ob quam [Col. 0919B] rem hic princeps a Pisis stipatus navali exercitu Neapolim venit. Aversani se ejus imperio subdunt, contra quem rex Roggerius veniens fugavit, Aversam in cinerem redegit (an. 1135), Alfuso filio Capuanum tradidit principatum. Tunc temporis (1136) Hubertus Pisanus archiepiscopus, apostolicae sedis legatus, fecit privilegium huic monasterio de Sancto Georgio de Baray, et Sancta Maria de Gennor. Innocentius igitur Alemmannorum et Lotheringorum terram ingressus (an. 1131), juxta Leodium a Lothario rege excipitur (Mart.), virgam et anulum ei juxta morem antiquum confirmans [(1587) 1Kb] , nec non et terram comitissae Mattildae ei contradens. Deinde Lotharius [(1588) 1Kb] rex venit Romam, et accipiens coronam ab Innocentio reversus est (an. 1133 Jun. 4). [Col. 0919C] Et [4665 1Kb] dum in conspectu ejus totus, ut ita dicam, Romanus orbis pacatus quiesceret, et sub ejus dicione calcati jacerent [4666 1Kb] , a papa Innocentio Pisis remorante (an. 1135) frequentibus litteris monitus ut Romani imperii coronam ab hostium jugo defenderet, et ecclesiam scissam ad pacem, concordiam et unitatem caesar strenuissimus et clementissimus liberaret: anno dominicae incarnationis 1135 immensum valde nimis totius Romani imperii exercitum congregans, una cum Richiza augusta uxore sua intravit Italiam (an. 1136). Ingens interea pavor et ebitudo mentis corrupit [4667 1Kb] Ausoniam, et quid dicerent vel facerent, unus ab alio inquirebat [4668 1Kb] .

[Col. 0920A] 98. Inter [(1589) 1Kb] haec regis cancellarius Guarinus nomine, Canzolino qui tunc Capuae praeerat mandat, quatinus Casinensi abbati ut ad se veniat destinet, venientem protinus capiat. Abbas autem talia dum persensisset abnuit, ac se minime tunc illo posse ire remittit. Cancellarius vero magis ac magis in suspicionem veniens, mandat abbati ut sibi Capuam venienti cum festinatione occurrat, quatinus de regni negotiis cum ipsius terrae baronibus insimul tractent. Casu itaque tunc accidente, abbas graviter infirmatus est, et ob hanc rem ire ad eum distulit. Sanitati autem redditus duos fratres ante nativitatem Domini cancellario apud Beneventum constituto direxit, infirmitatis magnitudinem pandens. Cui cancellarius remisit, ut post celebratam festivitatem ad eum [Col. 0920B] Capuam pergeret, alias autem ipse ad eum veniret. In festo autem evangelistae Johannis praedicti fratres reversi, rumorem quem auxerant [(1590) 1Kb] pandunt. Nam inter eundum et redeundum per amicos et fideles monasterii de hac re interrogantes, nil aliud quam ut illum capere vellet audierunt. Abbas autem quid in tali re faceret ignorans, simulat infirmitatem. Cancellarius vero juncto sibi Capuano electo [(1591) 1Kb] et Cansolino, Casinum ut disposuerat venit. Aquinensis interea electus, invidiae stimulis incitatus, et veneno nequitiae debriatus, regis cancellario per quendam scutiferum mandat, quod Casinensis abbas non pro ipsis, set contra ipsos, ad suscipiendum imperatorem Lotharium et papam Innocentium se praepararet. Quod si illum veritatem dicere minime [Col. 0920C] crederent, Casinense monasterium ab eo expeterent; si daret, scirent illum esse mentitum; si non, veritatem illum dicere certissime crederent. Epistolarum vero portitor sciens quid in ipsis contineretur epistolis, ad monasterium venit, et id quod in re erat abbati per ordinem pandit. Abbas autem a scutifero epistolam accipiens et relegens, omnia prout idem retulerat invenit. Cancellario itaque cum Capuano electo et Canzolino apud Sanctum Germanum adveniente, Guarinus electus Aquinensis pro eadem re ad illos advenit. Cumque abbati in dolo mandarent, ut omni seposita occasione ob regni negotia ordinanda ad illos descenderet, remittit se ad eos ob infirmitatem ire non posse; misit tamen [Col. 0921A] monasterii priores ad cancellarium, qui in ejus praesentia Aquinensem electum de praedicta causa reprobarent, atque illum falsissimum omnino ostenderent. Cumque electus hoc se fecisse negaret, ostendunt epistolam, pandunt per ordinem omnia. Tunc ille confusus nesciebat, quid evidenti rationi responderet. Coeperunt autem hii qui ex parte regis erant coepta omittere, ac simulato animo et ira Casinensibus faceta verba proferre, utpote qui electo Aquinensi favebant, atque se ob hanc rem neque venisse, neque credere, jurejurando affirmare. Set post paululum, qui dolorem conceperant, peperere iniquitatem (Psal. VII, 15), cum protinus earundem litterarum portitorem apprehendentes, et diversis suppliciis excruciantes, oculis privaverunt. Electus vero timore [Col. 0921B] ductus, ac minantium civium furore perterritus, Canzolino illum de civitate educente, Aquinum rediit. Altera autem die in ipsis epyphaniorum vigiliis (an. 1137, Jan. 5) ad monasterium ascendentes, post salutationem ex more factam ac nonnulla inter se colloquia, caeteris exeuntibus coeperunt abbatem super mandatum regis de datione monasterii requirere, atque ut sibi statim in praesentiarum, quod est a saeculis inauditum, traderetur omnino praecipere. Ipse vero cum viginti, aut quantis ex fratribus vellet, cum omni thesauro ecclesiastico et cuncta supellectili monasterii, ad arcem quae Bantra dicitur demigraret: reliqui vero per obedientias dividerentur, in monasterio quattuor sacerdotes cum tribus aut quattuor fratribus dimitteret, qui divinum officium [Col. 0921C] ad patris Benedicti corpus peragerent; asserentes se hoc pro nulla alia causa facere velle, nisi quod Casinensis ecclesia magnam per totum orbem Romanum haberet famam, esse in omnibus locupletem, atque prae omnibus Italiae ecclesiis in auro et argento aliisque pluribus opibus pollere. Quodsi omnia haec Lotarius imperator vel alii inimici regis optinere valerent, multa detrimenta et dampna per hoc in regno ejus evenirent. Dicebant autem haec mentientes, quia ut post in propatulo claruit, illum inter eundum comprehendere et supradicta omnia subripere disposuerant: sicque jam monasterium et cuncta secure detinerent. Post hanc ergo tam inauditam tamque nefandam jussionem, absque communi [Col. 0921D] Casinensium fratrum consilio abbas hoc se agere posse negavit. Accepta itaque consiliandi licentia, hii qui ex parte regis erant egressi sunt foras. Dehinc abbas monasterii priores convocans, quam ob causam cancellarius venerat pandit: quid cuique super hoc videretur interrogat, atque quid in tali negotio opus sit, consilio cum eis communi pertractat. Omnium tamen unum animi votum, una sententia fuit, quatinus Casinense monasterium nullo pacto, nulla ratione in laycorum potestate traderetur; promittentes se usque ad mortem pro tanti loci defensione certare paratos esse ex toto, ante se canum, muricipum, et equorum carnes comedere, quam Casinense coenobium in aliorum potestatem atque dominium venire [Col. 0922A] permitterent. Quoniam quidem si caput incolume permanere constaret, reliqua membra, si quid incommodi, si quide adversi eveniret, salutem sperarent: si autem caput periret, caetera etiam membra, licet sana viderentur, cum capite pariter in interitum irent. Hoc communi consilio deliberato, cancellario advenienti cum Canzolino abbas taliter orsus est loqui: »Super Casinensis coenobii negotiis, unde nos requirere voluistis, tam pro rei magnitudine quam etiam et pro ipsius temporis brevitate, neque consiliari neque quid vobis respondere possemus invenimus. Unde rogamus, quatinus nobis terminum detis, quousque cunctos nostrae congregationis fratres qui per obedientias positi sunt convocemus, sicque cum eis consilio habito, quid nobis agendum sit, communi [Col. 0922B] consilio pertractemus.« Tunc cancellarius amaritudinis felle succensus respondit, dicens: »Quod consilium hic est? aut quod consilium vultis habere? hic non est consilium, non erit dilatio aliqua, nisi ut jussionem regis impleatis. Nam ego vobis consiliandi terminum non do: sed omnino ex parte illius impero atque praecipio, quatinus extemplo quid de hac re statuistis, respondere curetis.« Cui abbas respondit: »Hoc profecto quod dicitis implere minime possumus, et maxime quia si hoc rex praecepit, vel qua ex causa haec fieri mandavit, ignoramus.« Ad quem cancellarius tale confestim dedit responsum: »Ego sum os et lingua regis, per me loquitur et sua jura disponit. Qua vero ex causa fieri mandavit, haec est. Lotharius cum suo papa [Col. 0922C] Innocentio veniet, et in hoc volumus vos probando temptare, si nobiscum debetis in fidelitate regis permanere, ac pro ejus conservanda corona contra Lotharium decertare.« Ad quem abbas: »Parati sumus,« inquit; »hoc cum necesse fuerit adimplere, et sacramento inde vos in praesenti per nostros fideles firmare. Insuper promittimus nos contra inimicos regis strenue praeparare, et pro posse Casinense coenobium contra imperatorem defendere et manutenere.« Cui cum cancellarius dixisset, cum quibus Casinense coenobium contra imperatorem defensurus esset, abbas respondit: »Cum opportunum fuerit, de civitate Sancti Germani et omni terra sancti Benedicti fortiores et robustiores quosque eligentes, hic habere studebimus, sicque cum vestro [Col. 0922D] consilio, et vestris militibus in adjutorium si res ita exigeret venientibus, Casinensem ecclesiam contra imperatorem et contra milites ejus defendere et manutenere curabimus, ita ut per Casinense coenobium nulla rex detrimenta vel dampna patiatur.« Exclamans protinus cancellarius infit cum magna indignatione: »Ecce regis fideles videte, ecce perspicite, ecce considerate, ecce advertite, cum quibus putat se Casinensis abbas imperatori resistere, cum effeminatis videlicet infidis et perjuris, et qui numquam beato Benedicto fidem servaverunt: qui Brunonem, Oderisium et Nicolaum de abbatia expulerunt, qui Casinense coenobium contra fas et jus [Col. 0923A] ceperunt, qui castrum Janulae destruxerunt [4669 1Kb] , monachosque contradicentes ante beati Benedicti altarium gladiis percusserunt.« Coepit autem et multa cum suis contra abbatem dicere, et monachos et laycos deturpando injuriare, multis et variis opprobriis dehonestare, fallaces et callidos declamare; cumque ad haec omnium ora in silentio essent, recessit tandem cum magna indignatione et ira, praecipiens ac dicens, ut per totum ipsum diem de eadem re responsum sibi reddere morigerarent. Recedente itaque eo, omnes priores in unum cum abbate conveniunt, causam inter se conferunt, trahunt longa suspiria, et quid agere debeant nesciunt. Angustiae illis erant undique, et quid eligerent nesciebant, dicentes: »Si monasterium in manibus laycorum [Col. 0923B] damus, incurrimus in mortem animae et corporis; si autem non damus, non effugiemus manus illorum: set melius est nobis incidere in manus hominum, quam derelinquere legem Dei nostri, et videre mala gentis nostrae et sanctorum.« Quae dum ad cunctorum notitiam pervenissent, contritum est extemplo cor eorum, et contenebrati sunt oculi eorum. Et vere tunc dies festi conversi sunt in luctum, et canticum in lamentationem (Amos VIII, 10). Hoc unum omnes a minimo usque ad maximum dicebant, in hoc omnium definita sententia erat, ut quandiu possent, numquam Casinense coenobium pro vita amittenda in laycorum traderent potestatem. Visum demum omnibus est ut ad eundem cancellarium et socios ejus nuntios destinarent, qui [Col. 0923C] eos suppliciter exorarent, quatinus illis spatium darent, quousque de tanta re sicut deceret consiliari eisque respondere valerent. Cancellarius autem dum monasterium eum satellitibus suis deambulans circuiret, ad dormitorium veniens, jussit metiri altitudinem muri, quatinus illius exemplo scalas ad coenobii captionem aptare valerent. Quod videns unus ex fratribus, nuntiavit abbati.

99. Eo etiam tempore quidam frater Johannes nomine, dum naturae debitum solveret, et jam sine motu et voce jaceret, subito in se rediens, retulit se vidisse patrem Benedictum cum multitudine monachorum defunctorum in ecclesia stantem, et regem Rogerium eandem ecclesiam ingredientem, omnemque [Col. 0923D] Casinensis ecclesiae thesaurum asportantem. Qui cum ad gradus majoris ecclesiae pervenisset, mortui qui in ecclesia eminus erant irruentes interficiebant eum. Haec cum dixisset, adjunxit: »Ut certius sciatis me vera proferre, noveritis me statim e mundo recessurum. Quod si post haec ulterius vixero, indubitanter quae protuli falsa fuisse noscatis.« His dictis obdormivit. Haec quidem frater. Nos vero praefatam visionem pertractantes, atque in memoriam retinentes, jam paene totam impletam esse videmus, quando fere omnem hujus loci thesaurum Rogerii regis factione sublatum esse videmus. [Col. 0924A] Acta sunt autem haec omnia vigiliarum epyfaniarum die (an. 1137, Jan. 5).

100. Post haec ab abbate et fratribus statutum est, ut duodecim ex monasterii senioribus discalciatis pedibus ad civitatem pergerent, ubi jam dictus cancellarius et Capuauus electus morabantur, suppliciter flagitantes, ut spatium darent in quo fratres qui in obedientiis erant congregarentur, quatinus cum eis in unum communicato consilio, congruum responsum de re suprascripta proferre valerent. Quod, dum factum fuisset, cum luctu et gemitu usque ad januam monasterii illos est omnis congregatio subsecuta; illis autem recedentibus, fratres ad ecclesiam beati Benedicti reversi sunt, ubi quantae lacrimae effusae sint, referre quis valeat? Omnes [Col. 0924B] enim in terram se prosternentes, et capita in pavimento ecclesiae percutientes, Domini misericordiam cum luctu et voce cordis implorabant, ut locum istum respiceret. Demum vero ad beatum Benedictum conversi, ac si praesentem eum viderent dicebant: »Pater honestissime et sanctissime, tu praesentiorem te discipulis tuis post carnis recessum quam si viveres, pollicitus es te esse futurum, unde per Patrem, et Filium, et Spiritum sanctum te adjuramus, ut, quemadmodum pollicitus es, et nos et locum istum protegas, et ab omnibus malis defendas.« Post haec vivificae crucis lignum, et brachium sancti apostoli et evangelistae Mathei et sancti confessoris Christi Mauri fratres sumentes, cum letaniis per ecclesias intra monasterium sitas pergere statuere. Cumque [Col. 0924C] in ecclesia beati Martini vota Domino supplicationis et laudis persolverent, post finita suffragia exeuntes inde ad ecclesiam beati protomatyris Stephani deverterunt; ubi, dum unus e fratribus ad portas basilicae aperiendas praecessisset, invenit eas obseratas. Frater enim qui eandem tenebat ecclesiam, unus erat ex duodecim illis qui ad cancellarium ierant, et clavem ecclesiae oblitus dimittere secum detulerat. Regresso autem illo qui ad ecclesiam aperiendam praecesserat, quod in re erat denuntiat, et ut reverterentur qui primi incedebant dicebat. Iterum alii atque alii currentes, similiter clausas januas invenere et fratribus nuntiare curarunt. Frater autem qui crucem ferebat, nesciens quid ageret, se sequentes hortatus [Col. 0924D] ad januas pervenit ecclesiae, et mox tactis seris divinitus sunt apertae, unde aliquantulum laetificati gratias Deo peregerunt, atque cum omni devotione et cordis contritione ibi letaniarum suffragiis peractis, ad patris Benedicti ecclesiam sunt reversi, sicque missas ipsius diei cum luctu et tristitia peregerunt. Et tunc adimpletum est in illis quod per prophetam dicitur: »Dies festi vestri convertentur in luctum (Amos VIII, 10).« At fratres qui missi fuerant ad cancellarium, cum ad locum in quo pater Benedictus semel per annum cum sorore sua locutus fuerat pervenissent, decanus et qui cum eo ob eandem [Col. 0925A] rem ante descenderant, cognito illorum adventu ad monasterium remiserunt dicentes, quod pro tali facto cancellarius magis provocaretur ad iram, quam flecteretur ad misericordiam. Cancellarius autem postquam audivit, quod fratres cum beati Mauri brachio per sanctorum ecclesias Dei omnipotentis clementiam supplicarent, in superbiam elevatus coepit multa contra monachos minitare, dicens se incisuros illis et labrum et nares, et vestes illorum medias usque ad nates, et sicut alter Nicanor, verba blasphemiae in Deum et sanctos ejus proferre, dicens quod spes quam monachi in Benedicto et in Mauro habebant, cassa esset, illisque magis perniciem quam salubritatem conferret. Vehementique post haec indignatione permotus, litteras habitantibus in [Col. 0925B] Campania, Sampnio, Apulia, Lucania et Calabria direxit, mandans ut quam citissime possent cum diversis bellorum machinis ad Casinense monasterium obsidendum et capiendum venirent. Abbas autem agnoscens, quod cancellarius de sua morte et coenobii captione cogitaret, cum paucis communicato consilio, legatos ad Landulfum de Sancto Johanne, qui tunc imperatori favebat, direxit, mandans ut veniret, et Casinense monasterium sub cura sua susciperet, et contra eos qui illud capere quaerebant defenderet. Verum quia hoc per diem agi non poterat, per noctem impletum est, atque ex utraque parte factis sacramentis tertia die post festivitatem epyphaniae (Jan. 8), feria sexta, milites Landulfi jam dicti in monasterium inducti, et munitiones [Col. 0925C] contraditae sunt. Landulfus vero post haec Casinum deveniens, abbati et fratribus constantiam et inimicis perturbationem maximam contulit. Cancellarius autem agnoscens Landulfum Casinum venisse, civitatem Aquinum quo commorabatur relinquens, atque per Sanctum Angelum in Majolisi [(1592) 1Kb] Lirim fluvium transiens, Minianum perrexit, ubi infirmitate gravissima tactus, notario praecepit ut litteras scriberet, quatinus omnes qui in regno regis Rogerii morabantur, ad Casinense monasterium capiendum venirent. Quod dum ille implere satageret, subitanea morte defunctus est [(1593) 1Kb] . Post haec abbas cum fratribus statuit, ut per triduum Dei omnipotentis clementiam supplicarent, [Col. 0925D] quatinus pacem et quietem Casinensi coenobio largiflua pietate concederet, et quia silentium illis diebus propter tumultum et perturbationem tenere non poterant, decreverunt ut tribus diebus post completorium unum per noctem psalterium in ecclesia cantaretur: set antequam eandem triduanam inchoarent, abbas in capitulo surgens, juxta monasterii consuetudinem veniam petiit, et confessionem de suis excessibus fecit. Similiter et omnes fratres post illum se in patris Benedicti regula deliquisse confessi sunt, sicque abbas indulgentiam illis conferens, de omnibus excommunicationibus in Casinensi [Col. 0926A] coenobio factis, in quibus aliquando offenderant, eos absolvit.

101. Hiis porro diebus quidam frater Bonus nomine, dum in ecclesia beati protomartyris Stephani post matutinalem synaxim fatigatus obdormisset, beatus Benedictus in visione ei apparens dixit: »Multa incommoda et perturbationes, et rerum maximum detrimentum pro hoc facto habebitis: sed confidite in Domino et in potentia virtutis ejus, quia adhuc domus mea reintegrabitur, et in suum statum reducetur. Beatissimum vero Maurum ut omni instantia precum supplicetis praecipio, quia ipsius sine dubio interventu ab instanti periculo et perturbatione liberabimini.« Et hiis dictis disparuit; evigilans autem frater, abbati et fratribus [Col. 0926B] quae viderat et audierat per ordinem pandit. Unde in communi fratrum capitulo statutum est, ut omnibus dominicis diebus ad introitum ecclesiae post antiphonam beati Benedicti adderetur et antiphona beati Mauri; similiter et in omnibus festis in quibus collecta facienda est, sicut in cotidianis diebus, antiphona et oratio ejus diceretur. Interea tota terra a fidelitate abbatis et fratrum praeter castrum Casinum recessit; de quo facto homines de castro sancti Angeli causa et initium extiterunt. Ipsi enim primitus inimicos monasterii infra castrum suscipientes, Casinense coenobium obpugnare coeperunt. Post haec Bertulfus mansionarius, natione Cymbris, et Adenulfus cognomento Marsicanus, hujus rei gratia ad imperatorem Lotharium diriguntur. Dehinc [Col. 0926C] omnes obedientiae per Campaniam, Picenum, Sampnium, Lucaniam atque Calabriam, captae atque a jure coenobii Casinensis subductae sunt. Cancellarius vero qui tanti mali caput et actor fuit, septimo decimo die postquam huc in vigiliis epyphaniae pervenit (Jan. 21), apud Salernum ad extrema perveniens, clamabat: »Benedicte et Maure, cur me interficitis?« Cumque haec crebro, repeteret, vita decessit.

102. Eo etiam tempore quidam frater Crescentius nomine, natione Romanus, vidit in visione quendam lacum nimiae magnitudinis et ignei coloris, cujus undae ad coelum ferri videbantur; in quibus undis vidit ejusdem cancellarii animam in aeris alta elevari, et rursum ad yma demergi. Juxta quem [Col. 0926D] lacum cum duos monachos stare vidisset, interrogatus ab eis, cujus esset anima quam tantis tormentis affici videbat, se frater nescire respondit; ad quem qui videbatur senex: »Haec est, inquit, anima Guarini cancellarii, quae idcirco talia patitur, propter perturbationem et tribulationem quam Casinensi monasterio excitavit.« Quem frater cum, quis esset qui talia promeret, interrogasset, fratrem Benedictum se esse respondit. Frater autem a somno exurgens, ita se vidisse et audisse, Deum et sanctos ejus testem invocans affirmabat. Inter haec quidam ex nostris contra voluntatem abbatis de [Col. 0927A] pace et concordia tractare coeperunt cum hiis qui ex parte regis erant, mediante Ryccardo episcopo Gagetano. Demum vero ad id ventum est (Feb. 2), ut ex parte fratrum facto ab obedientialibus sacramento, et a cuncta congregatione promissione de pacta conventione, atque ex illa parte factis sacramentis, pax fieret; sicque commotio illa et perturbatio subito quievit, sed ad tempus.

103. Tertia vero die postquam haec facta sunt, supradictus abbas languore depressus vitam finivit, quinta feria, Idus Februarii [(1594) 1Kb] . Per totam vero noctem qua vita decessit, decanus cum fratribus tractare coepit, qualiter, antequam mors ejus divulgaretur, homines Landulfi superius nominati, qui monasterium tenebant, foras expellerentur. Remuneratis [Col. 0927B] igitur illis qui in capite eorum erant, et a regis balivis securitate accepta, ut securi inde cum suis omnibus exirent, mediante jam die omnes de monasterio cum armis recedentes ad sua reversi sunt; qua ex re factum est ut usque ad illam horam mors abbatis palam nesciretur. Hora autem nona jam propinquante, celebrato officio ipsius, sepulturae traditus est ad dexteram partem introeuntium in cymiterium, juxta gradus, ubi quattuor discipuli beati Benedicti requiescunt.

104. Sed, ut ad id redeam unde digressus sum, cum adhuc abbatis feretrum in ecclesia esset, destinati sunt a Canzolino Capuani principatus camerario milites, ut nullus eo absente de abbatis electione tractare praesumeret. Dilatum itaque est, et [Col. 0927C] contradicentibus ac moerentibus monachis usque ad ipsius adventum protelatum. Cumque illuc advenisset, cum ei ostenderentur de electione abbatis patris Benedicti jussio et privilegiorum constitutio, respondit quod nil ad praesens istiusmodi valeret ostensio: »Set differte usque ad domini mei Rogerii regis notitiam; sin autem, tradite arcem Bantrensem, et eligite quem vultis; ita tamen, ut prius fidelitatem regi faciat.« Quod cum fratres se non implere dixissent, ipse exercitum congregans, universa Casinensis coenobii castra ab ejus dicione subduxit. Jam fere sex dies in tali fluctuatione transierant, cum ad festum virginis Christi Scolasticae (Feb. 10) fratres undique ad monasterium convenientes, et de electione [Col. 0927D] abbatis inter se tractarent, dividuntur in partes, et una quidem Raynaldum Colementanum [(1595) 1Kb] , qui post abbas extitit, alia Raynaldum Hetruriensem eligere disponebant. Set cum inter se plurima conferrent, visum demum prioribus est, ut electio differretur usquequo ad regem Rogerium Romanumque pontificem tunc Pisis remorantem nuntios destinarent, per quos Casinensis coenobii [Col. 0928A] fortunam notificare, et super tali negotio illorum consilium praestolari valerent. Set cum ad hoc alteram partem flectere nullo modo valerent, contradicentibus et renuentibus aliis qui supradictum Raynaldum Colementanum eligere disposuerant, eundem Raynaldum [(1596) 1Kb] apprehendentes, in patris Benedicti cathedra illum locantes, sibi in abbatem constituunt. Reliqui vero nimis haec indigne ferentes, clam ad Bertulfum mansionarium et ad Adenulfum, Casinensis coenobii fratres, quos abbas Seniorectus legatos direxerat ad imperatorem Lotharium, nuntium cum litteris destinant, per quas et Seniorectum de hoc mundo migrasse, et eundem Raynaldum contra voluntatem suam seditiose et non canonice electum esse notificabant; postulantes ut imperatorem [Col. 0928B] atque pontificem ex parte totius congregationis rogarent, ut ex suis aliquem in Casinensi coenobio abbatem constituerent, et in Raynaldi electione nullatenus praeberent assensum: prius se monasterium destruere, prius inde egredi, quam illum sibi abbatem constitui proclamantes. Quod dum Raynaldus certo certius agnovisset, clam cum Canzolino aliisque fidelibus regis paciscitur, cique fidelitatem faciens, abbatiam illi confirmant; sicque sacramentum a colonis monasterii accipiens, a filio Petri Leonis, cujus subdiaconus erat, in Casinensi abbatia firmatur. Cumque nuntius qui litteras ferebat, Ravennam, ubi tunc imperator morabatur pervenisset, a supradictis fratribus imperatori Lothario cum litteris praesentatur. Pandunt quae Casinensi ecclesiae, [Col. 0928C] camerae scilicet Romani imperii, accidissent, qualiter Seniorectus defunctus, et Raynaldus qui fidelitatem regi Rogerio fecerat abbas contra voluntatem multorum electus fuisset, et quia nonnulli ex fratribus de monasterio egredientes, inimicorum manus vitassent, et plurimas perpessi essent calamitates. Post vero deflebant periclitari suos familiares, confundi Casinense coenobium, et quemadmodum ipsi omnia dimisissent pro Romani imperii fidelitate, in quo solo spem suam post Deum et patrem Benedictum Casinensis ecclesia posuisset. Lotharius autem imperator, misericordia motus, necnon et memor qualiter sub antecessorum suorum tuitione Casinensis ecclesia fuisset, multo magis [Col. 0928D] tamen propter odium regis Rogerii, quem Romano imperio inimicissimum esse judicaverat, propensior erat apud praedictos fratres, et juxta tenorem edicti quod Pipinus et Karolus Magnus statuerant [(1597) 1Kb] , illos inter cappellanos Romani imperii juxta morem antiquum constituit. Cumque duces, principes, ac marchiones imperii congregasset, beneficia praedecessorum suorum in Casinensi coenobio concessa intimabat, [Col. 0929A] et supradictum Raynaldum accusans, manifestum hostem Romani imperii pronuncians [4670 1Kb] , quoniam abbatiam ab inimico Romani imperii sibi confirmatam acceperat, neglecto et contempto imperatore, a quo Casinensis ecclesia civitates et castra et omnes possessiones acceperat.

105. Eo siquidem tempore Henricus dux Bajoariae gener imperatoris ab eodem imperatore transmissus, una cum papa Innocentio, intravit Campaniam. Igitur, cum in planitie quae Casini contigua est castra posuissent, Rychardum supradicti pontificis cappellanum et Casinensis coenobii monachum ad monasterium destinant, mandantes quod si illos vellent recipere, et papae Innocentio obedientiam exhibere, ipsi pro suo posse illos ut filios, ut fratres, ut socios [Col. 0929B] diligerent, et Casinense monasterium sub imperatoris tutela et defensione semper haberent. Set, cum huic rei Raynaldus aurem non accommodaret, et fratres illum de monasterio exturbare, si facultas daretur, per omnia vellent: idem Raynaldus fratres in capitulum convocans suadebat ut in regis Rogerii fidelitate manerent, ut filio Petri Leonis obedientiam conservarent; adjutorium illis non defuturum. Postremo fatetur se ab illis abbatiam accepisse, non ab alio. Ad illorum libitum, si vellent, abbatiam dimitteret; si non, retineret. Et haec quidem ore, non corde proferebat; jam enim occulte miserat ad Gregorium filium Adenulfi de Sancto Johanne, ut cum suo exercitu per Tyrillanam silvam Casinum veniret, quatinus ejus ope et auxilio fultus, monasterium contra [Col. 0929C] papam, ducem, et monachos retinere valeret. Quo dum venisset, cum eodem electo sacramento confoederatur, et monasterii munitionem ab ipso accipiens, et assultum cum suis militibus in pontificis nuntiis illos invadit [4671 1Kb] ; quos, cum in fugam vertisset, suis audaciam permaximam tribuit. Apocrisarii autem pontificis, dum ad civitatem quae monti adjacet pervenissent, cives sub imperatoris fidelitate sacramento constringunt, et sic ad castra redeunt. Raynaldus autem, cum Gregorio intra monasterium conclusus, sata extra monasterium incidebat, et omnia destruebat, ne quid ad alimentum hominum vel jumentorum relinqueretur. Jam fere undecim dies transierant, cum dux videns monasterii Casinensis [Col. 0929D] bona dilapidari simul et pugnae tempus transire, consilio habito Raynaldum evocat, et calicem aureum nec non et obsides pro quadringentis libris accipiens, abbatiam ex parte imperatoris, si in ejus fidelitate permaneret, illi confirmat, et eum a se suisque securum reddens, imperatoris vexillum in beati Benedicti ecclesiam induci, ac demum in arcem quae ecclesiae imminet cum ingenti laude imponi praecepit. Alia vero die castra movens, cum ingenti exercitu supra civitatem Capuanam devenit; ibi itaque [Col. 0930A] Rao Rahelis filius et Goffridus de Aquila venientes, et se ac suos pontificis ac principis Robberti et Henrici ducis imperio subdunt. Capuani autem cernentes barones catervatim ad papam et ducem confluere, solo prostrati veniam poscunt; qua impetrata, et se suaque una cum civitate illorum dominio subdunt. Quo facto totus, ut ita dicam, Capuanus principatus, Rogerii jussa linquentes, papae vestigiis advolvuntur, omnia imperata se facturos spondentes; multi nanque propter amicitiam quam cum Robberto principe habuerant, confluebant ad eos; nonnulli propter illorum gloriam et remunerationem beneficiorum, quam se ab ipsis accepturos sperabant: plures vero propter spem, quam in eis tanquam in propriis dominis habebant. Henricus interea gener [Col. 0930B] imperatoris una cum papa Innocentio Robberto principi Capuanum principatum restituentes, cum ingenti exercitu ad pontem sancti Valentini, juxta Beneventum, castra locavit (an. 1137, Mai. 21). Mandat post haec dux in civitatem cum apostolico nuntios, ut nisi anathema apostolicum et imperialem vellent incurrere iram, Beneventum in eorum manu remitterent, et nundinas foris urbem pararent. Contradicentibus autem illis [4672 1Kb] in urbe ex parte filii Petri Leonis erant, nuntii papae Innocentii, cum nichil egissent, infecto negotio de civitate exclusi sunt, nam Rogeriani milites qui tunc in civitate erant, minime pactis consenserunt; moxque quingentorum militum et triginta milia peditum congregantes exercitum, foris civitatem contra illos pugnaturi conveniunt: [Col. 0930C] ob quam rem pontifex in iracundiam versus, Beneventanos a liminibus ecclesiae separavit, ducemque cum exercitu contra eos congredi praecepit. Set cum scutiferi ducis in prima acie terga vertissent, dux eventum fortunae alteratum perpendens, praecepit militibus, ut fluvium transvadantes montem in quo civitas sita erat ascenderent, et ab Aurea porta civitatem invaderent. Seditio tamen in urbe de rebus praesentibus erat, quibusdam dicentibus, papae Innocentio reddendam civitatem, debere juxta patrium morem beato Petro et ejus vicario deservire: alii vero nequaquam, set repugnare persuadebant. Milites interea fluvium transvadantes ad civitatem tendebant. Beneventani autem, hostes contra se venire, [Col. 0930D] dum perspexissent, a pugna se subducentes, fugae praesidium sumunt. Hii autem, qui ex parte ducis erant, illos instantius insequentes, civitatem cum eis ingressi sunt, atque hoc modo Beneventum in deditionem acceperunt (Mai. 24) [(1598) 1Kb] . Urbe vero potita, Trojam Apuliae urbem applicuere; quam absque pugna a civibus accipientes, oppida quaeque adjacentia cum Gargano atque Siponto [(1599) 1Kb] in suum dominium vertunt.

106. Lotharius interea imperator eo tempore Ravennam [Col. 0931A] egrediens, Umbriam, Emiliam, Flaminiam, Picenumque provincias sub suo jure redegit, civitates obedientes sub Romani imperii jura redegit, contradicentes ad solum usque prostravit. Cumque ad monasterium sancti Martini in Salinis [(1600) 1Kb] pervenisset, Transmundus praepositus Sancti Liberatoris illum adiens, eumque ex parte Casinensis congregationis efflagitans, quicquid beato Benedicto in partibus illis ablatum fuerat, reddi praecepit. Inde vero castra movens, supra Barum, quae totius Apuliae caput est tentoria figit, et a civibus urbis susceptus, arcem quam rex Rogerius magnifice construxerat oppugnare modis omnibus coepit. Diu itaque illam vallo diversisque bellorum machinis oppugnans, plurimis ex utraque parte interemptis, tandem cum [Col. 0931B] magno labore illam optinens, ad solum usque deduxit, universasque Apuliae urbes sub Romani imperii jura redegit; sicque peractis omnibus, ducem ordinaturus apud Melphiam Apuliae urbem perrexit (Jan.) quo, dum venisset, exercitum dirigens Salernum obsidere praecepit. His porro diebus Bertulfus et Johannes Casinensis coenobii fratres proclamationem fecerunt supra Sipontinos ante eundem imperatorem, qui silvam monasterii, quae sub dicione hospitalis sita erat, in suum dominium retorserant. Horum itaque imperator precibus inclinatus sigillum suum illis concessit; ex parte sua praecipiens, nisi imperialem vellent incurrere iram, extunc et deinceps silvam illam sub Casinensi monasterio quietam manere permitterent, mille bizanteorum pena apposita, [Col. 0931C] si hoc removere temptassent.

107. Sed ut ad id redeam unde digressus sum, tempore quod idem imperator transcensis Alpibus intravit Italiam, epistolam ad Casinensem abbatem direxit [(1601) 1Kb] , mandans quod [4673 1Kb] ex antiquo Casinensis ecclesia nomen religionis habuit, et semper sanctae conversationis exemplum et formam aliis praebuit; unde etiam confideret fratrum orationibus apud Deum hoc posse optineri, ut quietem universali reddat ecclesiae, et pacem suis concedat temporibus. Cum ergo ex privilegio antiquae religionis Casinensis ecclesia specialiter et singulariter ad Romanam dignitatem respicere deberet, commonere illos mandando, ut si timore alicujus coacti ab unitate ecclesiae exorbitassent, ad eum quem tota ecclesia patrem [Col. 0931D] recognovit redirent. Ipse enim in omnibus debitam tuitionem Casinensi coenobio exhibere cupiens, quam cognoverat imperialibus dotatam oblationibus, mandaret ut cum partibus illis appropiasset, abbas ad [(1602) 1Kb] officium cappellaniae faciendum cum sapientioribus ex congregatione occurreret, ut de his quae ad tuendas res monasterii expedirent plenarie [Col. 0932A] convenirent. Aliam autem direxit fratribus [(1603) 1Kb] , per quam mandavit, quod si in ipsis non remansisset, in proposito suo esset, ut de honore Casinensis ecclesiae secundum munificentiam imperialem cogitaret: attendentes dignitatem tantae ecclesiae, et religionem quae prae ceteris actenus floruit, in eandem respicere, et manutenere ecclesiam sicut specialem et singularem camerae suae domum disposuisset; multum enim intentus esset, ut ad insigne honoris imperialis si Deus concessisset memoriale suum apud patrem Benedictum in perpetuum relinqueret. Rychiza quoque imperatrix litteras eo tempore fratribus direxit [(1603) 1Kb] , per quas significavit, quod magnam fuisse ex antiquo ecclesiae Casinensis religionem audisset, unde memoriam sui haberi [Col. 0932B] apud Casinensem ecclesiam rogaret, quatinus fratrum optentu Deus pacem ecclesiae suae in suis in daret temporibus. Ipsa enim in quantum posset auxiliante Deo, pro salvandis rebus Casinensis ecclesiae cogitaret: tantum abbas tempestive sibi cum sapientioribus fratribus occurreret, ut de his et de aliis plenarie convenire possent.

108. Seniorecto itaque vita decedente, Raynaldo qui ei successit imperator litteras destinavit [(1603) 1Kb] , mandans quod semper moris sui fuit manutenere et amplecti eos, qui ad Romanum spectarent imperium, nec eos unquam deserere, qui fiduciam in se posuissent. Unde procul dubio sciret, quod ecclesiae Casinensis jus, quousque viveret, tueretur, nec alienae potestati summitteret quod sui juris esset, et quod [Col. 0932C] ad imperialem spectabat dignitatem. Quia vero in festo apostolorum Petri et Pauli curiam pro statuendo duce apud Melfiam condixisset, omnesque terrae barones eo convocasset, mandaret ut assumptis secum sapientioribus fratribus, omnibus postpositis ad eum veniret, omniaque privilegia secum deferret, jus ecclesiae suae ostensurus: volens beneficiis suis hoc optinere, ut apud Casinensem ecclesiam memoriale suum semper remaneret. Si ad festum praefatum venire posset, veniret; sin autem, quam citius posset veniret. Aliam quoque sacram Ottoni [4674 1Kb] decano et fratridus direxit [(1604) 1Kb] , notificans quia nollet quantum Deus permitteret, in aliquo terminum antecessorum suorum imperatorum excedere, et jus ecclesiae Casinensis ad exemplum [Col. 0932D] illorum in nullo minui pateretur; semper enim Casinensis ecclesia in vigore sanctae religionis permansit, omnibusque forma bonae conversationis fuit. Unde nosse illos vellet, quia abbatem suum ad se venire fecisset et pro consilio principum ita Casinensis ecclesiae causam diffinire, ut nichil libertatis suae tempore suo amitteret. Sed cum abbas ad eum [Col. 0933A] adhuc ire distulisset, iterum aliam direxit epistolam [(1605) 1Kb] , per quam mandavit, quod praesentiam ipsius cum duce expectasset; cum quo quia non venisset, mandaret ut ad se veniret; audisse autem quod homines beati Benedicti in illius Syculi fidelitate manerent, et in castris adhuc monasterii essent; placeret ut illos caute removeret, ne impedimentum ecclesiae Casinensi per eos possit conferri. Electus vero imperiali compulsus, praeparatis omnibus quae itineri erant necessaria, sumptis de congregatione aliquantis ex fratribus, Petro quoque Casinensi diacono, cartulario, bibliothecario ac scriniario, quem Lotharius imperator nominatim vocaverat, non tamen absque titubatione, dum amici et inimici, non impune ei provenire amicitias quas cum inimicis [Col. 0933B] imperatoris habuisset [4675 1Kb] , ob quam rem amici quidem desperabant: inimici vero licet in prospectu contristarentur, in abscondito laetabantur, sperantes meliora sibi rerum mutatione ventura; quod postea rei probavit eventus. Set, cum in suspicione quosdam fratres haberet, monasterium et castra ejus amicis et propinquis suis commendavit. At ubi legati imperatoris legationis suae causam in conspectu omnium protulerunt, pars trepidare, quod in regno et sub potestate regis Rogerii positi, nequaquam cum inimico illius pacem facere, vel ad eum ire debere censebant; alia vero quae et sanior videbatur, ad imperatorem ire, ejus in omnibus praeceptis obedire dicebant. Tandem abbas coactus, in nativitate sancti Johannis baptistae iter arripuit, ducens secum [Col. 0933C] ex Casinensi congregatione hos, quorum nomina vel numerum ne oblivioni traderentur supposuimus: Pandulfum Teanensem episcopum et Casinensis coenobii monachum, Maurum quoque curopalatem palatii imperatoris Constantinopolitani, Johannem camerarium, et jam dictum Petrum bibliothecarium, Amfredum vestararium, Petrum Machabeum, Petrum et Hectorem Casinensis coenobii monachos, nec non Johannem civitatis sancti Germani archipresbyterum, aliosque nonnullos nobiles sapientesque laicos de terra sancti Benedicti. Eo itaque die quo civitatem sancti Germani egressus est, Teanensem devenerunt ad urbem, ibique 4 diebus aliquid novi de imperatore praestolantes mansere. Indeque progressi Capuam devenere, benignum utpote in [Col. 0933D] propria domo in monasterio sancti Benedicti quod in eadem situm est civitate, hospitium se habituros fore arbitrantes. Verum, uti postea rei probavit eventus, omnino eos sua fefellit spes; nam Innocentius papa secundus litteras per omnia Casinensis [Col. 0934A] ecclesiae adjacentia monasteria, ne supradicto electo vel fratribus obedirent mandaverat. Ad quod, cum pervenissent, pulsantibus illis monasterii januam, fratres egressi talia illis responsa dedere: »Nequaquam, domini, ausi sumus vobis aliquid contradicere, cum luce clarius constet hoc monasterium Casinensis ecclesiae et vobis subditum semper fuisse: sed, quia jurejurando apostolicis nuntiis ne vobis hospitium daremus coacti promisimus, nobis egressis quaeque vobis sunt de rebus monasterii necessaria tollite.« His electus auditis, ad Sancti Vincentii ecclesiam quae in eadem civitate constructa est suis abire praecepit; quo dum pervenissent, tametsi et ipsis ne illos reciperent esset interdictum: tamen [4676 1Kb] quia prae verecundia illos jam ingressos minime ejicere [Col. 0934B] poterant, affluenter de quibus abundabant eis serviere. Reliqua vero omnia quae erant necessaria abundanter abbatissa monasterii sancti Johannis transmisit. Altera autem die coeptum iter arripientes, per furcas Caudinas [(1606) 1Kb] Beneventum applicuerunt, indeque moti, per Afrigentum [(1607) 1Kb] , perque roccam Gysoaldi, ad castrum cui Guardia Lombardorum nomen est applicuerunt, ubi quondam Leo papa sanctissimus cum Normannis praeliaturus sanguinem minuerat, et per aliquot dies ibi requieverat. Nolentes igitur prae parvitate et deformitate castellum ingredi, foris in monasterio sancti papae Leonis diverterunt, ibique satis benigne honorabiliterque, in quantum videri poterat, sunt recepti. Set, quia humana fragilitas ad malum magis quam [Col. 0934C] ad bonum semper extenditur, illius loci homines supradictum electum cum suis fratribus, Giliberto de Balbana et Robberto de Murra qui exercitui Rogerii regis praeerant tradere conati sunt; tamen omnipotentis Dei dispositio, quae multo aliter fieri disposuerat, consilium confudit eorum. Quaedam namque sanctimonialis in eadem ecclesia commanens, cum consilii illius esset conscia, Petrum Casinensem bibliothecarium ad se venire fecit, eique quaeque ab illis erant consilio inventa aperuit. Quo Petrus audito, electo ceterisque quae illi erant revelata aperuit, castellumque quod valde erat proximum petendum admonuit. Quod electus et quidam ex fratribus despexere, seque nullo modo eo die [Col. 0934D] monasterium egressuros affirmaverunt. At praefatus Petrus periculosum sibi esse si ibi nocte maneret perpendens, Anfredum vestararium allocutus, ad castellum cum suis rebus festinare coepit; nonnulli vero ex monachis quae illi fecerant advertentes, et ipsi relicto electo recessere. At, ubi electus omnes [Col. 0935A] paene suos recessisse perspexit, ipse quoque ascensis equis cum reliquis ad castellum perrexit. Illucescente vero castellum egressi, coeptum summo studio peragebant iter: cum vix tribus diei elapsis horis, militum multitudinem contra se per latus descendere montis conspiciunt, subitoque metu turbati, et in fugam conversi sunt. At postquam milites omnem eos capiendi spem illis fugientibus perdidere, ad locum proprium, eos persequi desistentes, protinus sunt reversi. Monachi autem magis fugam quam iter pacificum accelerantes, per Cisternam Montemque viridem, Aufidum transfrotantes, primo ad civitatem Melfiam, deinde ad lacum Pensilem [(1608) 1Kb] , ubi omnis imperatoris exercitus cum papa Innocentio residebat, advenerunt. Set, cum nuntii papae Innocentii [Col. 0935B] extra castra ei obviantes dixissent, pontificem jussisse, ut, antequam castra intraret, discalciatis pedibus cum fratribus qui secum erant papae satisfacere, et pro obedientia quam filio Petri Leonis exhibuerant poenitentiam recipere, et jurejurando firmare [4677 1Kb] , ut quicquid pontifex praeciperet, implere morigeraret, et filium Petri Leonis cum suis refutans anathematizaret: Raynaldus timore ductus, caesarem appellare, et de hac re cum imperatore consiliaturum respondit, et sic castra ingressus est. Post haec (Jul.) coepit in omnibus liberalitatem ostendere, et quosque venientes muneribus alligare, moxque antequam tentoria figerentur, missis nuntiis suum imperatori adventum notificare curavit. Tunc imperator in ipso ac fratribus pro beati Benedicti [Col. 0935C] amore munificentiam ostendit, moxque misso a latere suo Henrico duce Bajoariae genero suo, et Rodulfo [(1609) 1Kb] et Ottone palatinis comitibus, ut tentorium quod juxta papilionem pontificis ipsius jussu fixum fuerat removerent, illudque juxta suum tentorium figerent mandavit, asserens cum Casinensis ecclesia per Carlomannum [(1610) 1Kb] et Pipinum specialis camera sit Romani imperii constituta, nequaquam justum esse, cappellanos imperatoris, monachos scilicet Casinensis ecclesiae, ab imperatore separari, set juxta eum suum tentorium figi debere; quod et factum est. Caeterum ubi Romanus pontifex Casinensem electum ab imperatore susceptum esse cognovit, directis cardinalibus coepit vehementer imperatori instare, ut jurejurando filium Petri Leonis [Col. 0935D] anathematizari a Casinensibus monachis faceret; conquerens cur excommunicati et a liminibus ecclesiae separati ab imperatoria essent majestate recepti; renuentibus monachis, atque dicentibus, Dominum in Evangelio (Matth. V, 34), et patrem Benedictum in regula [(1611) 1Kb] , praecepisse ne jurarent, et se ac priores suos nunquam jurandi consuetudinem habuisse, [Col. 0936A] fidelitatem vero neque papae neque alicui se esse facturos, quippe cum sibimet ipsi fideles esse non possent, faciendo illa quae Deus per beatum Benedictum vetuit, et dimittendo quae observare praecepit; sicque eo die ab imperatore discessum est. Alio vero die (Jul. 7) pontifex per Aymericum cancellarium, et Gerardum ac Guidonem cardinales direxit, ut aut a monachis Casinensibus filium Petri Leonis anathematizari faceret, aut ab illis sicut ab excommunicatis abstineret. Clementissimus autem imperator et religiosissimus, cum nec antistitem irasci, nec Casinensem ecclesiam dejici vellet, blande eos allocutus ad apostolicum remisit, dicens, uti apostolicus directis disceptatoribus ante imperatoriam majestatem, utrum excommunicati essent quos [Col. 0936B] receperat nec ne diffiniretur; diem statuendum esse dicens, quo utraque pars in consistorio convenirent. Duodecimus [4678 1Kb] ad talia peragenda dies statuitur, sicque infectis negotiis ad papam reversi sunt. Illis autem egressis, ad se imperator omnes qui cum electo venerant monachos praecepit introduci; qui dum ab eunucho palatii repraesentati imperatori assisterent, requirere jussit, quod eis genus, quae patria, qui honores, quaeve nomina essent. Confessi igitur genus, patriam, honores, nomina utrum praecepta imperatorum, pontificumque Romanorum privilegia, ut ipse praeceperat detulissent inquiritur; respondentibusque eis se omnia ut praeceperat detulisse, modo quae animo versaret ediceret, precabantur. Ad haec caesar: »Quam amabilis, quam desiderabilis [Col. 0936C] Casinensis ecclesia nostris praedecessoribus invictissimis imperatoribus fuerit, et magnifica in auro et argento data munera et praecepta liquidissime ostendunt. Constat etiam Carlomanni sanctissimi et invictissimi imperatoris et Romani patricii, cujus vicem tametsi indigni accepimus, apud eandem ecclesiam tumulatas esse reliquias; ob cujus venerationem non solum nos qui ejus vicem tenemus, verum totus orbis Romanus, nobiles et ignobiles, divites et pauperes eundem locum honorare, exaltare, colere, et aliis omnino hujus religionis locis praeponere debet. Hos et nos in quantum possibile esset sequi cupientes, hunc magnificis decreveramus donis honorare locum. Set quia beatissimus papa Innocentius hoc fieri prohibet, dicens vos ab ecclesia separatos, [Col. 0936D] ut quosdam ex vobis contra causidicos apostolici disceptatores eligatis praecipimus; nullo enim modo pati possumus, ut tantae famae locus tantaeque religionis et tantae dignitatis nostris temporibus annichiletur aut pereat. Electum autem vestrum nolumus huic interesse conventui, quia non minus de eo quam de monasterio agitur.« Dixerat. Tunc [Col. 0937A] imperatore jubente, ad hospitia est regressum. At ubi quae imperator retulerat monachi suo electo repraesentavere, consilio habito Petrum Casinensem diaconum, bibliothecarium, cartularium, scriniarium, disceptatorem defensoremque suae partis eligunt. Postquam vero dies est reddita terris, assunt nuntii imperatoris (Jul. 8), qui praephato electo ut suos monachos ad imperatorem dirigeret dixerunt. Advenientes itaque fratres, ut mos est prae foribus astitere, statimque nuntiantur imperatori, moxque sunt ingredi jussi (Jul. 8). Ingressis igitur illis, jubet imperator nomina, genus, ac patriam eorum qui disceptaturi erant requiri. Offertur Petrus diaconus, natione Romanus, genere nobilis, divinis apprime literis imbutus, dehinc Amfredus genere [Col. 0937B] Anglus, vir eloquentissimus. Post generis, nominis, patriae praesentationem, officia requiruntur singulorum. Expletis his, quem pro Casinensi ecclesia responsurum elegerant requiritur. Offertur itaque jam dictus Petrus Casinensis diaconus, et cum omnes testimonium ei perhiberent, imperato inquit silentio caesar: »Fratre vestro cui testimonium perhibetis dimisso, ad hospitia vestra redite, et cum dies factus fuerit, parati estote, ut nostris visis nuntiis disceptaturi veniatis.« Illis autem recedentibus, Petrum diaconum Bertulfo cancellario tradidit quatinus cum nocte caesar pro tribunali resedisset, ei posset offerri. Noctem illam imperator fere totam duxit insomnem, jussitque ante se relegi omnia [4679 1Kb] gesta antecessorum suorum imperatorum. Mane [Col. 0937C] itaque facto (Jul. 9), expletaque matutinali synaxi, vivificisque celebratis mysteriis, imperator tribunal sibi in tentorio parari jussit, missisque nuntiis Casinenses vocari fecit; qui cum venissent, imperatori praesentantur. Assunt et cardinales ab Innocentio papa directi, causidici quoque quamplurimi.

109. In nomine Domini et salvatoris nostri Jesu Christi, anno incarnationis ejus millesimo centesimo tricesimo octavo [(1612) 1Kb] , indictione prima, septimo Idus Julii, anno autem imperii domini Lotharii caesaris invictissimi imperatoris augusti sexto, residente eodem invictissimo imperatore ad aquas Pensiles, consedente etiam Peregrino patriarcha Aquilegensi, cum archiepiscopis et episcopis abbatibusque quampluribus, causidicus pro Romana ecclesia directus est [Col. 0937D] Gerardus cardinalis tituli sanctae Crucis, nec non et Guido cardinalis, qui ambo postea Romanam rexerunt ecclesiam [(1613) 1Kb] , Aymericus cancellarius et diaconus cardinalis, Balduinus presbyter cardinalis qui post [(1614) 1Kb] Pisanorum archiepiscopus factus est, et Norbertus [4680 1Kb] Clarevallensis abbas, ac alii quamplures civitatis Romanae nobiles. Ex parte Casinensis ecclesiae auditores extiterunt Henricus [Col. 0938A] dux Bajoariae gener imperatoris, Conradus dux Sueviae, qui postea, Romani imperii sceptra suscepit, Otto [4681 1Kb] de Burchisin consobrinus imperatoris, Fredericus marchio Anchonitanus, Malaspina marchio Liguriae, Henricus episcopus Ratisponensis, Anno [4682 1Kb] episcopus Basiliensis, Anno abbas Luneburgensis, Gualfridus palatinus judex Romani imperii. His itaque praesentibus, factus est conventus in praedicto loco, et facto silentio imperator dixit: »Non solum praesentium et temporalium, verum etiam futurarum et aeternarum in hoc conventu erit diffinitio rerum. Constat enim sanctos patres, qui diversa diversis locis egere concilia [4683 1Kb] , et dum in unum ex una re tractaturi convenissent, diversa occasione unius dilucidasse [4684 1Kb] . Sic et in hoc Romanae [Col. 0938B] Casinensisque ecclesiae causa specialiter agatur, diversae tamen Deo auxiliante hic diffinientur quaestiones, sicque fit ut causa unius sit salus omnium facta ecclesiarum per totum orbem terrarum constitutarum. Nos quoque vestigia praedecessorum nostrorum sequi cupientes, dignum duximus huic interesse concilio, judiciique stateram nostro sensu ponderari: defensores autem utriusque disceptantium partis magnificos a nostro latere dedimus viros, qui violentiam alterutrae partis prohibeant. Invocantes igitur summi Tonantis virtutem, sedeant quibus Romanae non displicent leges, taciteque rerum expectent exitum, ne dum omnes confuse vel dicunt vel loquuntur, veritas annubiletur.« His et aliis quampluribus augustus prophatis, Conradus [Col. 0938C] dux Sueviae ab imperatore defensor datus inquit: »Copia imperialium dictorum me inopem dicendi factum fore cognosco, cum tam profonde, tam habundanter, tamque rationabiliter imperialis sit prophata magestas. ut non humano set ex divino processisse ore videantur. Ducibus tamen, marchionibus, comitibusque defensoribus mecum datis, visum est primo apparatu hodiernae sessionnis, quae sint pro utraque parte disceptaturae personae pronuntiari, vel si alicui permittitur disceptandi licentia, nisi his quibus fuerit concessa potestas. Omnis enim maximeque divini conventus causae ordinate et rationabiliter fieri debent, quippe cum nil perfecte diffiniri possit, ubi ordo loquendi non observatur.« Placet omnibus quod dux dixerat, et, quis pro utraque parte responderet [Col. 0938D] inquiritur, quive interpretes, quis etiam disputantibus locus concederetur. Eligitur Gerardus cardinalis tituli sanctae Crucis, qui pro Romana responderet ecclesia; eligitur et Petrus diaconus suorum probatus testimonio fratrum. Interpretes autem dati sunt Bertulfus imperatoris cancellarius, Amfredus vestararius, et Bertulfus mansionarius; traditur autem Gerardo cardinali locus ante faciem imperatoris, [Col. 0939A] ad pedes vero ipsius Petrus diaconus constituitur. Renuit Gerardus cardinalis ad suos monachum sedere pedes, incongruum esse dicens et omnino illicitum, excommunicatos cum filiis sedere ecclesiae. Ast imperator litigio finem imponere cupiens, ad pedes suos Petrum diaconum extunc et deinceps sedere praecepit. Tum taliter initium loquendi Gerardus cardinalis arripuit: »Sancta et universalis ecclesia, invictissime imperator, quae et ante vos vestros praedecessores, et post illos vos in dominatores totius orbis Romani consecravit, mirari non sufficit, cur excommunicatos et a liminibus ecclesiae separatos receperitis.« Ad haec imperator: »Imperii nostri nos ab apostolica ecclesia suscepisse gaudemus coronam, excommunicatos nos nullo modo [Col. 0939B] suscepisse putamus; attamen si ut dicitis sunt excommunicati, conflictus iste invenit [4685 1Kb] .« Pandulfus episcopus Teanensis et Casinensis monachus dixit: »Quomodo Romanae ecclesiae cardinalis Casinenses monachos excommunicatos asserat, nullo modo videre possumus.« Gerardus cardinalis dixit: »Quid michi et tibi, bone vir? alienus a nobis es. O mirum, o novum et inauditum prodygium, ut truncus ramis praecisis et a radicibus evulsus, novas contra ecclesiam erigat machinas.« Ad haec imperator: »Cesset, inquit, omnis violentia procul. Conciliis enim ut quisque potest non contumelias ingerit proximo. immo patienter omnia suffert. Qua de re constituimus, ut neutra pars violentiam sibi contrariae parti faciat, ne quod ad laudem Dei et posterorum proficuum [Col. 0939C] agitur, in litigium rixamque vertatur.« Tunc Gerardus cardinalis resumpto sermone ait: »Hoc insuper sancta et universalis ecclesia censuit, ut monachi Casinensis coenobii voluntatem domini nostri Innocentii pii et universalis papae se in omnibus adimplere sacramento confirment.« Jam enim Innocentius papa omnes Casinenses monachos dispergere diversis in locis statuerat; verum Lotharius clementissimus imperator, cum nollet Casinensem destrui ecclesiam, contra papae voluntatem pro eadem ecclesia se opponere non dubitavit. Cum igitur Gerardus cardinalis et Romanae ecclesiae defensor de sacramento monachorum sermonem fecisset, Petrus diaconus respondit: »Non minimum miramur, cur dominus cardinalis monachos sub sacramento dixerit [Col. 0939D] constringendos, cum Dominus in evangelio nec per coelum, nec per terram, nec per capillum capitis jurandum docuerit (Matth. V, 34).« Gerardus cardinalis dixit: »Quod monachus retulit annuimus: set Romana ecclesia censuit, nullo modo Casinenses monachos sine sacramento fore recipiendos.« Petrus diaconus respondit: »In regula sanctissimi [Col. 0940A] patris Benedicti, ne monachi jurent omnino interdicitur, ne forte (quod absit!) perjurii crimen incurrant [(1615) 1Kb] . Hoc quoque, monachorum scilicet sacramentum, non solum divinae verum etiam humanae prohibent leges. In praeceptis enim magnorum imperatorum Caroli, Lodoyci, Pipini, Carlomanni, Lodoyci, Ugonis, Lotharii, Berengarii, Alberti, trium Ottonum, quinque Henricorum, ac Conradi sic invenitur: »Statuimus, ut monachi ad sacramentum non compellantur [(1616) 1Kb] .« Et haec dicens, praecepta supradictorum imperatorum, cera, plumbo, aureisque sigillis signata, quae Casinensi monasterio fecerant, imperatori caeterisque omnibus demonstravit. Quo viso imperator jam dicta praecepta in imperiali purpura accipiens deosculatus est, moxque in haec [Col. 0940B] verba prorupit: »Magnorum, sanctorum invictissimorumque imperatorum ac nostrorum praedecessorum ista esse praecepta, demonstrantibus sigillis cognovimus. Nostrae igitur attinet majestati, cuncta nostrorum praedecessorum inviolabiliter observare praecepta. Quare suppliciter dominum apostolicum vos qui ejus vice venistis, ex nostra parte rogare curetis, ut sanctissimorum imperatorum praedecessorum nostrorum praecepta nobiscum protegat, sua etiam auctoritate, ut ipsius fecere praedecessores, confirmare dignetur. Quis enim ultra catholicorum imperatoria observabit praecepta, si haec ab apostolico contempnentur? Omnia membra caput secuntur, nec a capite, nisi magnum detrimentum patiantur, possunt membra separari. Certet itaque pro membris [Col. 0940C] caput, pro natis pater, pro ovibus pastor, quia nullo modo adversus oves praevalebit mordacitas lupi, si sollerti cura custodiantur pastoris. Sit igitur hodierni diei finita consessio repetantque quique hospitia propria; cardinales quidem ad dominum papam nostra repraesentent rogata, et ut mecum Casinensem foveat ecclesiam, nostra vice precentur. Monachi autem ad suum electum quae dicta sunt referant, et quid cras respondere contra quaeque objecta debeant meditentur. Ast ubi dies fuerit reddita terris, tribus transactis horis, ut omnes ad consilium redeant censemus. Quicquid etiam hodierni diei invenit conflictus, praetitulatis personis adhibitis notariis conscribantur, ne quae nos magis posteris profutura tractamus, oblivioni tradantur.« His dictis disceptatores [Col. 0940D] cessere curiae, imperator ad publica quae sibi imminebant negotia tractanda resedit.

110. Postera vero die (Jul. 10) utraeque disceptaturae partes convenerunt; at ubi introgressi, et coram [(1617) 1Kb] est data copia fandi, Gerardus cardinalis dixit: »Mandata pietatis vestrae, sanctissime et invictissime imperator, ad summae sedis retulimus [Col. 0941A] episcopum; set nullo modo se hoc facere posse respondit, asserens facilius posse fieri, ut ipsemet sacerdotalia deponeret et conculcaret indumenta, quam quae imperator rogaverat efficeret.« Paululum itaque imperator conticuit; dehinc ut disceptarentur, quae hesterni diei residua fuerant jussit. Gerardus cardinalis dixit: »Memini me hesterno die de sacramento et fidelitate monachorum Casinensium tractavisse, nichilque ad perfectum adduxisse: de eadem igitur re ante imperatoris praesentiam tractaturi, non arbitror videri superfluum, si voluntatem domini nostri papae Innocentii post relationem primam hesterni diei, nunc iterum referre in medium [4686 1Kb] . Sciat invictissima vestri imperii majestas, haec dominum papam a Casinensibus monachis [Col. 0941B] requirere, ut sacramento ipsius voluntatem in omnibus se impleturos confirment, seque omni tempore sibi suisque successoribus fideles et obedientes existere; aliter enim nullo modo patietur eos divinis ministeriis uti, ac dominici corporis et sanguinis participes existere.« Petrus diaconus respondit: »Constat dominum cardinalem hesterni diei renovasse conflictum, nostrosque animos ad rediviva praeparasse certamina: nobis autem satis superque videtur huic sententiae contraisse dominico praecepto, cum Dominus nullum nec per capillum capitis jurare permiserit. De fidelitate autem, de qua dominus cardinalis agit, superfluum nobis videtur, hoc a nobis sacramento repeti, quod usque modo fecimus non inviti.« Gerardus cardinalis [Col. 0941C] dixit: »Ante praesentiam domini nostri Lotharii invictissimi caesaris constitutus, non est reveritus monachus falsiloquium proferre, dicens Casinenses monachos fidelitatem Romanae semper ecclesiae tenuisse, cum sit omnibus recta cernentibus in propatulo, eos scismaticos extitisse usquemodo, tunicamque Christi scidisse, abbatemque sibi a scismaticis ordinatum elegisse.« Petrus diaconus respondit: »Proborum est, non prius aliquem mendacii arguere, nisi ipsum omnibus patefecerit mendacium, ut cum nil contra possit opponi, non eum ipse, set conscientia propria mendacem fuisse reprehendat. Dominus ergo cardinalis, cum me mendacem esse firmavit, non rectum fecisse ostenditur, cum nullam mei causam mendacii protulerit. Praeponatur causa, [Col. 0941D] objiciantur si qua sunt objicienda, et tunc mendacem arguat, vaniloquum me esse affirmet.« Gerardus cardinalis dixit: »Ut breviter dicam, cum, relicto domino papa Innocentio, scismatico adhaesistis, quid aliud quam infideles fuistis?« Petrus diaconus respondit: »Dic, rogo, nos eum, an ipse nos dimisit?« Gerardus cardinalis dixit: »Ecclesia a scismaticis capta, a lupis etiam laniantibus piissimus de sede est expulsus episcopus, sicque relicta Italia ad Gallias properavit.« Petrus diaconus respondit: »Nonne bonus pastor Jesus Christus, cum diversitatem [Col. 0942A] immo unitatem in se pastorem pastorum unitam describeret, inquit: Bonus pastor animam suam ponit pro ovibus suis?« (Joan. X, 12.) Gerardus cardinalis dixit: »Haec non solum verbis, verum etiam factis ostendit.« Petrus diaconus respondit: »Iterum ipse Dominus, descriptis optimi pastoris factis, mercenarii mores scribens, dixit: Mercenarius et qui non est pastor, cujus non sunt oves propriae, videt lupum venientem, et dimittit oves, et fugit. Credis haec verba evangelica esse, an non?« Gerardus cardinalis dixit: »Quam maxime equidem.« Petrus diaconus respondit: »Debet hoc a Romano pontifice actitari?« Gerardus cardinalis dixit: »Tanto magis ab apostolicae sedis praesule sunt observanda, quanto peculiarius suscepit aliis praedicanda.« [Col. 0942B] Petrus diaconus respondit: »Quid igitur? deputabitur a justo judice ovibus, si quid pastor commisit?« Gerardus cardinalis dixit: »Minime.« Petrus diaconus respondit: »Ergo non deputetis monachis, si pastore destituti, morsibus patuerunt inimici. Debuit enim apostolicus, ut Dominus ait, non solum non dimittere oves, verum etiam pro eis mortem libenter amplecti.« Ad haec imperator dixit: »Quantum patet, ostendit monachus, si aliquid deliquerunt, non esse culpa ovium, set pastoris. Unde roganda est adhuc domini apostolici pietas, ut nobiscum quae contra nos gessere dimittat. Quare censemus hodierni diei jam finiri litigium. Occupati enim rei publicae negotiis, hiis diu interesse non possumus. Quisque igitur ad propria revertatur, [Col. 0942C] cras iterum ad eundem rediturus certamen.« Hoc dicto, omnibus faventibus discessum est.

111. Altera vero die (Jul. 11), cum piissimus imperator, cum suprascriptis magnatibus suis, quae residua fuerant audituri residerent, hac voce convenit exercitum: »Omnibus qui intra Romanum orbem constituti sunt, notum esse non ambigimus, in quali quantaque reverentia nostri praedecessores, Romani scilicet imperatores, Casinensem scilicet ecclesiam suam singularem et specialem cameram habuerunt, et super omnia Romani imperii monasteria exaltantes praeposuerunt, suisque praeceptis et privilegiis ab initio honoraverunt. Deceret etiam dominum apostolicum mecum eandem fovere ecclesiam, [Col. 0942D] quod Deo auxiliante postquam lis ista finem habuerit fiet. Haec autem non lis aliquo modo vel accipienda vel dicenda est ab aliquo, cum constet membra secum litigare non posse, nec caput dicere manui, Necessariam te non habeo, nec oculus pedi, vel alicui aliquod membrum: viliora enim saepe utiliora sunt nostra. Nulli igitur videatur incongruum quod facere censemus, nec aliquo modo aliquis nos incusare velit, quod quasi tueri Casinense monasterium videmur [4687 1Kb] . Evenit namque, cum vel mater filiam vel vir conjugem vel genitor natum iracundia concitatus ceciderit, ut aliquis bonis ornatus moribus [Col. 0943A] medium se inter iratum patrem timentemque natum ponat, natumque ab immoderata quamquam paterna caede eripiat. Numquid ubi pater ad mentem redierit, paternaque ira in mansuetudinem versa fuerit, conqueretur se ab homine illo injuriam aliquam pertulisse? Immo gratias aget innumeras, quod filium e suis abstraxerit manibus. Sic et universalis mater ecclesia Romana, cum deposita ira requieverit, gratias aget nostro imperio, quod filiam in ira liberaverimus. Disceptetur itaque, quae disceptanda sunt, quia nullo modo ab istis desistam, quousque compleatur desiderium meum.« His atque aliis imperator profatis, Gerardus cardinalis dixit: »Vestrae magnitudinis verba simulque rogata, sacratissime imperator et semper auguste, ad dominum Innocentium [Col. 0943B] papam ut praecepisti retulimus; set nullo modo se umquam posse pati asserit, ut sine sacramento et fidelitate monachos recipiat.« Petrus diaconus respondit: »Satis nos fecisse de his ante domini imperatoris praesentiam, et ex praecepto Domini et ex imperialibus edictis putamus. Caeterum si quid super his habes, edicito.« Gerardus cardinalis dixit: »Ignoras, invictissime imperator, hos quos vestra magnitudo defendit, cum Rogerio Siculorum comite adversus Romanam ecclesiam et vestrum invictissimum conjurasse imperium, et non solum conjurasse, verum etiam anathematizasse et deposuisse. O inaudita res, quod ligati et ligent solutos et solvant ligatos.« Ad haec piissimus imperator facto silentio dixit: »Quod in me Casinenses monachi commisere, [Col. 0943C] et libenter patior et gratanter dimitto; verum quod in Romanam ecclesiam et in dominum papam commiserunt, ut nos quae in nos peccaverunt, sic et ipse quae in se peccaverunt dimittat.« Gerardus cardinalis dixit: »Tametsi domini nostri Innocentii pii et universalis papae vicem agamus, has tamen tales et tantas res sine eo diffinire non possumus.« His dictis, favente imperatore discessum est. Nocte itaque insecuta, cum imperator juxta consuetudinem pervigilem duceret, Petrus diaconus genu flexo ante imperatorem talem pro Casinensi ecclesia protulit orationem: »Cum omnes mortales qui in orbe Romano sunt, vobis militent, imperatoribus rerum atque principibus, vos ipsi imperatori coelesti, pietati, paci atque justitiae militatis. Aliter enim utriusque [Col. 0943D] vitae salus tuta esse non poterit, nisi talibus amministratoribus gubernetur: nemo enim imperatorem omnium rerum fallit, cui cordis abdita manifesta sunt. Ergo cum vestram sublimitatem, imperator invicte, tutelam omnibus per orbem conveniat conferre ecclesiis, specialius tamen vos Casinensi coenobio hoc convenit conferre et exhibere, et contra illorum insidias eandem munire ecclesiam, qui loquendi usum nobis denegarunt, et privilegia ab imperatoribus Casinensi collata coenobio pro nichilo ducunt. Et quidem Romano pontifici obtemperandum [Col. 0944A] et obsequendum et ego suadeo, set Deum omnipotentem certum est omnibus praeferendum. Nullius namque injuria est, cum propter divini cultus pietatem ecclesiae mortalibus praeponuntur. Totus in Casinensis ecclesiae dejectione [4688 1Kb] monasticus ordo vacillat, fluctuat, quatitur et injuriis diversis afficicitur. Te ergo imperatore monachi de officiis suis deponentur? Te imperatore hoc petitur et postulatur, ut monachi sacramentum faciant. Unde vestram flagitamus clementiam, triumphator praecelse, ne id decernas, ne statuas, vel in ejus decreta subscribas. Dignumne est vestris temporibus, ut dignitas Casinensi ecclesiae abrogetur, quo cardinalibus pravae deferatur voluntatis effectus? Nichil majus est religione, nichil in monastico ordine sanctius et sublimius [Col. 0944B] patre Benedicto. Quid respondebit Carlomannus pius imperator augustus? Nonne tibi dicet: »Imperium me deposuisse non credidi, quia Lotharium justum et sanctum imperatorem habebam. Imperium me dimisisse non dolui, quia imperia mea, praesertim de religione monastica, inconvulsa in perpetuum manere credebam. Titulos ego pietatis et justitiae ac mansuetudinis in Casino erexeram, has de mundi pressuris manubias offerebam. Quid michi plus potuit meus hostis auferre? Modo, inquam, modo abrogantur decreta mea, nunc gravius telum corpore recipio, cum a Romano pontifice mea instituta dampnantur. Nunc michi abrogatur imperium, et quod est gravius, a Romanis pontificibus, et hoc praesente fratre [Col. 0944C] meo imperatore Lothario.« Cui enim magis quam sibi Romanorum imperator favet aut commodat, quod instituta praedecessorum suorum, quod Casinensis coenobii jura defendit? Nulli ergo honerosum videatur, si religionis monasticae statum defendimus. Certe numerentur centum tredecim Romani pontifices a beato Benedicto usque ad dominum papam Innocentium: omnes Casinensem religionem coluerunt, tenuerunt, dilexerunt, nullus removit. Jam vero si venerandae canitiei obsequendum putamus, patrem Benedictum introducamus loquentem: »Optime imperator, pater patriae, caesar auguste, reveremini canos meos, in quibus me canities longa adduxit, utantur filii mei legibus a me sibi collatis; neque enim indecens est, ut vivant [Col. 0944D] meo more. Per hos sub jura mea orbem redegi, per hos Anglia multaeque nationes ad Christum conversae sunt, mea est istorum salus, tutela, juvamen.« Cumque haec et alia multa Petrus diaconus retexuisset, ad Bertulfi cancellarii tentorium nocte eadem ex jussu imperatoris devertit.

112. Cum igitur cardinales evocati ante imperatorem convenissent (Jul. 12), Gerardus cardinalis dixit: »Quae hesterno die vestra sublimitas nobis praecipere dignata est, ad dominum papam retulimus. Benigne vestra rogata suscepit, verum dixit, [Col. 0945A] nimium ei vos imposuisse molestam causam, quam vix sufferre posset; jus enim episcopale, quod sui habuere praedecessores anteactis temporibus, se nullo modo, nullo pacto, nulla ratione dimittere posse.« Lotharius imperator dixit: »Nos Casinensem ecclesiam, ut jam saepe docuimus, tanto defendere, exaltare et venerari debemus, quanto amplius a nostris praedecessoribus honoratam et ditatam esse cognovimus. Sciat igitur dominus apostolicus, castra, villas, et praedia, omnesque monasterii possessiones nostro pertinere imperio: episcopale autem jus, in quantum ei debetur, ut suum sit concedimus.« Bertulfus cancellarius dixit: »Nil apostolicus juris in Casinensi ecclesia, quae Romani imper i singularis et specialis camera esse decernitur, [Col. 0945B] habere debet, nisi abbatis consecrationem, quam etiam Henrico imperatore concedente habuisse dinoscitur.« Gerardus cardinalis dixit: »Placeat ergo consilium meum vestro invictissimo imperio, o caesar. Vobis quidem mundanarum, apostolico vero securitatem divinarum sacramento firment rerum.« Lotharius imperator dixit: »Nostro valde inhonestum videtur imperio, nostrorum praedecessorum non observare mandata, eorum sanctissimis non obedire praeceptis. Si enim nos nostrorum praedecessorum praecepta fregerimus, quis observabit? et quemadmodum alios haec observare compellemus, si nos ea convellimus? lex enim et dantis et dati causas dijudicat. Quorumcumque igitur causas dijudicat, sub sua utique regula coartat: [Col. 0945C] lex ergo imperatorum non plus aliis quam imperatoribus constituitur, immo magis hanc illis conservare condecet, qui eorum originem possident generositatis.« Gerardus cardinalis dixit: »Non parum quoque dominus papa miratur, cur cum ecclesia te in caesarem totiusque orbis dominatorem et elegerit et consecraverit, contra eam niti pro Casinensi ecclesia coneris, quam non vobis ut vos asseritis, set sibi pertinere ut caeterae ecclesiae dicit.« Tunc imperator iratus dixit: »Immo nos valde miramur, cur nostro nil facere rogatu voluerit, cum nos pro ejus amore jam per annum et dimidium in papilionibus commorati cum Romano exercitu, pecuniam quam ad publicos usus exequendos accepimus, in ipsius obsequium converterimus: [Col. 0945D] ipsumque apostolicae cathedrae restituerimus, omnesque ultramontanos populos ei favere fecerimus. Quid itaque mirandum, si Casinensem pro posse tuemur ecclesiam, cum constet hoc a praedecessoribus nostris gloriosissime actitatum. Et illi quidem non aliter quam propriam habuere cameram, adeo ut nonnulli ab his exuti aerumpnis carnalibusque impedimentis, ibi magis quam in propriis domibus voluerunt tumulari. Quid de sanctissimo [Col. 0946A] et omni memoria digno invictissimo augusto Carolo retexam, qui relictis imperialibus sceptris augustique dignitatibus, coenobialem inibi vitam exegit? Quid etiam de ipsius Caroli fratre Pipino referam, qui in Germania positus, cum frater ipsius Carolus qui ad eum monachus ierat obisset, nolens eum alibi sepeliri, ad Casinense monasterium retransmisit? Rachis quoque Langobardorum rex, relicto regno ad idem venerabile monasterium venit, monachicamque ibi usque ad extremum vitam exegit. Quid etiam de imperatoribus Justiniano, Justino, Theoderico, Pipino, Carolo, Pipino, Carolomagno, binis Ludoycis, Ugone, duobus Lothariis, Alberto, tribus Ottonibus [4689 1Kb] , et quinque Henricis? Quid de Michaele Romano et [Col. 0946B] Alexio referam, qui omnes Casinensem ecclesiam dilexerunt, et magnis muneribus ornaverunt. Adeo itaque Casinensis ecclesia imperialis extitit camera, ut ipsi imperatores ad ejus liberationem cum omni Romani exercitus potentatu venerint. Henricus enim pius invictissimus et christianissimus imperator ad eandem defendendam ecclesiam cum centum octoginta milibus armatorum Ytaliam ingressus est, eamque a Capuani principis manu auferens, pristinae restituit libertati. Conradus etiam imperator augustus, et Henricus filius ejus cum centum sexaginta milibus pugnatorum, eandem defensurus venit ecclesiam, cum Pandulfi iniquissimi, non dico principis, set tiranni servitutis jugo subjiceretur. Omittamus nova, modernisque peracta temporibus; antiquorum [Col. 0946C] gesta deducantur in medium, situsque loci cui proprie attinuerit videamus. Legimus namque in antecessorum nostrorum gestis, quod Varro Romanorum consul hunc sibi ex omnibus Romani imperii locis elegisset, extruxisset, multisque illustrem monimentis reddidisset. Post cujus decessum supradictum castrum Casinum cum suis pertinentiis caesar Antonio tradidit, prout Marcus Tullius in Philippica sua describit. Set forsan nobis obicitur, quod pater Benedictus, qui constructor, non tamen auctor hujus extitit loci, ecclesiae Romanae auditor fuerit. Ad quod eundem locum non solum, sed cum Romanorum nobilibus construxisse respondemus: beatissimo namque papa Gregorio referente cognovimus, quod beatus Benedictus cum Mauro Equitii [Col. 0946D] senatoris [(1618) 1Kb] , et Placido Tertulli patricii filio. ad Casinense monasterium construendum a Deo directus sit. Quid tantis? Aut igitur Romana ecclesia cameram Romani imperii, Casinensem scilicet ecclesiam, ut justum est recipiet, aut Romanum imperium inrevocabiliter separabitur.« Gerardus cardinalis respondit: »Nequaquam, invictissime inperator, vestra indignetur mansuetudo super domini apostolici mandatis, nec domini Innocentii pii et [Col. 0947A] universalis papae videantur mandata injusta. Verum si in his vobis aliquid displicet, ad eum referatur.« Hiis dictis, quarti diei est solutus conventus.

113. Facto itaque mane (Jul. 13), cum omnes utriusque partis magnates ante imperatoris praesentiam convenissent, Gerardus cardinalis, qui vicem gerebat Romanae ecclesiae dixit: »Noverit vestra celsitudo, imperator invicte, haec dominum apostolicum hesternis vestris respondisse mandatis, quod vestri causa fidelitatem ab eis non exigeret, sacramentum tamen et obedientiam non dimitteret. Interim quoque de electione abbatis nobis fore censuit disputandum, qua ratione excommunicati excommunicatum et quod gravius est scismaticum, Christi ecclesiae praetulerint.« Tunc Petrus diaconus principium [Col. 0947B] disceptandi incipiens, dixit: »Quid super nostri abbatis electionem dominus cardinalis dicere velit audiamus.« Gerardus cardinalis dixit: »Sancta et universalis ecclesia pernimium miratur, cur vos excommunicati et a liminibus existentes ecclesiae separati, excommunicatum et scismaticum in ecclesia, absque domini nostri papae consensu et voluntate, et praeponere et abbatem vocitare non dubitastis.« Petrus diaconus respondit: »Diversas ut doctiloquus praeponens quaestiones, ex magna nobis habundantia inopiam generasti, adeo ut tuarum diversitas quaestionum obstaculum nobis responsionis non parvum efficiat. Unde si sancto imperio caeterisque magnatibus non videtur esse contrarium, proponatur ex hiis pluribus aliqua quaestio, quae [Col. 0947C] usque ad perfectum ventiletur. Quo facto, si quid in aliis deest, quod quaerendum sit, requiratur.« Gerardus cardinalis dixit: »Quod monachus proposuit, jam nos fecisse arbitramur: de electione enim abbatis me egisse confiteor.« Petrus diaconus respondit: »Si de abbatis electione agitur, quid opponere de eadem causa velitis audiamus.« Gerardus cardinalis dixit: »Prima est oppositio, cur sine consensu et voluntate Romani pontificis abbatem vobis elegeritis.« Petrus diaconus respondit: »Meminimus in istius concilii principio nos non persuasibilibus verbis, set antiquorum comprobare testimoniis quaesitas res vel exemplis debere. Qua ex re, si exemplum aliquod vel testimonium proferre [Col. 0947D] volueritis, proferatis.« Gerardus cardinalis dixit: »Copia vel testimoniorum vel exempli adeo nobis abundat, ut sui magnitudine nobis indigentiam generet: verum enim sufficiant nobis pauca e pluribus proferre exempla, inter quae illud primo nobis occurrit, quod de Frederico Casinensi primum abbate, post vero Stephano papa factum esse dinoscitur. Ergo antequam res prout gesta est referam, confiteatur monachus, quis Fredericum electo Petro elegerit, eundemque Petrum quis deposuerit? [Col. 0948A] quis Desiderium, Oderisium, Gerardum, ad postremum quis elegerit Seniorectum? qui cum negare non potuerit, ab apostolicis et illum depositum, et hos ordinatos, apostolici esse juris Casinensis abbatis electionem, profecto liquebit.« Petrus diaconus respondit: »De quo primo proposuistis, hoc sufficiat me respondisse, quod tametsi et Petri depositioni et electioni Frederici Romani interfuerint cardinales, non tamen a cardinalibus, set a monachis Casinensibus et ille depositus et iste est ordinatus [(1619) 1Kb] . Oderisius quoque primus, qui ut vos asseritis ab apostolico est ordinatus [(1620) 1Kb] , nequaquam nobis est improperandus, cum licuerit renovatori monasterii, non propter jus apostolicum, set propter quod monasterium renovavit, ordinationem [Col. 0948B] in monasterio facere. Attamen quamvis praesidente Victore pontifice monachi Oderisium elegere, nec eis potestas ablata est a pontifice, set attributum adjutorium. Caeterum quid memoriale fuit, quod renovator monasterii abbatem non sine fratrum consensu ordinavit? Girardus quoque abbas [(1621) 1Kb] , Paschali apostolico annuente, a monachis est electus, Seniorectum etiam quem ultimo proposuistis, quo ordine eum a papa Honorio electum fore dicatis ignoro, cum praesens ejus affuerim electioni, nec pontificem, nec pontificis etiam nuntium viderim [(1622) 1Kb] . Caeterum ut de veteribus rectoribus et abbatibus Casinensis monasterii loquar, dic quis elegerit in Casinensi coenobio beatissimum patrem Benedictum?« Ad haec cardinalis conticuit. Iterum [Col. 0948C] Petrus diaconus dixit: »Constat sanctissimum patrem Benedictum ab eo esse in Casino electum, qui regem Deumque Pharaonis constituit Moysen. Unde dicendum nobis est, Casinense monasterium nec ab homine nec per hominem coepisse: set sui principium ab omnipotente Deo, qui principium et finis est, habuisse.« Gerardus cardinalis dixit: »Novum adinvenit monachus loquendi genus, ut dicat Casinensem ecclesiam non per hominem, set per Deum coepisse.« Lotharius imperator dixit: »Si quid boni malive me jubente meus fecerit famulus, cur nisi michi reputabitur? Si igitur meo famulo, cum aliquid me praecipiente fecerit, non ei set michi deputabitur: multo magis credendum est et dicendum, [Col. 0948D] quod beati Benedicti factum, quod Deo praecipiente peregit, non ei set Domino est deputandum. Unde constat monachum esse veridicum, inanemque reprehensorem. Set qualiter, vel quo ordine beatus Benedictus Casinum advenerit, adolescens ante nostrum positus consistorium pandat.« Tunc Petrus in imperatoris et omnium audientia relegit ita: »Divina [(1623) 1Kb] admonitus revelatione beatus Benedictus, ut loco cederet, castrumque quod Casinum dicitur properaret, mox vir sanctus duobus angelis [Col. 0949A] et tribus corvis se comitantibus, per quinquaginta passuum millia Casinum advenit, et in templo quidem Apollinis oraculum beati Martini, ubi vero ara Apollinis fuit, ecclesiam construxit Johannis, et circumquaque manentes populos ad Christi fidem convertit.« Lotharius imperator dixit: »De his quidem nobis jam satisfactum est. Nunc ad abbatis electionem vestrum iterum vertatur eloquium, quatinus per vos veritatis nobis elucescat certitudo.« Petrus diaconus respondit: »Modernorum abbatum ordinationem ab apostolico minime factam esse docuimus, restat quoque nunc veterum abbatum exponere ordinationem. Legimus in vita beati Mauri sancti patris Benedicti discipuli (c. 27), quod Casinensis congregatio, adhuc vivente beato Benedicto, [Col. 0949B] sanctum Maurum abbatem sibi post magistri obitum eligere statuerant. Quod profecto perfectum esset, nisi favente Deo ad Gallias directus fuisset. Set rogo, dic quis post beati Benedicti obitum elegerit Constantinum, Simplicium, Vitalem, Bonitum, Valentinianum, Gregorium [(1624) 1Kb] , Theodorum, Johannem, Leonem, Ursum, Agapitum, Leonem, Johannem, Theophilum, Adrianum, Romanum, Petronacem, Optatum, Hermerisium, Gratianum, Tomichis, Potonem, Theodemarium, Gisulfum, Apollinarium, Deusdedit, Hildericum, Authpertum, Bassacium, Bertharium, Angelarium, Ragemprandum, Leonem, Johannem, Adelpertum, Balduinum, Maielpotum, Aligernum, Mansonem, Johannem [4690 1Kb] , Attenulfum, Theobaldum, Richerium, Petrum, Ottonem, [Col. 0949C] Brunonem, Oderisium, et Nycolaum quos omnes nullo modo affirmare poteris ab aliquo nisi a monachis ordinatos.« Gerardus cardinalis dixit: »Non parum miramur, quomodo monachus inreverita fronte ausus sit talia de Casinensium fratrum electione tractare, cum sanctissimus et luculentissimus monasticae regulae conscriptor Benedictus in sua regula (c. 64) praecepit, ut si congregatio erraverit in eligendo abbate, aut aliter quam debuerit elegerit, episcopus ad cujus dioecesim locus pertinet, facere minime permittat. Hanc etiam potestatem non modo episcopo, verum etiam et laycis circummanentibus legislator concessit. Quid plura de abbatis opus ordinatione? cum [Col. 0949D] sanctus Benedictus presbyterum quoque, qui in monasterio est, nullo modo eici sine episcopi consensu et voluntate praecipiat (Reg. c. 62).« Petrus diaconus respondit: »Assentio sanctissimum patrem Benedictum ab episcopo congregationi malam electionem interdicendam fore dixisse. Verum qui [Col. 0950A] regulariter et unanimiter electionem faciunt, quid ad eos attinet hujusmodi mandatum?« Gerardus cardinalis dixit: »Consecratio Casinensis abbatis cui attinet?« Petrus diaconus dixit: »Romano pontifici.« Gerardus cardinalis dixit: »Ergo si consecratio Romano pontifici pertinet, electio quoque similiter pertinere debet; injuriam enim Romanae sedi inrogastis, quando absque ejus conscientia abbatem elegistis.« Petrus diaconus respondit: »Electionem factam non negamus, quia nec debemus: Romanae vero sedis injuriam modis omnibus propulsamus.« Gerardus cardinalis dixit: »Hoc interim negare non vales, Seniorectum abbatem jussu Honorii papae electum fuisse.« Petrus diaconus respondit: »Ego, ego electioni interfui; [Col. 0950B] set nullum penitus nec episcopum nec cardinalem vidi [(1625) 1Kb] .« Gerardus cardinalis dixit: »Perge quo vis, argumentare quod libet, quia subdiaconum nullo unquam pacto abbatem eligere potuistis, et hoc absque papae consensu. Eugenius namque papa in decretis suis ita scribit, dicens: »Abbates per monasteria tales eligantur, qui levitico vel sacerdotali honore sint praediti [(1626) 1Kb] .« Petrus diaconus respondit: »Miraris si multotiens Romanorum pontificum jura mutantur, cum ipse qui coelum et terram creavit, saepe pro merito quae promittit immutat? Centum namque et viginti annos propter agendam penitentiam his qui ante cataclismum fuerant constituit: set quia sensus illorum versus fuerat ad malum, viginti annis subtractis diluvium [Col. 0950C] mundo induxit. Judae quoque patriarchae, et Salomoni regi nonne Deus regnum promisit in aeternum? Ninivitas quoque subversurus, Deus per Jonam prophetam praedixit, et tamen penitentiam agentibus perditionem indictam removit.« Gerardus cardinalis dixit: »Quod pro parte vestra intulistis, domino papae nil obest; liquido enim patet, patrem Benedictum vitia congregationis ab episcopo loci emendanda dixisse.« Petrus diaconus respondit: »Canonica decernit auctoritas, ut vel humili cujuscumque ecclesiae clero liceat, liberum de illo qui sibi praeferendus est habere judicium. Similiter autem et Casinensi coenobio Romani pontifices, Gregorius doctor [(1627) 1Kb] et alii centum duodecim, tale decretum constituerunt [Col. 0950D] [(1628) 1Kb] : »Defuncto abbate ex se ipsa congregatio sibi abbatem eligat, secundum timorem Dei et beati Benedicti regulam.« Gerardus cardinalis dixit: »Qualem ergo debet eligere abbatem, catholicum, an a membris ecclesiae praecisum?« Petrus diaconus respondit: »Catholicum.« Gerardus cardinalis [Col. 0951A] dixit: »Subdiaconum eligere debent, an diaconum vel presbyterum?« Petrus diaconus respondit. »Diaconum vel presbyterum eligere, canonum sanxit auctoritas.« Gerardus cardinalis dixit: »Et si levitico vel sacerdotali honore non funguntur hii qui eligendi sunt, quomodo juxta praeceptum regulae lecturi sunt lectionem evangelii? et missam cantare quomodo possunt? quomodo aliquem possunt solvere vel ligare? qualiter ad subdiaconi pedes presbyteri vel diaconi ruent? qualiter incensum ponent, et presbyteris vel diaconibus benedicent? Nam lectores, exorcistae, hostiarii, acoliti et subdiaconi subjacent officiis levitarum et sacerdotum, et si subjacent, quomodo praeficientur? Non enim, ut ait sanctus Silvester [(1629) 1Kb] , lector, exorcista, hostiarius, [Col. 0951B] acolitus, subdiaconus, super diaconum vel presbyterum praeponatur. Hinc pater Benedictus abbatem in Gallia dirigere cupiens, non subdiaconum vel alium quemque, set Maurum ibi levitam direxit sanctissimum. Quomodo ergo electio de subdiacono excommunicato vel scismatico rata dici poterit?« Ad haec imperator respondit: »Ea quae vel injuste vel juste usque modo Casinenses fecere monachi, eis per omnia dimittere dignum duximus, et haec est petitionis meae summa, quam a domino apostolico rogo, quatinus, quae usque ad praesens egerunt, eis remittatur. Sit igitur finis hodierni conflictus. Nostra rogataiterum ad dominum papam referantur: quid jubeat, post quartum audituri diem, has quoque consiliis damus indutias, ut definite quid facturus sit audiamus.« [Col. 0951C] His dictis, quique recessere ad sua; Petrus vero diaconus in curia remansit imperatoris. Cardinales itaque ad apostolicum redeuntes, quaeque dicta sunt retulere ei, dicentes quendam diaconum ex parte Casinensis ecclesiae esse, qui solus pro ecclesia sua contra Romanam ecclesiam disceptaret. Aderat tunc quidam ex Casinensibus monachis, qui apostolico contra suam suaeque ecclesiae salutem favebat. Hic prorumpens in medium dixit: »Diaconus iste, de quo vestro relatum est apostolatui, monachum ab ipsa fere infantia fuisse sciatis: tanto in eodem monasterio crescens extitisse ingenio, ut divinae plerosque scripturae libros, quod vix alii magistris docentibus capere possunt, ad perfectum intellexerit. [Col. 0951D] Hunc cum aliquo constrinxeris vinculo, alios omnes qui assunt pro nichilo computabitis.« His Innocentius papa auditis, cujus generis vel patriae esset inquisivit. At qui supra: »Pater ipsius, inquit, filius fuit Gregorii, filii Gregorii de Alberico Romanorum ducis et consulis.« Tunc papa: »Auxiliante Deo et illum et alios tali constringam compede, ut nec mei nec successorum meorum apostolicorum muttire audeant,« vehementique ira permotus, talia post quartum diem referri imperatori verba praecepit: [Col. 0952A] non illi ecclesiae Casinensis dominium, set sibi pertinere, ut et reliquarum ecclesiarum, »Decreveramus, inquit, pro vestro amore et rogatu, fidelitatem dimittere monachis, verum quia in nostrum nisi sunt apostolatum, et haec alia insuper ab eis requirenda fore, dignum duximus.« Mandat dehinc pontifex per Benedictum cappellanum suum Petro diacono, praecipiens ut a famulatu imperatoris recedens, a Casinensium fratrum societate cessaret, dicens satis superque se mirari, cur ipse Romano genere ortus, amorem exterorum praetulisset contribulibus suis, Romanam deserendo ecclesiam. Proinde si Casinenses tunc dimittere, et modis quibus sciret et posset illos impugnare vellet, se illum inter cappellanos suos habiturum, et res necessarias [Col. 0952B] praebiturum pollicens. Ad quem Petrus talia responsa remisit, videlicet gratias agens, quod illum tantum ac talem existimans, ad suum servitium invitasset: caeterum non posse se socios in tali articulo constitutos dimittere; post peractum vero litigium se in servitio sedis apostolicae et Romani pontificis fidelitate cum vita permansurum promittens. Post haec decrevit papa per omnia loca Casinensis monasterii adjacentia epistolas dirigere, ut Casinensi abbati et monachis non obedirent, omniaque coenobia, quae sub praepositis fuerant, abbates sibi eligerent. Sed omnipotens Deus, qui Petro mergenti manum porrexit, consilium et voluntatem pontificis praepedivit. Itaque ut retro redeam, dum cardinales a facie imperatoris exissent, quidam monachus Cystellensis [Col. 0952C] eminus astans, coepit subsannare monachos Casinenses, pro eo quod filio Petri Leonis adhaesissent, et abbatem sibi absque papae consilio elegissent; dicens, quod talis electio irrita esset, et omnia facta electi pro nichilo haberi debere, utpote qui alienam sedem invasit. Ad quem Petrus diaconus conversus dixit: »Dic, quomodo alienam sedem invasit.« Cystellensis respondit: »Quia cum alienus esset ab ecclesia, huic [4691 1Kb] qui recte juxta patris Benedicti praeceptum ordinandus erat, Casinensem cathedram abstulit;« ideoque ipsius facta et electio ejus irrita esset. Petrus diaconus dixit: »Electio ejus, juxta antiquam monasterii consuetudinem factam fuisse liquidius patet.« Cystellensis respondit: »Raynaldus [Col. 0952D] vester abbas non fuit, ideoque ejus facta pro nichilo sunt ducenda.« Petrus diaconus dixit: »Non solum qui Casini habitabant, verum et circumquaque manentes eum ut abbatem tenuerunt.« Cistellensis respondit: »Assentio, quia eum ut abbatem tenuerunt: set electio ipsa ficta et reproba fuit [4692 1Kb] .« His et aliis multis peroratis, Lotharius imperator dixit: »De omnibus quae contra nostram cameram, Casinensem scilicet ecclesiam, Cistellensis objecerat monachus, Petrus diaconus lucide satis diserteque [Col. 0953A] respondit. Set jam hujus altercationis ista sit finis, quisque igitur ad hospitium redeat, mane ad conflictum iterum reversuri.«

114. Altera autem die (Jul. 14), ubi [(1630) 1Kb] lux est reddita terris, imperator accersitis magnatibus suis in consistorio resedit, et utrasque partes ante se venire ad disceptandum praecepit; et dum venissent, Cystellensis monachus hujusmodi altercandi auspicium habuit: »Pastor et princeps monastici ordinis Benedictus regulam monasterialem describens, qualiter vivere deberent instituit: vos e contrario immemores praeceptorum ejus multa adjunxistis, nonnulla subtrahentes, aliter quam ipse praecepit agere non veretis.« Petrus diaconus dixit: »Quid contra regulam agamus, in praesentia domini nostri invictissimi [Col. 0953B] imperatoris edicito.« Cistellensis respondit: »Contra regulam agitis de cibo, de potu, de indumentis et aliis quampluribus rebus.« Petrus diaconus dixit: »Falsus testis non erit impunitus; nam Casinenses monachi cum regula, non contra regulam agunt. Vestimenta namque habemus, quae corpus contegant, verecundiam nuditatis prohibeant, et frigoris retundant injuriam (Reg., c. 55).« Cystellensis respondit: »Vestimenta cur semper nigra amicimini?« Petrus diaconus dixit: »Quia pater Benedictus talibus usus est, ut mundo etiam in habitu renuntiasse videretur.« Haec et alia multa [4693 1Kb] cum dicerent. Lotharius imperator dixit ad Cystellensem: »Quamquam varie sermonum diversitates contra Casinensem ecclesiam protulissetis, tamen [Col. 0953C] quia ad vestra famina luculenter satis Petrus diaconus ac Romani imperii fidelis respondit, omnesque de nostris mentibus fugavit ambiguitates, quisque ad suum hospitium redeat, mane iterum ad conflictum reversuri. Petrus autem in imperiali aula cum Bertulfo nostro cancellario remaneat, imperii servitia peracturus.« Haec [(1631) 1Kb] ubi dicta dedit, quisque ad tentoria sua recessit. Nocte vero adveniente, imperator pro tribunali residens, gesta imperatorum, regum, ducum ac principum Romanorum, Grecorum, Hismahelitarum et diversarum gentium de annalibus imperatorum recitare praecepit, et illorum sententias singillatim annotare. Ubi autem Tytaneum jubar resplenduit arvis (Jul. 15), caesar matutinum [(1632) 1Kb] se agens, accitis imperii aulicis, utrasque [Col. 0953D] partes ante se venire praecepit, et dum venissent, caesar in consistorio residens, dixit: »Ea quae conferenda sunt, praecipimus ut Scripturarum testimoniis vestras sententias muniatis [4694 1Kb] , ut, remotis omnibus dubietatis ambagibus, tenaciter justitiae et aequitati ac veritati inhaerere queamus.« Cystellensis respondit: »Jure cum adolescente isto, pro Casinensi [Col. 0954A] ecclesia disputanti, esse, congrediendum« nisi de scismate et haeresi ipse et Casinensis congregatio denota fuisset.« Petrus diaconus dixit erubescens: »Conticescat lingua frenetica, quae prius in latratum quam in aequa verba prorupit.« Ad haec Lotharius imperator, ejus verba anticipans, dixit: »Quoniam pro Casinensi ecclesia solus contra omnes congredi coepisti, civiliter et non furiose te respondere convenit; indecens namque est, ut in imperiali aula versantes, et protodomestici imperatoris effecti, inhonestum vel insulsum in sermone, incessu et habitu proferatis.« Petrus diaconus dixit: »Si aliquid, clementissime imperator et semper auguste, vester servus in locutione excessit, Cystellensis me coegit, qui ab ipso disputationis [Col. 0954B] principio ab injuriis coepit, et in injuriis perseverat.« Cystellensis respondit: »Dic, ubi injurias irrogavi?« Petrus diaconus dixit: »Cum nobis excommunicationis et scismatis tytulum infixistis, tunc injurias Casinensi ecclesiae intulistis.« Cystellensis respondit: »Si placet, edicito quae sit injuria.« Petrus diaconus dixit: »Injuria est, quae verbis fallentibus irrogatur; vos autem falsissime loqui ante dominum imperatorem veriti non estis, cum nos de aeresi infamastis.« Cumque plurimum disputassent, Peregrinus [4695 1Kb] patriarcha respondit: »Justa et competenti ratione constat Cystellensem a Petro diacono victum, ideoque hujus litigii ista fit finis.«

113. Alia autem die (Jul. 16) Gerardus cardinalis ex parte sedis apostolicae veniens, imperatore residente [Col. 0954C] pro tribunali, dixit: »Romana ecclesia, sacratissime imperator et semper auguste, non ab hominibus, neque per hominem, set per Jesum Christum fundata est, qui Petrum principem apostolorum illuc direxit: cui etiam claves regni coelorum commisit; et idcirco non alicujus amore Romanae ecclesiae jura violari debere.« Petro autem diacono respondente, nunquam aliquando papam Romanum sacramentum a monachis Casinensibus accepisse: Gerardus cardinalis dixit, ideo illos hoc non quaesisse, quia usque ad tempora illa in unitate ecclesiae permansissent; set postquam recedentes ab ecclesia extorres facti fuissent, postquam scisma in ecclesia commisissent, absque sacramento recipiendos non esse; protulitque ex jussu papae Innocentii [Col. 0954D] in medio capitulum Niceni concilii [(1633) 1Kb] , in quo continebatur, ut revertentes a schismate absque sacramento non reciperentur. Lotharius imperator dixit: »Non hac de causa vos congregavi, ut canonum jura scrutetis: set ut benigne et civiliter contra Casinensem ecclesiam ageretis.« Reminisci illos debere beneficiorum suorum in Romana ecclesia [Col. 0955A] collatorum; reminisci, quae et quanta pericula idem imperator cum suo exercitu pro illis sustinuisset, qualiter per annum et duos menses in tentoriis commoratus fuisset, quot propinquos et amicissimos in expeditione amisisset: non enim Casinenses fratres ad quemlibet inimicum pontificis, set ad Romanum imperatorem et defensorem ecclesiae confugium fecisse dicebat. Postremo fatetur, quod si in hoc eum contristarent, scirent certissime Romanum imperium ab illo die et deinceps a papa scissum et separatum, ac non pro amico set pro inimico imperatori habendum ex toto scirent. Cumque ad hanc rem omnis exercitus imperatoris diutissime acclamasset, recteque illa quae ab imperatore dicta fuerant collaudassent, primo per omnes episcopos, [Col. 0955B] secundo per archiepiscopos, tertio per patriarcham Aquilegensem, quarto per abbates, sexto [4696 1Kb] per comites, septimo per marchiones et principes, octavo per Richizam imperatricem, nono per semetipsum imperator pontificem de eadem causa rogavit. Mandat dehinc pontifex imperatori, se de Casinensi ecclesia consilium ejus accepturum, et voluntatem impleturum. De qua re imperator laetissimus effectus, iterum ad papam per semetipsum imperator accedere studuit. Quem dum pro Casinensi ecclesia supplicaret, papa respondit mirari se non sufficere, cur pro illis rogaret, qui pontificem et imperatorem anathematizassent et deposuissent, qui filium Petri Leonis pro papa recepissent, qui aliam coronam supra coronam Romani imperii recepissent, et [Col. 0955C] usque ad tempora illa in priori nequitia perdurassent. Tunc clementissimus imperator totus in lacrimis resolutus, imperato silentio dixit: »Non ignoro hoc ideo illos egisse, ut ad nos Casinensis coenobii status incolumis deveniret; nam si non egissent, ecclesia illa a nostris inimicis nunc subversa jaceret. Unde rogo ut censuram qua illi plectendi sunt in me retorqueatis; si verberandi sunt, ego pro eis dorsum submitto; si deponendi, deponi volo.« Tunc papa: »Pro vestro amore canonicae sanctionis temperamus rigorem: nam jure deponendi essent, qui excommunicatis participaverunt, qui pontificem suum anathematizaverunt. Set nos lenitate et clementia usi, pro vobis cuncta quae deliquerunt dimittimus: ita tamen, ut filium Petri Leonis cum [Col. 0955D] suis sequacibus anathematizent, et michi et successoribus meis obedientiam promiitant.« Haec dum imperatori complacuissent, beatae martyris Simphorosae festivitate adveniente (Jul. 18), direxit imperator cum electo et fratribus Heinricum ducem Bajoariae generum suum, Conradum ducem Sueviae nepotem Heinrici V imperatoris, Ottonem [4697 1Kb] de Burchisin consobrinum suum, simul etiam et omnes episcopos, [Col. 0956A] archiepiscopos, comites, marchiones, principes et duces Romani imperii. Cumque ad papae tentorium propinquassent, cardinales occurrentes interrogabant, si filium Petri Leonis cum suis sequacibus refutare vellet. Qui dum se id implere dixisset, protinus eundem electum in haec verba jurare fecerunt; litterarum autem tenor istiusmodi fuit: »Ego Raynaldus refuto et anathematizo omne scisma, et omnem haeresim extollentem se adversus sanctam catholicam et apostolicam ecclesiam. Refuto etiam et abrenuntio filium Petri Leonis, et Rogerium Siciliae, et omnes sequaces illorum, et obediens ero domino papae Innocentio et ejus successoribus canonice intrantibus.« Cumque Raynaldus in haec verba jurasset, reliquos similiter jurare cogebant. Illi [Col. 0956B] autem patri Benedicto et ejus successoribus se juravisse, et idcirco se sacramentum facere non posse dicebant. Tunc Raynaldus ex parte patris Benedicti et sua illis praecepit ut obedientiam quam eatenus beato Benedicto et successoribus suis sibique exhibuerant, in manu papae promitterent; sicque fratres constricti, quod electus ad evangelia, hoc illi juxta tenorem cartulae in manu episcopi Hostiensis [(1634) 1Kb] juraverunt. Adjungentes insuper hoc, quod: »Si ecclesia Casinensis a Romana sede divisa fuerit, ego in monasterio Casinensi non remanebo, nec abbati obediens ero, salva Romani imperii fidelitate.« Haec ubi ad papae libitum completa sunt, ab excommunicationis nexu soluti, discalciatis pedibus ad papae vestigia, dein ad osculum sunt recepti. Petrum [Col. 0956C] vero diaconum Innocentius papa ad se evocans, dixit ad eum: »Praecipio et convenio te in virtute Spiritus sancti, et per sacramentum quod hodierna die michi et successoribus meis fecisti te adjuro, ut quacumque hora litteras vel nuntium meum successorumque meorum acceperis, non habeas potestatem amplius remorandi vel persistendi: set quam citius poteris vestigiis sedis apostolicae et pontificis qui pro tempore fuerit te repraesentare studeto. Nolo enim ut per te Romana ecclesia inquietetur, vel aliquid litigium patiatur.« Raynaldus autem post haec ad imperatorem deductus, et ab eo cum ingenti honore susceptus, et cum fratribus inter cappellanos imperii constitutus est. Nam usque ad diem [Col. 0956D] illum imperatoris obtutibus repraesentatus non fuerat [4698 1Kb] . His porro diebus legati Johannis Constantinopolitani imperatoris ad augustum Lotharium pervenerunt, congratulantes et munera magna deferentes, propter victoriam contra Rogerium a Deo sibi collatam [(1635) 1Kb] . Inter quos quidam philosophus veniens, et ante imperatorem eminus astans, canino latratu sanctam Romanam et apostolicam sedem totamque occidentalem ecclesiam corrodere coepit, [Col. 0957A] dicens Romanum pontificem imperatorem non episcopum esse, clericosque Romanos excommunicatos et azimitas vocare. Contra quem Petrus diaconus conversus, opportune importune contra eum altercare modis omnibus coepit. Set cum nox supradictae disputationi finem daret, Lotharius imperator praecepit ut summo mane ante imperiale consistorium convenirent, et si quid Grecus contra Romanam haberet ecclesiam, in medium proferre morigeraret.

116. Quod dum factum fuisset, Grecus in hanc vocem prorupit: »Viri cordati et sensu vigentes, advertite, et in vestrae mentis solio aequa libratione decernite, si excommunicatus cum catholico debet conferre sermonem.« Petrus autem diaconus, reputans [Col. 0957B] Grecum contra se jaculum excommunicationis protulisse, dixit ad eum: »Contra quem anathematis jaculum intulisti, si placet edicito; contra me, an contra omnem occidentalem ecclesiam?« Grecus respondit: »Et contra te, et contra omnem occidentalem ecclesiam.« Petrus diaconus dixit: »Cur?« Grecus respondit: »Quia decreta Nyceni concilii transgressi estis.« Petrus diaconus dixit: »In quo transgressi sumus statuta Nyceni concilii?« Grecus respondit: »In eo quod adjunxistis, quia Spiritus sanctus procedit a Patre et Filio: nam in eodem concilio scriptum est, quia Spiritus procedit a Patre.« Petrus diaconus dixit: »Si nos excommunicatos appellatis pro eo, quod adjunximus, quia Spiritus procedit a Patre et Filio: ergo et vos excommunicati [Col. 0957C] estis, qui adjunxistis, quod procedit a Patre solo.« Ad hanc vocem Grecus conticuit, atque post paululum eundem diaconum taliter alloquitur: »In occidentali climate nunc impletum videmus, quod Dominus per prophetam dicit: Erit ut populus, sic sacerdos (Isa. XXIV, 2), cum pontifices ad bella ruunt, sicut papa vester Innocentius facit, pecunias distribuunt, milites congregant, purpurea vestimenta amiciuntur.« His et aliis multis peroratis, cum nox diei finem imponeret, idem Grecus dicta sua et Petri diaconi responsa in Grecum sermonem transtulit [(1636) 1Kb] , patriarchae Constantinopolitano et imperatori Johanni deferenda; auctoritates etiam, per quas Greci uxores defendebant, Petro diacono tunc in scriptis tradidit. Imperator etiam de litigio, quod [Col. 0957D] Petrus diaconus cum Greco habuerat, ultra modum gavisus, eundem diaconum interventu Richizae piissimae augustae, et Henrici ducis Bajoariorum, et Conradi ducis Suevorum, logothetam, a secretis, exceptorem, auditorem, cartularium, ac cappellanum Romani imperii constituit.

117. Idem vero imperator Lotharius exercitum congregans, navalemque [4699 1Kb] expeditionem, super [Col. 0958A] quam Stabulensis abbas Guibaldus ordinatus erat, supra Salernum direxit. Pugna itaque maxima facta, multisque ab utraque parte cadentibus. Salernitani dum civitatis suae statum alteratum perspicerent, habito concilio et se ac civitatem imperiali clementiae subdunt. Quae res inter pontificem et caesarem dissensionem maximam ministravit (Aug.), papa dicente, Salernitanam civitatem Romanae ecclesiae attinere; imperatore econtra, non pontifici, set imperatori pertinere debere dicente. His porro diebus Petrus Casinensis diaconus in praesentia praephati imperatoris et optimatum proclamationem fecit de monasterio sancti Benedicti in Bari, quod cives Barenses a dicione Casinensis coenobii subduxerant, ab obitu scilicet patris Desiderii, qui et Victoris papae [Col. 0958B] tertii. Tunc imperator Barenses ante se evocans, praecepit ut rationem quam de praephata ecclesia habebant ostenderent; quam dum se non habere dixissent, ex jussu imperatoris Petrus diaconus in omnium audientia legit, qualiter eam Pipinus et Carolus Magnus filius ejus, et omnes succedentes imperatores beato Benedicto et ejus Casinensi coenobio concesserant [(1637) 1Kb] . Ratione itaque imperator Casinensis coenobii agnita, Barensibus praecepit ut beato Benedicto eandem ecclesiam redderent, centum marcarum auri pena proposita si hoc removere temptassent. Tunc etiam idem Petrus conquestus est supra Robbertum comitem de Laurotello, qui ecclesiam sanctae Scolasticae sitam in territorio Pinnensi cum multis aliis possessionibus et ecclesiis cuidam [Col. 0958C] militi suo in feudum tradiderat, et judicante praephato imperatore per Gualfridum judicem Bononiensem, et praedicto comite renuntiante, recollegit protinus illas. Idem praeterea imperator, ob maximam devotionem et singulare spei remedium, quod post Deum in patre Benedicto habebat, sub vadimonio constrinxit omnes proceres Sampniae, Liguriae, Piceni, Peligni, Apuliae, Liburiae, ac Principatus, ut nisi Romani imperii iram vellent experiri, statim ut ad domum propriam remeassent, cunctas beati Benedicti possessiones Casinensi coenobio redderent, quas usque ad diem illum a temporibus Justiniani Magni nequiter retinuerant, mille librarum auri pena apposita, si in hoc contemptores existere voluissent.

118. Raynaldus autem accepta a pontifice et imperatore [Col. 0958D] redeundi licentia, Casinum reversus est. Petrum vero diaconum et Bertulfum mansionarium Lotharius imperator in eadem expeditione secum retinuit. Set quoniam idem Petrus languore erat depressus, accepta ab imperatore licentia, Casinum per quindecim dies remoraturus secessit. Direxit autem pontifex cum jam dicto Raynaldo Balduynum presbyterum cardinalem, qui post Pisanorum archiepiscopus [Col. 0959A] factus est, praecipiens ut filium Petri Leonis cum suis sequacibus a monachis Casinensibus refutari et anathematizari faceret, sicut idem Raynaldus fecerat, et papae et ejus successoribus obedientiam promitterent. Quae omnia, prout papa praeceperat, fratres implere curarunt. Per idem tempus supradictus Raynaldus a quibusdam aemulis suis imperatori accusatus est, eo quod regi Rogerio faveret, nuntios ejus suscipiens. Forte tunc Raynaldus in languorem gravissimum inciderat. Imperator autem super his quae de eo dicebantur commotus, nec non aestimans illum hostem imperii esse, sacram imperialem ei direxit, mandans ut absque aliqua mora ire non differret ad eum. Petrum vero diaconum, et qui cum ipso in eadem expeditiono [Col. 0959B] fuerat, una cum Casinensi decano ad se confestim remitteret. Ille autem cum gravi languore detineretur, Petrum diaconum, prout ab imperatore in mandatis acceperat, ad eum remisit, ipse vero Casini remansit. His quoque diebus supradictus electus nuntios direxit ad Gregorium filium Adenulfi de Sancto Johanne, cujus supra meminimus, mandans ut veniret, et Casinense coenobium sicut et prius contra imperatorem muniret. Quod dum fratres certo certius agnovissent, imperatori notificare curarunt; qui confestim cohortem destinans militum, monasterium ad suam fidelitatem custodire praecepit. Raynaldus autem praescius quae contra eum meditabantur, secessit ad cameram quae domui infirmorum contigua est. Adveniente autem Brunone campidoctore [Col. 0959C] imperatoris, cum exercitu ingressus est monasterium, confestimque eundem electum a militibus custodiri praecepit. Eo etiam tempore dum imperator Capuae moraretur, fratres de monasterio sancti martyris Christi Vincentii ad eum venerunt, proclamationem facientes contra Casinensem ecclesiam, quod illos expoliasset de castro Cardeto, Vitecuso, Valle rotunda, Saracenisco, et aliis possessionibus, quae juris sancti Vincentii fuisse constarent. Intererat huic rei Petrus diaconus, cujus superius memoriam feci, qui hanc ystoriam scripsit, qui talem proclamationem nequaquam ferendam ducens, ante imperatorem illos interrogare coepit, sub quo imperatore supradicta castra monasterio sancti Vincentii collata [Col. 0959D] fuissent. Qui cum Lodoyci II tempora in medium protulissent, Petrus diaconus injuste illos calumpniam contra Casinense coenobium protulisse respondit, cum praeceptum de possessionibus beati Benedicti a temporibus Justini senioris et Justiniani ante annos fere trecentos antequam Lodoycus regnaret, exaratum fuisse, constaret. Lotharius autem imperator aequitatis ratione perspecta, sententiam protulit, dicens justum non esse, et omni rationi videretur esse contrarium, ut Casinensis ecclesia, quae [Col. 0960A] singularis et specialis Romani imperii camera erat, aliquam possessionem vel castrum suo tempore amitteret, quae ante annos fere sexcentos habuisse constaret [(1638) 1Kb] . Ideoque absque aliquo litigio ea quae beato Benedicto concessa fuerant, perhenniter retinere debere, contemptoribus hujus decreti mille librarum auri penam indicens; sicque ordinatis suis negotiis, cum omni suo exercitu ad civitatem sancti Germani, papa se Innocentio comitante pervenit (Sept. 13), ibique a praephato Raynaldo, tunc sub custodia degenti, honorifica est processione receptus, et eo quidem die idem electus in secretario basilicae domini Salvatoris est custoditus, post vero ad monasterium, ubi examinandus erat, sub custodia est non parva remissus.

[Col. 0960B] 119. Alia vero die (an. 1137. Sept. 14) imperator direxit Annonem abbatem coenobii Luneburgensis et Petrum Casinensem diaconum ad monasterium, per eos fratribus mandans, ne quid incompositum vel indisciplinatum in habitu, locutione, vel in incessu proferrent; ipse autem venturus esset ad monasterium cum cardinalibus, archiepiscopis, abbatibus, principibus, ducibus, marchionibus, comitibus, ac religiosioribus et prudentioribus Romani imperii, et si quidem invenisset Raynaldum tantae abbatiae indignum, confestim eum removeret, et in beati Benedicti cathedra personam ydoneam constitueret. Ipse vero in civitate coronam circuli patricialis accepturus remansit: nam tunc exaltationis sanctae Crucis agebatur celebritas. Illucescente [Col. 0960C] vero diluculo Rychiza imperatrix pedibus totum montem ascendit, papa in civitate remanente. Lotharius autem imperator innumera exercitus sui multitudine comitatus Casinum pervenit, atque a fratribus prout imperialem decebat dignitatem, cum maximo est honore receptus. Optulit autem eo die beato Benedicto pluviale optimum aureis listis ornatum, et planetam ejusdem subtegminis, candelabra de argento parium unum librarum circiter 14, marcam auri unam, et 19 marcas argenti. Richiza autem augusta posuit super altare stolam frigiam cum manipulo suo, et mitram auro decenter ornatam. Eo etiam die, dum idem christianissimus imperator in ecclesia consisteret, Raynaldus fratres in capitulo [Col. 0960D] convocans coepit ostendere, se ab illis fuisse electum; non opus esse, illos de hac causa fastidium sumere: si vellent, abbatiam confestim ad illorum voluntatem dimitteret. Cumque haec et alia multa repeteret, quidam ex laycis in capitulum convenientes, coeperunt fratres arguere, et quampluribus obprobriis dehonestare, qui abbatem suum in tanto articulo discriminis relinquere vellent. Fratres autem indignatione simul et ira commoti, illos de capitulo verberibus affectos exturbant, clamantes se [Col. 0961A] ulterius nolle illum habere abbatem, qui non per monachos, set per laycos abbatiam retinere vellet. Dehinc circa solis occasum papa Innocentius nuntium suum ad monasterium dirigens, fratribus mandat, praecipiens et per fidem et obedientiam quam sibi et beato Petro promiserant illos obtestans, ut ulterius eidem electo obedientiam non exhiberent, ac de Casinensi abbatia quam citius possent illum exturbare studerent; observatoribus talium mandatorum suam gratiam, contemptoribus perpetuum indicens exilium. Illucescente vero diluculo (Sept. 15), Aymericus diaconus cardinalis et cancellarius Romanae ecclesiae, et Gerardus cardinalis sanctae Crucis, et abbas Clarevallensis ab eodem papa transmissi sunt, qui praedictum Raynaldum examinarent, [Col. 0961B] et juxta canonum sanctionem ab abbatiae regimine sequestrarent. Residente itaque imperatore in capitulo Casinensi cum universis imperii magnatibus, consedente quoque ibidem Peregrino patriarcha Aquilegensi cum archiepiscopis, episcopis, abbatibus, et cardinalibus, jusserunt electum ingredi, proferentes adversus eum multa, rebellem et adversarium imperii proclamantes, et a scismaticis ordinatum dicentes. Tunc quidam in medium surgens ante imperatorem coepit dicere, quia postquam cum Henrico duce Bajoariorum concordiam fecit, hostis pontificis et imperatoris apparuit. Contradicente vero Raynaldo et sociis ejus, imperator praecepit utramque partem de capitulo egredi, quatinus cum patriarcha et cardinalibus exinde consilium [Col. 0961C] sumeret. Quibus residentibus, Peregrinus patriarcha et Aymericus cancellarius dixerunt, illum tanto loco praeesse nequaquam posse: ob multas scilicet causas, quia a filio Petri Leonis subdiaconus factus fuisset, et sacramentum regi Rogerio praebuisset, tum vero quod contra canonum praeceptum excommunicati electionem facere non potuissent. Postremo, quod contra ecclesiastica instituta de subdiacono electum fecissent, proferentes capitulum Eugenii papae [(1639) 1Kb] ita scribentis: »Abbates per monasteria tales eligantur et ordinentur, qui levitico vel sacerdotali honore sint praediti,« et caetera. Set cum jam sol ad occasum vergens noctem intentaret, imperatore jubente est solutus [Col. 0961D] conventus.

120. Alia vero die, imperatore in capitulo residente cum praelatis et magnatibus (Sept. 16), electus surgens in medio, de rebus sibi in contrarium versis vellet conferre sermonem: nonnulli ex fratribus, antequam verba finiret, surgentes in medio, eundem sicut et prius coeperunt accusare, dicentes quod ejus electio seditiose et non canonice facta fuisset. Hii autem qui ex parte supradicti electi erant, eos mendacii et falsitatis redarguere coeperunt, [Col. 0962A] sicque coram imperatore disceptabant, diversisque injuriis semetipsos afficiebant. Imperator autem his sermonibus motus surrexit, et manu silentium indicens, dixit satis superque se mirari, quod talis et tanta congregatio tam confuse et inordinate loqueretur, et cum tanta confusione sua negotia demonstrarent. Praeciperet ergo, nisi iram Romani vellent experiri imperii, ut rationabiliter et non cum dissensione negotia sua exprimerent. Haec dum perorasset, resedit, et cum reliquos consedere jussisset, congregationem taliter affatus est, dicens abbatis electionem, unde tanta discordia orta fuerat, se ad plenum examinare non posse, nisi utraque pars separatim audiretur. Unde factum est, ut omnes archiepiscopi, episcopi et abbates [Col. 0962B] ex praecepto imperatoris cum parte, quae electo abbati favebat [4700 1Kb] . januis obseratis convenirent; quod dum factum fuisset, residentibus qui ad discutiendam electionem convenerant, Anno [4701 1Kb] episcopus Basiliensis dixit: »Si quid contra electum abbatem habetis, rationabiliter et non tumultuose proferte.« Nonnulli vero ex fratribus surgentes in medio, eundem electum accusare coeperunt, dicentes quod pro sua electione munus a lingua, munus a manu, munus ab obsequio promisisset, et convenientia testimonia non erant. His ita altercantibus, Pandulfus vestararius exurgens in medio dixit: »Cum multa sint, quae in electo proferre possemus, unum tamen est quod in eo intolerandum esse videtur, scilicet quod a Petro filio [Col. 0962C] Petri Leonis ordinatus, et valde indignum est, ut in tanta ecclesia, quae caput et mater est omnium monasteriorum, abbas subdiaconus habeatur, qui nec missarum sollempnia celebrare, nec veniam possit conferre delictorum.« Ad quae Anselmus [(1640) 1Kb] episcopus verba respondit: »Cum multa sint, quae isti fratres in suum electum verba dixerint unde deponi debuisset, hoc unum tamen ad ejus ejectionem [4702 1Kb] sufficiens esse videtur, quia Domino teste fundamentum, quod super arenam est, stare non potest. Unde his quae ad haec discutienda convenistis si placet, caeterorum verba seponentes, hoc unum solum teneamus.« Quod dum reliquis placuisset jusserunt foras fratres secedere, Raynaldumque cum [Col. 0962D] his qui sibi favebant, de his quae sibi objecta fuerant ad se excusandum intrare. Cumque in hoc diu moratum fuisset, imperator prospiciens finem in his minime fieri, mandavit his qui ad audiendum et discutiendum convenerant, quatinus jam dicto electo suaderent, ut in potestate papae Innocentii et ipsius imperatoris atque omnium optimatum Romani imperii se poneret, ut quicquid de hoc judicarent, ipse sine aliqua contradictione perficeret; contradicente et modis omnibus renitente electo, [Col. 0963A] tandem consensit, et se in judicio ac potestate illorum sicut volebant posuit. Post haec omnes ad imperatorem reversi, Basiliensis episcopus imperatori et caeteris residentibus gesta dictaque per ordinem nandunt. Demum vero imperatore interrogante, si hi qui Raynaldo contradicebant, se in potestate imperii ac sacerdotii ponere vellent, libentissime illos ad talia paratos invenit; sicque secundi diei solutus conventus est. Acta sunt autem haec quarta et quinta feria tertiae ebdomadis Septembrii mensis, secundo die post exaltationem sanctae Crucis.

121. Post haec vero ex parte imperatoris et congregationis directi sunt, qui rei seriem papae Innocentio tunc apud sanctum Germanum remoranti notificarent, qui venientes eundem pontificem iratum [Col. 0963B] valde invenerunt, prohibitique sunt ad eum ingredi; ob id scilicet quod praesente Romano pontifice, imperator cum suis optimatibus de Casinensis abbatis electione examinationem facere praesumpsisset. Ob quam rem archiepiscopos, episcopos et abbates, qui in tali examinatione praesentes fuerant, officio privare minatus est. Hii autem qui ab imperatore directi fuerant, sine effectu redeuntes, quae apud papam invenerant imperatori renuntiare curarunt. Imperator autem ex consulto talia ad pontificem responsa direxit, quia quod factum erat, non studiose set simpliciter, neque ad ejus injuriam set ad honorem ipsius factum fuisset: nam facta et dicta in ejus potestate constarent, ut quod ipse exinde [Col. 0963C] decerneret, hoc omnes pro rato haberent, et ideo aliquos e suo latere pontifex dirigere maturaret, qui supradictam electionem iterum retractantes viderent, et quod exinde justum esset deliberarent. Innocentius autem talibus verbis placatus, sexta feria quattuor temporum (Sept. 17) Aymericum cancellarium et Gerardum cardinalem tytuli sanctae Crucis, qui post Romanam rexit ecclesiam, et alios cardinales ad eandem examinandam electionem direxit; qui ad monasterium dum devenissent, et de supradicta re sermonem in longius protraxissent, convenientes in refectorium, omnes loci priores convocantes, dixerunt, quod supradictus Raynaldus remanere in abbatia nullatenus posset, eo quod ab excommunicatis ordinatus fuisset. Post haec singillatim [Col. 0963D] unumquemque de persona eligendi abbatis interrogare coeperunt. Ubi cum nonnulli quosdam ex congregatione pro suo velle praeferrent, a loco in quo residebant exeuntes, eundemque electum convocantes infra claustrum monasterii, ex parte sedis apostolicae praeceperunt ut jam ab ipsa abbatia quiesceret, quia ultra jam abbas esse non posset: sicque ad papam redeuntes, acta et dicta referre curarunt.

122. Sequenti autem die (Sept. 18) iterum ad monasterium ascendentes in capitulo resederunt, in quo [Col. 0964A] post peractum ab abbate Clarevallensi sermonem, cardinales auctoritate apostolica eidem Raynaldo Casinensem abbatiam interdixerunt; sicque una cum imperatore et archiepiscopis, episcopis, abbatibus, ducibus, principibus ac marchionibus surgentes, beati Benedicti sunt ingressi ecclesiam, eundemque Raynaldum Aymericus cancellarius ac Peregrinus patriarcha Aquilegensis et Gerardus cardinalis evocantes, depositionis sententiam in eum protulerunt, et sic jussu illorum, praesente imperatore et universis imperii magnatibus, virgam et anulum nec non et regulam supra corpus sanctissimi Benedicti deposuit, et Raynaldi quidem talis rerum exitus fuit.

123. Post haec in capitulum venientes, Gerardus [Col. 0964B] cardinalis surgens in medium hujusmodi auspiciis orsus est [4703 1Kb] fratres: »Nostis, amandissimi fratres, quia juxta regulae praeceptum abbas jubetur a fratribus eligi: set quia vos in arbitrio domini nostri Innocentii papae ponere voluistis ac potestate, modo in eligendo abbate privati estis ex toto, nisi quantum ipse vobis permiserit, et non ad vos set ad Romanam ecclesiam talis electio pertinet. Verum nos pro conservatione pacis et concordiae unitate nolumus per omnia hac uti potestate, set ex praecepto sedis apostolicae praecipimus, ut duodecim ex vestra congregatione fratres eligatis, qui una nobiscum dignum tanto loco abbatem eligere valeant.« Cui cum fratres respondissent, quia juxta antiquam consuetudinem electionem liberam vellent habere, [Col. 0964C] et cardinales ad eorum dicta minime assensum praeberent, maxima dissensio inter utramque partem exorta est. Pars enim quae cum jam dicto Raynaldo fuerat, dicebat se nullo modo assensum praebere, ut de Casinensi congregatione abbas eligeretur. Cardinales autem nulla ratione se consensuros dicebant, ut de alio monasterio in capite et matre omnium monasteriorum abbas eligeretur. Set cum pars parti non cederet, et aerem verberantes pro sua voluntate in vanum verba proferrent, tandem cancellarius iratus, ex parte Romanae ecclesiae interdixit, ne ullam omnino electionem facere praesumerent; ac demum ad papam regressi, gesta et dicta per ordinem pandunt. Post haec imperator e suo latere [Col. 0964D] strenuos viros ad papam Innocentium dirigens, rogare coepit ut pro suo amore monachos a praedicta obligatione solveret, et licentiam illis eligendi abbatem conferret. Cujus postulationibus papa flexus, quae rogata a caesare fuerant pro ejus amore concessit, eo tamen tenore ut sibi privilegia et praecepta imperatorum ad legendum a monasterio mitterentur; factumque est. Relectis itaque ante imperatorem et pontificem de eligendo abbate Caroli regis praecepto [(1641) 1Kb] , et Benedicti VII et Leonis IX privilegiis, in quibus aperte continebatur qualiter Henricus [Col. 0965A] Pius Romano pontifici septimo [4704 1Kb] Benedicto consecrationem Theobaldi abbatis Casinensis, quem ipse imperator ordinaverat concessit, et unum prandium [(1642) 1Kb] in eundo et in redeundo ad Beneventum: reliqua vero Romano imperio reservavit; quod idipsum confirmaverunt Conradus et Henricus filius ejus [(1643) 1Kb] , similiter et ex praecepto Caroli [(1644) 1Kb] lectum est, ut in Casinensi coenobio abbatem eligant, quem meliorem et digniorem Romanoque imperio fideliorem invenissent. Tantis itaque rationibus pontifex victus, Casinensis abbatis electionem fratribus, ordinationem Lothario imperatori et successoribus ejus concessit et confirmavit; consecrationem vero abbatis, et prandium in eundo et redeundo a Benevento sibi et successoribus suis retinuit [Col. 0965B] [(1645) 1Kb] .

124. Jam vero Christo auspice qualiter Guibaldus electus sit, et qualis quantusve fuerit describamus. Hic igitur natione Lotheringus, et a pueritia in monasterio Stabulensi monachus factus, gramaticam, dialecticam, rhetoricam, arithmeticam, geometricam, et astronomiam ad plenum eruditus, atque a quinto Henrico imperatore ejusdem coenobii Stabulensis abbatiam regendam suscepit. Eo vero tempore quo imperator Lotharius cum papa Innocentio intravit Italiam, idem Guibaldus super navalem expeditionem ab imperatore constitutus et Neapolim est transmissus. Qui in eundo dum ad patris Benedicti limina Casinum venisset, atque ob supradicti Raynaldi electionem turbatam Casinensem ecclesiam [Col. 0965C] comperisset, in capitulum veniens coepit monere fratres, ut pacifice et concorditer secundum beati Benedicti regulam viverent; reminisci illos debere, qualiter per totum fere orbem sanctae praedicationis fluenta et monachicae vitae rudimenta ab eodem loco manassent, quanta et qualia pater Benedictus divina fretus potentia ibidem patrasset, qualiter sua corporali requie regulaeque descriptione Casinense coenobium caput omnium monasteriorum perpetuo constituisset, postremo propter filium Petri Leonis ab ecclesia disjuncti et separati essent: oportere illos dare operam ut reformaretur, ut tanti loci fluenta ad antiquum claritatis statum redirent, et ad papam Innocentium quem totus mundus sequebatur converterentur. Haec dum perorasset, patri Benedicto se [Col. 0965D] commendans et fratribus, Neapolim abiit. Set cum ordine quo supra retulimus Raynaldus abbatiam dimisisset, et fratres pro his quae Casinensi coenobio ob Raynaldi electionem acciderant divisi fuissent, cum pars parti non cederet, novissime omnibus haec [Col. 0966A] sententia placuit, ut in Casinensi coenobio abbas de imperatoris latere eligeretur. Quod dum papae Innocentio retulissent, omnino reniti et contradicere coepit, asserens nullo modo se pati, ut in Casinensi coenobio exter aliquis eligeretur, vel alicui extraneo illa ecclesia submitteretur, quae Romanae sedi Stephanum VII [4705 1Kb] , Victorem III, ac secundum Gelasium apostolicos dedisset, et multis aliis ecclesiis catholicos idoneosque pastores tribuisset. Set dum supra hujus rei negotium papa nullo pacto ad concordiam reducere posset, et Nycolaum quem papa Honorius de abbatia ejecerat, in monasterii regimine restituere vellet, imperatori tunc in Casino degenti rei seriem pandunt, orant et supplicant, poscunt, efflagitant, ut sicut Magnus Henricus Theobaldum, et Conradus [Col. 0966B] cum filio Henrico Richerium, ita ipse abbatem ex suo latere ordinaret. Ad quorum verba imperator in lacrimis resolutus, dixit [(1646) 1Kb] prius se sinere omnia privilegia ecclesiarum et concessiones convelli, quam aliquid de dignitatibus Casinensis ecclesiae minui, et prius permittere electiones omnium episcoporum, archiepiscoporum et abbatum qui sunt in toto orbe Romano tollere, quam solummodo Casinensis abbatis. Nam si abbas ex consensu monachorum electus non fuerit, abbas non erit, et quicumque electionem monachis tollit, omnia monasterii jura convellit. Jam vero quis tanti imperatoris gravitatem non miretur? Nam cum ad sedandas dissensiones fratrum, quae pro electione abbatis exortae fuerant, ad capitulum venisset, ab hora prima diei usque in vesperum, non [Col. 0966C] cibo, non potu indulgens, exinde egressus non est, et sub imperiali clamide alterius militiae tyrocinium ostendebat. Nan in omni expeditione, in qua simul cum ipso fui, in lucis crepusculo missam pro defunctis audiebat, dehinc pro exercitu, postremo missam diei, demum viduis et orphanis una [(1647) 1Kb] cum Richiza clementissima augusta pedes lavans et capillis tergens atque deosculans, ac cibum et potum large distribuens, quaestiones et oppressiones ecclesiarum relevabat, et in ultimo in cura imperii insudabat. Quandiu enim in Casinensi coenobio remoratus est, ita [(1648) 1Kb] claustrum et omnes officinas monasterii, ac si abbas vel quilibet decanus circuibat, scire cupiens qualiter unusquisque sub beati Benedicti magisterio viveret, factoque mane per omnes monasterii [Col. 0966D] ecclesias discalciatis pedibus incedebat. Licet autem haec ageret, numquam a consortio episcoporum, archiepiscoporum et abbatum sequestrabatur, ut impleretur in eo quod legitur: »Et cum sapientibus [4706 1Kb] sermocinatio ejus (Prov. III, 32),« et cum haec ageret, [Col. 0967A] erat tamen coecorum baculus, esurientibus cibus, spes miserorum, solamen lugentium, et ita singulis eminebat virtutibus, ac si caeteras non haberet. Sacerdotes namque honorabat ut patres, clericos ut dominos, pauperes ut filios, viduas ut matres; creber in orationibus, pervigil in vigiliis, lacrimas Deo, non hominibus offerebat. Haec de tanto imperatore breviter dicta sufficiant, nunc, ad Guibaldi electionem complendam veniamus. Igitur dum ad papae notitiam voluntas fratrum de eligendo abbate pervenisset, Aymericum cancellarium suum Casini direxit, fratribus mandans ut de sua congregatione abbatem eligerent; sin alias, eligendi licentiam non haberent. Haec dum imperatori relata fuissent, graviter hoc et nimis moleste accipiens, papam per suos [Col. 0967B] nuntios rogat, ut monachorum voluntati condescendat; sin autem, imperium ab illo die et deinceps scissum a pontificio esse omnimodis sciret. Innocentius autem dum Lotharium imperatorem fratribus concordare in electione vidisset, dat monachis potestatem eligendi quem vellent. Guibaldus itaque, ut ante jam diximus, cum et sapientia multa et morum honestate ac probitate polleret, praescius futurorum loco cesserat. Mittit post haec imperator ad Guibaldum nuntios, ut ad se ad monasterium veniret; nam tunc forte in eadem expeditione remanserat. Quo dum venisset, ubi fratrum voluntatem advertit, omnino renuere et contradicere coepit. Conveniunt post haec in camera in qua imperator morabatur, fratres cum Richiza augusta et cum [Col. 0967C] Peregrino patriarcha Aquilegensi, episcopis, archiepiscopis, abbatibus, et universis imperii optimatibus, coeperuntque eum opportune importune monere de tali totoque negotio: set ille constanter renuens, numquam se tam gravem tamque immensam sarcinam suscepturum affirmabat. Cernens itaque imperator Guibaldum modis omnibus reluctare, fratribus illum tradidit; quem suscipientes in Casinensi monasterio abbatem ordinaverunt, et ab imperatore per Romani imperii sceptrum, quod manu gestabat, de Casinensi abbatia cum omnibus possessionibus suis, sicut a temporibus Justiniani usque ad illum diem monasterio concessa fuerant, est investitus; dicens ad eum: »Fidelitatem a vobis de Casinensi abbatia ideo non accipimus, quia dudum [Col. 0967D] nobis de Stabulensi coenobio fidelitatem dedisti. Nolo ut successores tui te trahant in exemplum, et dicant se successoribus meis de Casinensi coenobio ideo non facturos fidelitatem, quia a te nostri imperii majestas non exegit; set consuetudinariam fidelitatem, quam a temporibus Caroli et deinceps abbates de abbatia Casinensi fecerunt, facere studeant.« Imperator itaque ordinata una cum monachis Casinensi ecclesia, octavo die postquam ibidem [Col. 0968A] advenerat (Sept. 21), beato Benedicto se commendans ac fratribus, cum jam ad grandaevam, centenariam scilicet dierum suorum pervenisset aetatem, et finem dierum suorum non ignoraret, una cum Guibaldo ad civitatem sancti Germani descendit, supradictumque abbatem papae commendans, juxta civitatem veterem Aquinensem tentoria fixit. Guibaldus vero assumpto Ottone [4707 1Kb] Casinensi decano, et Raynaldo qui post eum abbas extitit, Petro quoque diacono, Bertulfo mansionario, Amphredo vestarario, aliisque ex congregatione quampluribus ad imperatorem pervenit. Tunc quoque ex jussu imperatoris Raginulfus dux Apuliae [(1649) 1Kb] , qui ab eodem imperatore ordinatus fuerat, et Robbertus princeps Capuanus, et omnes comites de principatu [Col. 0968B] Capuano, et comites Aquinenses, et Normanni circummanentes, praedicto abbati Guibaldo fidelitatem fecerunt, jurejurando firmantes super evangelia et lignum Domini et sanctorum reliquias Casinensi coenobio cum omnibus omnino possessionibus suis. Eo vero die quo Guibaldus abbas ordinatus est, per eundem abbatem suggestum est imperatori, qualiter Pandulfus filius Landonis Aquinensis comitis nequiter ac violenter in silva monasterii Casinensis Tirilla vocabulo castrum aedificaverat. et residua monasterii praedia circumadjacentia depraedaverat. Imperator autem ad haec verba commotus, Brunonem campidoctorem cum cohorte destinans, militum jam dictum castrum direptioni et incendio tradidit. Raynaldus itaque cernens Guibaldum contra [Col. 0968C] suam spem ordinatum, callide illum circumvenire et praepedire satagens, et verens ne in exilium in Alamaniam mitteretur, humilitatem corpore non corde praeferens, obedientiam et fidelitatem illi promisit; sicque ab eo praepositura sancti Magni juxta Fundanam urbem positi accepta, de monasterio est egressus, atque in arcem quae Castrum Coeli dicitur, quamque Manso Casinensis abbas olim construxerat [(1650) 1Kb] , et ejus propinqui a potestate monasterii subtraxerant, se contulit, omni nisu et omni instantia satagens, qualiter recedente imperatore Casinensem abbatem recuperare et de suis aemulis ultionem sumere posset.

125. Imperator itaque et apostolicus festum sancti Christi martyris Mauricii in ecclesia beati Petri [Col. 0968D] apostoli celebrans, Guibaldum abbatem ad prandium cum fratribus Casinensis coenobii invitavit, dicens: »Puto, ni fallor, quia comedendi et bibendi vobiscum haec erit michi ultima dies,« quod postea rei probavit eventus. Post comestionem vero expletam, Lotharius imperator Petrum diaconum ad suum consistorium evocans, praecepit ut una secum cum praeceptis a sua magestate sibi traditis Galliam peteret, imperialia semper servitia peracturus. Haec dum Guibaldus audisset, graviter hoc et moleste [Col. 0969A] accipiens, rogare coepit ne Petri diaconi frustraretur servitio, ne ejus privaretur solacio. Imperator autem Lotharius Guibaldi postulationibus annuens, praesente Peregino patriarcha Aquile gensi, cum archiepiscopis, episcopis, abbatibus et aliis magnatibus Romani imperii, manum [(1651) 1Kb] Petri diaconi apprehendens et Guibaldo contradens, dixit: »Nostri a Deo conservandi imperii magestas hunc quem videtis discipulum Henrici Ratisponensis episcopi et cancellarii effecit, logothetae, exceptoris, et auditoris officio remuneravit, sessionem ad dextrum pedem indulsit. Hic solus in gente Romana inventus est, qui contra Constantinopolitanos pro imperio se et pontificio Romano opponeret. Quamobrem, quia dicis te sine illo non velle manere, hunc [Col. 0969B] tuae fidelitati summo studio, summo mentis amore commendo, eo tenore, ut si qua meae dilectionis, si qua amoris in tuo corde vestigia sunt, in isto ostendas, eumque pro nostro amore loco carissimi et unici filii habe.« Eo etiam die idem piissimus et clementissimus imperator per interventum Richizae augustae praedicto abbati Guibaldo praeceptum fecit, confirmans Casinensi coenobio omnes possessiones ejus [(1652) 1Kb] . Praephatus autem imperator Guibaldo abbati valedicens, et fratribus ac patri Benedicto se commendans, comitante se jam dicto papa Innocentio, juxta auream urbem pervenit, acceptoque a Tolomeo duce et consule Romano et dictatore Tusculanensium fidelitatis sacramento, et Reginulfo filio ejus obside [(1653) 1Kb] , per annulum quod [Col. 0969C] manu gestabat confirmavit ei et haeredibus ejus in perpetuum totam terram, quam a parte parentum suorum jure haereditario pertinebat. Idem vero imperator tempore illo direxit Casini (Sept. 30) ad Guibaldum abbatem epistolam continentem ita: »Lotharius [(1654) 1Kb] Dei gratia Romanorum imperator augustus dilectissimo [4708 1Kb] fideli suo Guibaldo Casinensi gerarchae, et Romani imperii cancellario [4709 1Kb] et magistro capellano ac principi pacis, gratiam suam et bonam voluntatem. Tuae fidelitati per imperialia scripta mandamus, ut nostrae a Deo conservandae magestati Petrum Casinensem diaconum qui a nostra [4710 1Kb] imperiali serenitate logotheta Italicus [4711 1Kb] , exceptor, cartularius, et capellanus Romani imperii constitutus est, transmittere studeas; recepturus [Col. 0970A] pro tuae fidelitatis servitio, dignae retributionis praemium. Indubitanter [4712 1Kb] enim noveritis nostram magestatem et collaterales imperii propter antiquitates et rerum gestarum relationes ejus minime frui absentia velle. Mitte etiam per eum omnia praecepta antecessorum nostrorum, quae ei ad Aquas Pensiles [4713 1Kb] olim nos custodienda dedisse meminimus. Data apud [4714 1Kb] suburbium Tyburtinum, pridie Kal. Octubris.« Hii autem qui imperiales apices ferebant, dum Casinum venissent, invenerunt Guibaldum ad belli procintum, quod imminebat per totum. Raynaldus enim qui ab imperatore et pontifice de abbatia ejectus fuerat, ubi imperatorem recessisse pro certo addidicit, de his qui Rogerio favebant regi cohortem congregans militum, aggregatis [Col. 0970B] etiam terrae circummanentis magnatibus, qui ei consanguinitatis linea jungebantur, recipientibus se colonis qui castrum sancti Angeli incolebant, totam circumpositam terram flamma ferroque tradebat. Verum ubi Guibaldus augusti scripta relegit, animatus et corroboratus de his quae imperator per apocrisarios direxerat, post quartum diem per milites suos direxit ad imperatorem epistolam [(1655) 1Kb] , suas ac monasterii et totius provinciae turbationes, et angustias quas a Rogerio et a gente ejus perferebant, continentem, praesidium ab eo efflagitans et tutamen.

126. Roggerius itaque rex ubi Lotharium imperatorem de Campania recessisse cognovit, aggregato exercitu, praeter Barum, Trojam atque Neapolim, [Col. 0970C] omnem terram quam facile amiserat, facilius coepit recuperare. Econtra Reginulfus dux imperatoris cum Teutonicis et Apulis ei fortiter obsistebat. Guibaldus autem praescius eorum quae futura erant, iterum ad eundem imperatorem jam in Tuscia commorantem litteras destinavit, inter alia continentes [(1656) 1Kb] : »In variis tribulationibus constitutus, vestrum sperabam de die in diem venturum praesidium; set, ut video, me fefellit spes mea. Quantum enim relationibus vestrae piissimae tranquillitatis ad nos in Casino venientium didicimus, vos jam fere Aquilegae propinquasse, etiam ipso auditu noster nimis contristatus est animus, et tanto jaculo moeroris infixit [4715 1Kb] , ut linguae humanae nequeant enarrare. De venerandis vero sermonibus vestris, quos [Col. 0971A] nobis per nuntios vestros misistis, de sacramento Normannorum et Langobardorum, utinam non eis imputetur; melius enim fuerat illis non jurare, quam jurare et perjurium committere. Omnes namque qui in istis partibus habitant, apostatantes ad Satan conversi sunt, et nichil dicunt vel faciunt, nisi quod diabolus in corde eorum scribit. Quantas autem calamitates, quantas tribulationes, vel quantas persecutiones ab ipsis sustineam, per dilectissimum filium meum Petrum vobis notificare decreveram; set quia id itineris longitudo et conclusio prohibuit, paucis aperiam. Post vestrum namque discessum Saraceni, Normanni, ac Langobardi invenientes quietam terram quaquaversum tendunt, devastando depopulantur [4716 1Kb] , incendio atque homicidiis totum [Col. 0971B] exterminantes, set nec arbustis fructiferis omnino parcunt: ne forte, quos antra montium, vel praerupta terrarum, vel seclusa quaeque occultant, illis pabulis nutriantur. Et sic eadem crudelitate furentes, ab eorum contagione nullus laetus remansit, et nullus locus ab eorum infestatione est relictus immunis, praesertim in possessionibus monasterii Casinensis, nec non et in aliis ecclesiis basilicisque sanctorum monasteriisque sceleratius desaeviunt, ut majoribus incendiis domus orationis, quam urbes cunctaque oppida comburantur. Impletum est nunc in ecclesiis quod vir sanctus declamat ad Dominum, dicens: »Ubi laudaverunt te patres nostri, facta est exustio ignis (Isa. LXIV, 11).« Nunc jam venit hora, ut omnes qui nostram terram depraedantur [Col. 0971C] [4717 1Kb] , incendunt, devastant, et ruricolas et monachos in nervo vinciunt, compedibus ac manicis gravant, occidunt, vendunt, cruciant et persequuntur, arbitrentur se obsequium praestare Deo. Ubi autem venerabilis aulae clausas inveniunt portas, certatim ictibus dextralium aditus reserant, ut recte dicatur: »Quasi in silva lignorum securibus exciderunt januas ejus, in id ipsum in securi et ascia dejecerunt eas, incenderunt igni sanctuarium tuum, in terra polluerunt tabernaculum nominis tui (Psal. LXXV, 6).« Quanti nunc ab eis pontifices, presbiteri, diaconi, monachi, nobiles, ignobiles diversi sexus et aetatis interficiuntur, quanti cruciantur, ut tradant si quid auri vel argenti proprium vel ecclesiasticum habeant, et dum quae habent urgentibus [Col. 0971D] penis facilius dant, iterum crudelibus tormentis oblatores urgent, autumantes quantam [4718 1Kb] partem non totum datum, et quanto plus dant, tanto amplius quempiam habere credunt. Non infirmior sexus, non consideratio nobilitatis, non reverentia sacerdotalis, non monastici habitus stemma crudelissimas mentes eorum mitigant. Quin immo [Col. 0972A] ibi exagerantur ira furoris, ubi honorem conspiciunt dignitatis, senilis maturitas atque veneranda canities, quae caesariem capitis et lanam candidam dealbarat [4719 1Kb] , nullam sibi ab hostibus misericordiam vendicant. Parvulos etiam ab uberibus maternis rapiens barbarus furor, insontem infantiam elidit ad terram. Impletum est nunc, quod olim Judaei canebant: »Dixit inimicus incendere fines meos, et parvulos meos elisurum ad terras (Judith XVI, 6).« In aedificiis autem magnarum ecclesiarum, domorum civitatum, ubi incendium destructionis per ignem facere non possunt, parietes solo aequantur, ut nunc antiqua illa speciositas aedificiorum, nec quia fuerit prorsus appareat. Quod si quis nostris dictis derogaverit fidem, testis est [Col. 0972B] civitas Puteolana, Aliphana ac Telesina, quae nichil aliud nisi quia olim fuere demonstrant. Set et aliae urbes quamplurimae aut raris aut nullis habitatoribus incoluntur, nam et hodie si qua supersunt, subinde desolantur, sicut et de civitate Capuana, quae olim post urbem Romanam totius Campaniae et caput et gloria extitit, fecerunt. Nam postquam eam hominibus deleverunt, auro et argento spoliaverunt, ne vel ad horam locus impietati cederet illam incendio cremaverunt, et antiquam illam ingenuam et nobilem libertatem in servitutem redegerunt, et praecipuos quosque in captivitatem duxerunt, aurum, argentum, gemmas ac vestes, et quicquid pretiosum, quicquid carum invenerunt, asportaverunt. Quanta autem et qualia ipsi et dux illorum Casinensi [Col. 0972C] intulere coenobio, et post vestrum et ante vestrum adventum, referre quis valeat? Ob quam rem rogamus, imperator invicte, ut vestrae camerae afflictae, destitutae ac desolatae subveniatis, nequando dicant Saraceni, Normanni, ac Langobardi: »Ubi est imperator illius?« Is autem qui apices ferebat. Liguriam dum devenisset, cartam quidem clementissimo imperatori Lothario detulit, set nullum emolumenti auxilium accipere potuit: nam idem imperator morbo simul et senio fessus, videns sibi jam jam finem vitae imminere, apud Clusam Liguriae [(1657) 1Kb] se contulerat, ibique Henricum ducem Bajoariae generum suum de ducatu Saxoniae sibi haeredem instituens [(1658) 1Kb] , gemmea coeli palatia cum Christo sine fine regnaturus intravit (an. 1137, Dec. 4), [Col. 0972D] corpusque ejus Maguntiae relatum et honorifice reconditum est.

127. Post haec duces, principes, marchiones et omnes proceres imperii convenientes in unum (an. 1138, Mart. 7), Conradum ducem Sueviae nepotem Henrici V imperatoris in seniori Roma monocratorem constituunt. Eo etiam tempore Henricus Bajoariae [Col. 0973A] gener Lotharii jam dicti imperatoris vita decessit (an. 1139, Oct.20). Set ut ad id redeam unde digressus sum, et abbas Raynaldus cum regem Roggerium Farum transisse pro certo didicisset, consanguineorum et amicorum exercitum congregans (an.1137), suscipientibus se civibus civitatem sancti Germani ingressus est, disponens alio die ad monasterium capiendum et ad abbatiam recuperandam montem ascendere. Contra quem Landulfus de Sancto Johanne, a Guibaldo abbate a monasterio missus adveniens, civitatem optinuit, Raynaldumque cum suis vertens in fugam, ignem in civitatem immisit; plurimis captis ac pluribus debellatis, ad Guibaldum sursum ad monasterium rediit. Roggerius itaque rex sui exercitus falanga stipatus, supra [Col. 0973B] civitatem Capuanam devenit; quam incendio tradens, suo juri parere coegit. Guibaldus autem, cum fratribus communicato consilio, legatos ad Roggerium destinat, tunc Capuae remorantem, pacem ab eo exquirens, et amicitiam spondens, cujus verba Roggerius pro nichilo ducens, inefficaces nuntios ejus remisit, mandans se nulla ratione, nullo pacto ferre posse, ut abbas ab imperatore constitutus in Casinensi coenobio remaneret; quin immo si aliquo modo idem Guibaldus in ipsius manibus veniret, absque dubio laqueo suspensum necaret. Tantis itaque ac talibus minis Guibaldus perterritus, Casinense coenobium Landulfo de sancto Johanne ad custodiendum relinquens, quarto Nonas Novembris, inciis fratribus, eodem Landulfo sibi ducatum [Col. 0973C] praebente, nocturno tempore recessit, dans potestatem fratribus eligendi quem vellent [(1659) 1Kb] .

128. Jam duodecim dies a Guibaldi recessu transierant, cum fratres convenientes in unum, et Spiritus sancti gratia invocata, elegerunt Raynaldum [(1660) 1Kb] , ejusdem coenobii monachum, virum utique habitu, incessu et moribus honestissimum, et divina humanaque scientia clarum. Hic itaque nobilissimo Marsorum comitum genere, in Valeria scilicet provincia sanguinis sui lineam ducens, tertio aetatis suae lustro sub Oderisio II beato Benedicto oblatus, tanta morum scientia, tanta honestate ac constantia super omnes coaevos sui temporis splenduit ut jure illud dominicum ei possit ascribi: »Ego [Col. 0973D] ostendam ei quanta illum oporteat pati pro nomine meo (Act. IX, 16).« Contra hunc namque conjuraverunt gentes et regna, et ut ita dicam orbis terrarum contra eum surrexit; set galea salutis et lorica fidei indutus, et patris Benedicti protectione munitus, adversantium et aemulantium insidias pro nichilo duxit. Eo etiam tempore, cum rex Roggerius civitates et castra usque ad confinia Casinensis coenobii recepisset, fortissimoque atque durissimo imperio suo juri subditas retineret, eique nullo modo, nullo pacto idem abbas prout Roggerius volebat [Col. 0974A] consentiret, se civitates et castra omniaque monasterio pertinentia demoliturum minari coepit, missisque nuntiis hoc abbati, fratribus cunctoque populo nuntiari mandavit. Verum ut in talibus assolet, primum saevire vulgus ignobile, deinde saevitia in timorem mutata, suis cum omnibus, uxoribus quoque et filiis, Casinense ad monasterium confugerunt. Non post multum praefatus rex paciscens cum Casinensibus, treuguam interim, ut omnes qui ob timorem illius aufugerant, ut cum suis ad propria reverterentur, concessit.

129. His porro diebus erat quidam frater in Casinensi coenobio Albertus nomine, natione Pelignus, aetate senex, religiosam agens vitam, adeo ut caeteris fratribus admirationis et compunctionis saepe [Col. 0974B] causa existeret. Is cum senio fessus in domo infirmorum maneret, et populi sua reportare cupientis tumultum auribus ausisset, quosdam ex circumstantibus quid sibi vellet tam confusus populorum tumultus interrogavit. Ad quem unus : »Num tibi, inquit, incognitum esse potest, quis vel cur sit populorum iste tumultus, cum constet omnibus has plagas incolentibus esse notissimum?« Cui cum ille nil horum se nosse respondisset, ait: »Rex Roggerius nuper nobis minatus est, se et Casinense monasterium et omnem terram adjacentem destructurum: set omnipotentis Dei misericordia placatus treuguam nobis concessit, et inde est tumultus iste quem audis, cum ea quae ob timorem illius in Casinensi monasterio flendo delata fuerant a populo, [Col. 0974C] gaudendo reportantur.« His saepe dictus frater auditis, ingemuit, atque ex intimo longa trabens suspiria, hunc psalmum decantare coepit cum lacrimis: »Judica me, Deus, et discerne causam meam de gente non sancta (Psal. XLII, 1);« cumque versum illum qui dicitur: »Emitte lucem tuam (Ibid., 3),« canere coepisset, subito, mirabile dictu! immensa coruscatio super eum descendit, adeo ut ipse qui jam per aliquod tempus lumine privatus fuerat, lumen reciperet oculorum, atque illius immensae lucis munere minime fraudaretur. Nec mora, conspicit januas ecclesiae ipsius qua residebat patefactas, venerabiles vultu habituque viros duos ad se intrantes; quos cum vidisset deifico lumine circumdatos, [Col. 0974D] expavit, nec ultra oculos levare ausus resedit. Tum illi propius accedentes, dixerunt: »Surge, age, frater Alberte, abbatique et fratribus ut penitentiam commissorum delictorum agere satagant edicito, discalciatisque pedibus antiphonam beatae Mariae decantantes egressi, letanias ante sacrosanctum beati patris Benedicti corpus peragant, si forte Deus vestrorum delictorum lamentis penitentiaque immemor factus, ab his locis tantas calamitates repellat.« Tum frater, quis esset et quibus vocitarentur nominibus inquisivit. Ad haec ille: »Ego, inquit, [Col. 0975A] sum Maurus, sanctissimi patris Benedicti discipulus: hic vero ejusdem patris et ipse discipulus Placidus est,« adjecitque: »Haec quae nunc a te vel audita vel visa sunt, cave ne pigritia dicere quibus tibi jussum est praetermittas; sin alias, contemptus pigritiaeque penam incurres. Scias quoque, te ideo divino justoque judicio corporali lumine fuisse privatum, quia quae aliquando in capitulo ob penitentiam agendam divina est tibi dignata ostendere majestas, tui cordis celasti abscondito, nulli quae videras revelans.« Namque idem frater, dum adhuc sub districtione coenobitalis institutionis in claustro cum reliquis fratribus commoraretur, seque vigiliis, jejuniis, orationibus et scoparum verberibus in conspectu Divinitatis mactaret, quadam nocte [Col. 0975B] dum capitulum ingressus fuisset, raptus in spiritu, judiciarias Domino una cum matre considente sedes in absida ipsius capituli, ut attenus [4720 1Kb] in pictura cernitur, ordinatas esse conspexit, tantoque liberius divinis coepit intendere, quanto se ab humanis rebus fecerat alienum. Cum itaque hac visione stupefactus astaret, vidit subito sanctissimum patrem Benedictum, a dextris quidem Maurum, a sinistris vero habens [habentem] Placidum, in medio concilii advenisse, ingentibusque clamoribus Cunctipotentis majestatem talibus questibus interpellasse: »Rex regum, creator, redemptor mortalium, sine cujus nutu humana fragilitas subsistere nullatenus potest, has mei questus voces exaudias, meumque quem te donante fabricandum perpetuoque regendum monasterium [Col. 0975C] sterium suscepi respicias; tu enim Domine, qui cogitationes de longe consideras, et vocas ea quae non sunt, tanquam ea quae sunt, hunc locum adhuc michi mortali incarne posito destruendum esse monstraveras, gentibusque barbaris res quae fratribus praeparaveram, te traditurum esse, occulto judicio dixeras: in melius restaurandum fore post modicum, promisisti. Quod et factum hodie cernitur; insurrexerunt namque contra hunc locum iniquissimi quidam et Deo odibiles, conantes praedictum destruere locum. Rectores quoque istius loci nequaquam boni pastoris set voracis lupi vestigia sequentes, oves sibi commissas mordacibus dentibus ut tiranni laniant, res et opes ad tui servitium et [Col. 0975D] honorem congregatas [4721 1Kb] in turpissimos usus convertunt, populum sibi commissum ut lascivientes vaccas vagari sinunt, pupillorum quoque viduarumque causas contempnentes, ad sola munera convertuntur. Quem das finem, rex magne polorum?« His dictis sanctus conticuit, factoque ibi fine quievit. Cum ecce innumerabilis multitudo demonum, furcis igneisque uncinis armata, ante se Crescentium Marsorum comitem habentes advenit, turibulaque argentea [Col. 0976A] magna, quae ex Casinensi monasterio quidam in pignore acceperat, et quae contra voluntatem Seniorecti abbatis recollegerat, in naribus veluti de fornace exirent habentem. Quem idem frater cum interrogasset, cur tantis tormentis afficeretur; ob majorum turibulorum detentionem se cruciari respondit, coepitque monachum rogare, ut haec quae de se vidisset, filio suo Berardo diceret, et ut suprascripta turibula Casinensi coenobio redderentur, ex sui parte rogare, addens, hoc illis signum sit, quod eadem turibula, insuper et aureum calicem, ab aliis rebus dum adviveret segregasse, hocque nullum exceptis Fuscone et Transmundo suis consiliariis scire. Quod ubi ad se rediit dicere dubitavit. Exhinc justo Dei judicio actum est, ut frater ille lumine [Col. 0976B] privaretur, et qui lumen aeternum quod viderat, talentumque quod erogandum acceperat, caeteris erogare conservis noluit, set in terram ut piger servus abscondit, juste proprium lumen talentumque amisit. Et ut ad ea quae reliquimus revertamur, sancti viri Mauri auditis monitis, illisque recedentibus, lux quoque quae ejus illustraverat oculos cum eisdem recessit, adeo ut caecus velut antea fuerat remaneret. Verum ne pro deliratore et mendoso haberetur, haec quae viderat vel audierat dicere noluit. Tricesimo itaque die postquam haec viderat illucescente, eodem fratre in loco ubi praedictam visionem viderat residente, in ecclesia scilicet sancti Andreae apostoli, isdem qui supra sanctissimus Maurus apparuit, et cur quae viderat vel audierat [Col. 0976C] dicere renuisset increpans, talia verba profudit: »Ego quidem, frater, praecepi, ut secreta Dei quae per me tibi revelata sunt, hominibus revelares: set tu despectui pigritiaeque tradidisti. Unde velut majestatis reus tradendus esses penis inextinguibilibus; set quia cunctipotentis Dei misericordia, quae melior est super vitas, hoc tibi commissum indulget, praecipio ut quae a me tibi revelata sunt, dicere ne pigriteris. Quod si, quod absit, non feceris, aeternis traderis incendiis.« Haec fatus in [(1661) 1Kb] tenues subito sanctus evanuit auras, frater autem continuo surgens, abbatem ad se evocat, et cuncta quae viderat vel audierat seriatim enuntiat. Abbas autem fratres convocans, seriatim quae supradictus frater [Col. 0976D] viderat retexens, discalciatis pedibus capitulum quo resederant egressi, letanias cum lacrimis et fletu ante patris Benedicti corpus peregerunt. Caeterum cum quidam fratres haec deliramenta putarent, nullumque vellent assensum praebere, quadam die praedictus monachus Albertus me ad se vocari fecit, reque ut viderat intimata, me praesente sacramento firmavit. Nullum ergo de hoc aliquo modo dubitare admoneo, ne forte suae incredulitatis penam recipiant [Col. 0977A] ut cum me falsiloquii reprehenderent, falsi testes mentientesque apud districtum Jesu Christi examen habeantur.

130. Eo etiam tempore Petrus filius Petri Leonis humanis rebus exemptus, diem clausit extremum (an. 1138, Jan. 25), et in loco illius fautores ejus Gregorium cardinalem tituli Apostolorum sibi praeficientes, Victorem appellari decernunt (Mart.). [Col. 0978A] Innocentius autem immensa in filios Petri Leonis et in his qui eis adhaerebant pecunia profligata, illos ad suam partem attraxit, sicque cardinales qui jam dicto filio Petri Leonis communicaverant, omni auxilio destituti, Innocentii vestigiis advolvuntur (Mai.); sacramento a parte illius prius accepto, ne illos officio privaret, ne bonis diminueret: sed ad tempus [4722 2Kb] .





APPENDIX AD LEONIS ET PETRI CHRONICON. ANONYMI CHRONICON CASINENSE.
(PERTZ, Monum. Germ. hist., Script. t. III, p. 222.)
[Col. 0977]

Prima jam vice integrum prodit ex codice tabularii Casinensis, a Joanne I abbate coenobii conditori oblato, n. 353, membr., saec. X ineuntis, unde mutilum antea a Peregrinio p. 97, sub nomine »Historiola ignoti Casinensis« transcriptum, collectionibus Muratorii SS. t. II, 264, quoque et Pratilli t. I, 179 seqq., insertum fuerat. Auctor Casinensis sub abbatibus Bassacio et Berthario monachus [(1662) 1Kb] , plurima quae praesens expertus fuerat calamo commisit, rudi quidem et scribendi minus perito, sed cui haud pauca scitu dignissima debeamus. Opus incoepisse videtur Bari civitate nondum a Hludovico II imp. recuperata, incoeptum [(1663) 1Kb] a divisione ducatus Beneventani usque ad a. 867 perduxit, quare eum a Joanne Casinensi annis 915-934 abbate diversum puto, licet Leo Ostiensis in praefatione Historiae et Petrus Diaconus De viris illustribus, c. 15, chronica Johannis abbatis qui primus in Capua nova monasterium nostrum construxit et Joannis abbatis Chronicum de persecutionibus hujus coenobii et de miraculis hic factis, laudantes, codicem nostrum intellexerint. Libro [(1664) 1Kb] Leonem in concinnanda historia usum esse, jam Peregrinius observavit, sed eum veram codicis lectionem presso pede secutum fuisse, non nisi nostra editione evulgata patebit.

Capitum divisionem a Peregrinio institutam, licet capitibus 3, 4, 11, 12, 15, 19, 20, 21, 23, 24, 25, 26, 27, 32, 33 in codice minime distinctis, servandam duximus.

[Col. 0977B] 1. Quidam ex nostris scire volentes, quot anni essent a tempore sanctissimi Benedicti patris usque nunc, nos quoque amore ducti, quantum potuimus sub calculandi aestimatione collegimus. Ab anno incarnationis Domini quingentesimo vicesimo sub Justiniano imperatore, sunt anni a diebus ejusdem beatissimi Benedicti usque ad Petronacem abbatem centum octoginta et unum. Et a Petronace abbate [Col. 0978B] usque nunc (701) [4723 1Kb] annum domni Berthari abbatis, qui est Deo praesule in coenobio tertius decimus pastor, dinumerantur circiter anni. . . . . [4724 1Kb] , quod est annus dominicae incarnationis . . . . . [4724 1Kb] (867?).

2. Paululum aliquid et de Langobardorum gente, quomodo in Italiam properarit, commemorandum. Narsis quoque patricius pro [4725 1Kb] Gothorum gente, quae [Col. 0979A] Italiam invaserat, Langobardos foederatos elegit, et cum Graecis suis pariter ac Romanis ab eisdem finibus, hoc est Romanorum terminis, pepulit Gothos. Qui [(1665) 1Kb] Narsis Neapolim residens, legatos ad Langobardorum gentem dirigit, mandans ut paupertina Pannoniae rura desererent, et ad Italiam cunctam, refertam divitiis, possidendam venirent. Simulque multimoda pomorum genera aliarumque rerum species, quarum Italia ferax est emittit, quatenus eorum ad veniendum animos possit inlicere. Langobardi vero laeta nuntia, ut quae ipsi praeoptabant, gratanter suscipiunt, deque futuris commodis animos attollunt. Tunc Langobardi sedes proprias, hoc est Pannoniam, amicis suis Hunnis contribuunt, eo scilicet ordine, ut, si quo tempore Langobardis necesse esset reverti, sua rursus arva repeterent. Igitur Langobardi, relicta Pannonia, cum uxoribus et natis omnibus et suppellectile Italiam properant possessuri. Habitaverunt autem in Pannonia annis [Col. 0979B] quadraginta duobus, de qua egressi sunt mense Aprilis per indictionem primam (an. 568, Apr. 2) [4726 1Kb] , alio quidem die post sanctum pascha, cujus festivitas eo anno juxta calculi rationem [4726 1Kb] in ipsis Kalendis Aprilibus fuit, cum jam a Domini incarnatione anni quingenti sexaginta et octo essent evoluti.

3. Post hoc dominantes Italiam, Beneventum properantes [4727 1Kb] , introeunt ad habitandum. Horum autem princeps militiae caelestis exercitus Michahel extitit archangelus. Neapolites ad fidem Christi perducti. Alzechus Vulgar suis cum hominibus ad habitandum suscipitur. Graecorum Romanorumque Langobardi gentes superantes, totam simul Beneventi possiderunt patriam.

4. »Omne quippe regnum,« ut ait Dominus, »in se ipsum divisum desolabitur; et quod quis serens seminaverit, hoc et metet.« Propterea divisus Israheliticus populus, in omnem ventilatus est mundum; sic et haec Langobardorum gens dissidentes [Col. 0979C] mentibus, etiam suos interfecere principes. Ob id patriae facta divisio (an. 839); Beneventanorum principatus duobus equidem partibus efficit (sic) divisus. A quibus vicissim Franci Sarracenique unus contra alterum evocati; post tandem fraus Saracenorum Barim noctu capiens (an. 842), post demum Tarantum obsidentes introeunt, totumque paene in integrum postmodum regnum igne ferroque vastantes, demoliti sunt, et ad solum usque perductum circiter per annos ferme triginta.

5. Langobardi vero dum nimia suis pro factis pericula sustinerent (an. 866), ob hoc nimium afflicti necessitateque compulsi, Franciam legatos dirigunt, atque gloriosi imperatoris Illudowici implorant augusti clementiam, ut patria sua cum gente veniens, eos omnino a Saracenis quantocius eriperet. Qui beniens [4728 1Kb] , hoc decretum suae reliquid patriae:

6. »Constitutio promotionis exercitus observationis [Col. 0979D] partibus Beneventi, sub indictione quinta decima. Quicumque de mobilibus widrigild suum habere potest, pergat in hoste. Qui vero medium widrigild habet, duos juncti in unum qualitatem instruant, ut bene ire possint. Pauperes vero personae ad custodiam maritimam vel patriae pergant; ita videlicet, ut qui plus quam decem solidos habet de mobilibus, ad eandem custodiam vadant. Qui vero non plus quam decem solidos habet de mobilibus, [Col. 0980A] nil ei requiratur. Si pater quoque unum filium habuerit, et ipse filius utilior patre est, instructus a patre pergat. Nam si pater utilior est, ipse pergat. Si vero duos filios habuerit, quicumque ex eis utilior fuerit, ipse pergat; alius autem cum patre remaneat. Quod si plures filios habuerit, utiliores omnes pergant; tantum unus remaneat, qui inutilior fuerit. De fratribus indivisis juxta capitularem domini et genitoris nostri volumus, ut si duos fuerint, ambo pergant. Si tres fuerint, unus qui inutilior apparuerit, remaneat; ceteri pergant. Si quoque plures omnes utiliores apparuerint, pergant; unus inutilior remaneat. De qua condicione volumus, ut neque per praeceptum, neque per advocationem, aut quamcumque occasionem excusatus sit, aut comes aut gastaldus vel ministri eorum ullum excusatum habeant; praeter quod comes in unoquoque comitatu unum relinquat qui eundem locum custodiat, et duos cum uxore sua. Episcopi ergo nullum laicum relinquant. Quicumque enim contra hanc institutionem remanere [Col. 0980B] praesumpserit, proprium ejus a missis, quod [4729 1Kb] subter ordinatum habemus, praesentaliter ad nostrum opus recipere jussimus, et illum foras eicere. Omnibus enim notum esse volumus, quia jam a prioribus nostris juxta hanc institutionem tultae fuerunt, sed pro misericordia recuperare meruerunt; nunc autem certissime scitote, cujuscumque proprietas tulta fuerit, vix a nobis promerebitur recuperatione. A flubio Pado usque Trebia sit missus Iotselmus. Inter Padum et Ticinum Eriulfus. Inter Ticinum et Adda Erembertus. Inter Adda et Addiza Landebertus. Ab Addiza usque Forum Julii Teodoldus. Petrus et Arthemius episcopi, junctis secum missis episcoporum et comitum, Pisa, Luca, Pistoris et Lunis Teutmundus; Florentia, Volterra et Aritio Rodselmus; Clusio et Sena Andreas. In ministerio Witonis Rimmo et Johannes episcopus de Forcona. In ministerio Verengari Hiselmundus episcopus. In litore Italico, Ermefridus, Macedo, et [Col. 0980C] Vulfericus. Hi volumus ut populum eiciant, et custodiam praevideant, et populum in castella residere faciant, etiam et cum pace. Nam si missus aliquis ausus fuerit praetermittere, quin ominibus [4730 1Kb] [(1666) 1Kb] remanserint, praesentaliter proprium tollant, et eum foris eiciant. Et si inventus fuerit ipse missus, proprium suum perdat. Et si comes aliquem excusatum, aut bassallum suum, praeter quod superius diximus, dimiserit, honorem suum perdat. Similiter eorum ministri, si aliquem dimiserint, et proprium et ministerium perdant. Quod si comes aut bassi nostri aliqua infirmitate detenti remanserint, aut aliquem excusatum retinuerint, aut abbates vel abbatissae si plenissime homines suos non direxerint, ipsi suos honores perdant, et eorum bassalli et proprium et beneficium amittant. De episcopis autem cujuscumque bassallus remanserint, et proprium et beneficium perdant. Si quoque episcopus absque manifesta infirmitate remanserit, pro tali [Col. 0980D] neglegentia ita emendet, ut in ipsa marcha resideat, quousque alia vice exercitus illuc pergat. Et ut certissime sciatis, quia hanc expeditionem, in quantum Dominus largire dignatus fuerit [4731 1Kb] , plenissime explere volumus, constituimus, ut episcopus, comes, aut bassus noster, si in infirmitate incerta detentus fuerit, episcopus quippe per suum missum, quem meliorem habet, comes vero et bassi nostri per se ipsos hoc sub sacramentum affirment, quod pro [Col. 0981A] nulla occasione remansissent, nisi quod pro certissima infirmitate hoc agere non potuissent. Omnes enim volumus, ut omni hostili apparatu secum deferant, ut cum nos hoc prospexerimus [4732 1Kb] et inbreviare fecerimus, non neglegentes appareant, sed gratiam quoque nostram habere mereantur. Vestimenta autem habeant ad annum unum, victualia vero quousque novum fructum ipsa patria habere poterit. Fagidis [(1667) 1Kb] enim quicumque eundo et redeundo commotionem fecerit, vitae incurrat periculum. Et quia etiam temporis congruentia imminet quadragesimale, in quo studenda sunt praecepta Dei, constituimus, ut quicumque ecclesiam Dei fregerit, adulteria et incendia fecerit, vitae incurrat periculum. Quicumque caballum, bovem, friskingas, vestes, arma, vel alia mobilia tollere ausus fuerit, triplici lege componat, et liberum [4733 1Kb] armiscara id est sella ad suum dorsum, ante nos a suis senioribus dirigatur, et usque ad nostram indulgentiam sustineat. Servi vero flagellentur et tundantur, et [Col. 0981B] illorum domini, quae ipsi tulerunt, restituant. Quod si clamor ad seniores venerit, et ipsi talia non emendaverint, tunc horum seniores ipsam compositionem faciant, et eadem armiscara, quamdiu nobis placuerit, sufficere compellantur. Et hoc constituimus, ut ex utraque parte justitia servetur. Videlicet nostri sicut circavicini, quae necessaria sunt, emenda. Vicini autem nullatenus carius quam suis circavicinis vendere praesumant. Qui vero homicidia indiscrete et praesumptiose fecerit, vitae incurrat periculum. Iter enim erit nostrum per Ravennam, exin mediante mense Martio in Piscaria, et omnis exorcitus Italicus nobiscum. Tuscani autem, cum populo qui de ultra veniunt, per Romam veniant ad Pontem-curvum, inde Capuam, et per Beneventum descendant nobis obviam Luceria octavo Kalendas Aprilis.«

7. His igitur praelibatis et hac lege sancita, dictus domnus imperator Hludowicus augustus cum uxore [Col. 0981C] sua pariter gloriosa, Angelberga augusta, Benevento [4734 1Kb] properantes, Junio mense ad monasterium veniunt sanctissimi Benedicti patris; ubi a venerabili Berthario abbate cum sacerdotali officio, lampadibus ac tymiamatibus, nec non et fratrum laudibus, honorifice susceptus est. Ascendens autem montem, ubi dicti almi patris pii Benedicti sacrum corpus humatum est, pari gloria ibidem susceptus, aliquid ibidem sancto et Benedicto conferens munere, dictum omne coenobium conspiciens. laudabiliter ammiratus descendit. Inibi Capuanorum frustrata calliditate, post dies aliquot possidens [(1668) 1Kb] optinuit Capuam, ingreditur Salerno, navigans Malfim [(1669) 1Kb] , Puteolim utitur lavacris, et per Neapolim Sessulanam [(1670) 1Kb] adiit urbem; dehinc castrametatur Caudim. Mense autem Decembrio, Dei omnipotentis opitulante gratia, ingressus est Beneventum, anno quidem septimo decimo augustalis imperii sui. Et ecce congreditur cum Saracenis (an. 867), tropeum [Col. 0981D] primitus bellicans sumpsit ex eis victoriae, ac demum omnia illorum capiens castra, solae tantum illius [4735 1Kb] civitates remanserunt, Barim [(1671) 1Kb] scilicet nec non atque Tarantum. Nam omnium quidem eorum gloria, munitissima capta est urbs Materia, quaeque igne ferroque ad nichilum redacta est; Augusto autem mense reversus est Beneventum. In [Col. 0982A] cujus obsequium dum essent ibidem Berthari abba: nam illuc in sanctam Sophiam inchoatum fuerat oratorium a decessore suo reverentissimo viro Bassacio, quod omne studium perfecit, et in honorem sancti construxit Benedicti; dedicata est autem a Stephano Teanensis sedis episcopo, et ab Angelari levitae studio opus perficitur.

8. Si forte nosse cupis quis lector futurus eris, quam ob causam Beneventanorum regionem Saraceni dominassent, occasio videlicet exstitit talis. Sichard Beneventanorum princeps a suis interfectus (an. 839), Radelchis zetarius [(1672) 1Kb] palatii ei successit in principatum. Tunc apud Tarantum morabatur Siconolfus armipotens, bonae memoriae Siconis magni principis filius. Interea his temporibus Capuanites plurima perpetrantes flagitia, etiam suos majores sibi occiserunt parentes, illorumque omnia diripientes, semetipsos sublime in spectaculum constituerunt mundi. Ob hoc verebantur adire Beneventum, principisque sui Radelchisi oboedire [Col. 0982B] praeceptis. Nam novis fraudum iniere machinis [4736 1Kb] , seque Tarantum contulerunt ad Siconolfum, praedicti principis filium, et cum caeteris sibi socios et in flagitiis pariter consimiles dictum sibi constituerunt Siconolfum principem. Qui nec multo post introiens Salernum, magnaque pars Beneventi regio secuta est eum. Contra quem Radelchis principis libor exarsit, et eum disperdere nitebatur e terra. Quatenus alterutrum per tempora longa dimicaverint, quanta per hos gesta fuerint vicissim mala, nulla sustinere valet pagina, nullus doctoris explanare sensus; sed neque scribentis potest esse omnino facultas. Nam eo tempore (an. 841) dictus Radelchis princeps per Barensem Pandonem gastaldium in auxilium sibi transmarinos invitabit [4737 1Kb] Saracenos, qui diu erga Barim residentes, intempesta videlicet noctis hora more solito nominatam rapuerunt civitatem; quae urbs juxta Graecorum stilum ,---brachia gravis sive fortis interpretatur [Col. 0982C] ---vocabulum ex eo olim promeruit, ob delinquentium facinora ab hac gravis vel fortis Saracenorum vastatio ut in nos utique sic nimium saeviret. Horum iniquorum primus venientum vocabatur Kalfon rex, obsitis siquidem vestimentis et calciamentis, saltem nec tara [(1673) 1Kb] bene succintis, sed solis harundinibus manu gestantes. Cum his quoque Radelchis totam devastavit Siconolfi regionem, Capuamque primariam [(1674) 1Kb] universam redegit in cinerem; exinde hinc omnia corruunt pariter in pejus. Hoc in tempore bellum inter utrosque factum est in Cannis.

9. [4738 1Kb] His diebus Saraceni egressi Romam (an. 846, Aug.) horatorium totum devastaverunt beatissimorum principis apostolorum Petri beatique ecclesiam Pauli, multosque ibidem peremerunt Saxones aliosque quamplurimos utriusque sexus et aetatis. Fundensemque capientes urbem, vicinaque depraedantes loca, Septembrio quoque mense secus [Col. 0982D] Gaietam castrametati sunt. Contra quos pervenit Francorum exercitus, sed superatus a Saracenis quarto Nobemrii idus, iniit fugam; quos persequentes Saraceni illorumque omnia capientes, tandem ad sanctum devenerunt Andream, cujusque cellam igne cremaverunt. Quique dum pervenissent ad cellam praesulis [(1675) 1Kb] beatissimi Apolinaris cognomento [Col. 0983A] Albianum, e vicino sanctum beatissimi confessoris Christi conspexerunt montem; quo ilico pergere satagebant, sed tardior quippe eos transire hora vitabat. Igitur tanta tunc et coeli serenitas et terrae siccitas, ut flubium pede quisque volens pertransire posset. Beatissimi vero Benedicti Patris monachi tam vicinam sibi mortem cernentes, protinus vicissim pacem dederunt, obsecrantes misericordem Dominum, ut illorum propitius in pace animas susciperet, quas in velocitatem mortis continuo exspectabant migrare. Ilico universi nudis plantis, et cinere sperso capite, cum laetaniis ad patronem suum se contulerunt, Benedictum beatum. Dum nimius esset pavor et formidolosa expectatio, et copiosa fieret ad omnipotentem Dominum exoratio, per visum Bassacio patri paruit praedecessor ejus Apollinarius abbas: »Quid, inquiens, habetis? quare moerorem patimini?« Et Bassacius ad haec: Imminet inquam mors, pater, et non verendum? [Col. 0983B] ---Nolite, inquid, ait, timere; Benedictus pius pater vestram obtinuit salutem; deprecamini igitur sedule Dominum cum laetaniis et missarum sollemniis; Dominus cito exaudiat voces clamantium ad se: denique et nos vobiscum in ecclesiis stantes, coelorum cum civibus communiter pro vobis Jesum Christum dominum exorare non desistimus.« Cumque a somno surrexisset Bassacius pastor, et hoc fratribus indicassed, in commune omnes excelsa voce Deum benedixerunt, qui salvat misericorditer sperantes in se. Tum subito inmanis facta est pluvia, coruscationes, et tonitrua tam vehementia, ita siquidem ut etiam Carnellus [(1676) 1Kb] fluvius ultra terminos excrescens redundaret, et quem pridie adversarii transire poterant pede, sequenti videlicet die divina coherciti repulsione, neque ripam attingere valebant fluvii. Nitebantur quolibet fluvium transmeare modo, sed dum nullus adesset eis ad coenobium transmeandi aditus, sicut est illorum dira barbaries, digitos corrodentes manuum, fremebantque [Col. 0983C] seu stridebant dentibus, huc illucque furibundi discurrentes. Et ut non abesset illorum assuetus facinus, cellas beatissimorum martirum Stephani seu Georgeii igne cremaverunt, et per duos Leones [(1677) 1Kb] ad castra remearunt. Post dies aliquot suos subnervantes equos, navigare coeperunt; qui dum proprius [4739 1Kb] suae adessent provinciae, ita ut etiam jam vicinos cernerent montes, nautico plausu laudem suo more dederunt. Mox inter eos una paruit navicula, quae duos ferebat homines, unius velut speciem clerici, alterius velut monachi habitus habentis. Qui dixerunt ad eos: »Unde venitis, vel quo itis?« At illi responderunt dicentes: »A Petro revertimur; Roma omne illius devastabimus [4740 1Kb] oratorium, populum cum regione depraedata; Francos superabimus, cellasque Benedicti igne cremavimus [4741 1Kb] ; et vos, inquiunt, quinam [Col. 0984A] estis?« Aiunt illi: »Qui nos quoque sumus, modo visuri eritis.« Ilico facta est tempestas valida et procella vehemens; omnes igitur naves confractae sunt, cunctique adversarii peremti; nullus umquam ex eis penitus remansit, qui ceteris talia nuntiaret. Sequenti itaque tempore Leo venerabilis papa oratorium ambiens beati Petri muris firmissimis et excelsis, ne umquam talis Romae ulterius aliquando ebentus [4742 1Kb] eveniret.

10. Per idem tempus (an. 844) Siconolfus princeps pro Spanis [(1678) 1Kb] tribuendum de beatissimi Benedicti coenobio thesaurum [4743 1Kb] abstulit perplurimum. Si quidem vice prima basiem [(1679) 1Kb] argenteam unam, vaucas [(1680) 1Kb] par I, in gemmis et smaragdis spora [(1681) 1Kb] par I, suricamque [(1682) 1Kb] sericam de silfori [(1683) 6Kb] cum auro et gemmis. In alia igitur vice centum triginta in vasis auro libras. Tertia itaque vice trecenti sexaginta quinque argento libras, et tredecim milia solidos auro figuratos. Quarta videlicet vice vatias [(1684) 1Kb] duos pensantes [Col. 0984B] libras triginta, et fundatos [(1685) 1Kb] duplices septem. Quinta nichilominus vice matiatos [(1686) 1Kb] solidos ac praedolatos quattuordecim abstulit milia. Et post haec in agrifis [(1687) 1Kb] batiam unam, et scaptonem [(1688) 1Kb] unum Constantinopolitano deaurate fabrofacte vasa opere. Porro insequenti vice sexta per Landonem comitem, et Aldemarium gastaldeum vim ex coenobio sustulit isdem Siconolfus praedolati solidos duo milia, et sui principis coronam Siconis genitorisque, de auro ac gemmis smaragdinis ornatam. Et hoc neque sibi profuit, animamque jugulavit suam; sed neque quod fallere monachos promittendo nisus est, ei neque profuit nichilominus seu patriae; sed videlicet abhinc nullum ei amplius evenit triumphum victoriae.

11. His diebus inter utrosque principes factum est in Cancellos [(1689) 1Kb] bellum perexecrabilem.

12. Aliquantis interim elapsis temporibus, Massar dux, Benevento residens in auxilium Radelchisi [Col. 0984C] principis, beatissimae Dei genitricis in Cingla Mariae monasterium devastabit, castellumque postmodum sancti qui cognominatur Viti [(1690) 1Kb] coepit. Telesinium [4744 1Kb] possidens castrum, Sitim humiliabit, totamque devastabit Apuliam, et caetera nichilominus loca. Quandoque pervenit secus almi Benedicti monasterium, cujus adeo ita divinitus mens immutata est, et dum unus ejus canis vellet in pratis unam comprehendere aucam, per semedipsum cum flagello concurrit, et eandem de ore captoris expulit abem [4745 1Kb] . Cumque ante januas assisteret monasterii, protinus portas claudere jussit, ne subsequentes introire magaritae [(1691) 1Kb] praesumerent. His expositis, pertransiit Aquinum [(1692) 1Kb] , ac depraedavit Arcem [(1693) 1Kb] vicinaque loca. Novembrio autem mense post dies octo reversus est Beneventum.

13. Mortuo itaque Siconolfo apud Salernum (an. [Col. 0985A] 849), Sico, filius ejus, specietenus ei successit in principatum. Isque post aliquantulum Franciam puerulus transducitur.

14. Mense Junio (848) generalis per totam Beneventi regionem terraemotus factus est magnus [(1694) 1Kb] , ita ut Iserniensem funditus urbem obrueret, multumque perimeret populum; ad ultimum etiam et praesulem extinxit ejusdem civitatis. Pari ruina aedificiorum extitit apud sanctum Vincentium [(1695) 1Kb] , similique vim fuit terremoti ad Benedicti beati coenobium, sed nec unus quidem lapidis suo de loco labsus est. Quod dum Massaro nuntiatum fuisset, et ruinosam depraederat Iserniam, ait enim: »Dominus omnium illuc iratus est; et ego peramplius desaebiam? Non utique ibo!«

15. Telesis nova secus primariam in planitiem sui cognominis construitur.

16. Inter haec tempora, breviter ut superius dictum est, infra Capuanites filii Landolfi gastaldii, hoc est Lando comes, Landolfus episcopus. Pando [Col. 0985B] marepahis, Pandinolfus gastaldius, hujus patriae insignes habebantur. Sed ob scelera commorantium crebro eorum urbs incendio cremabatur. Non poenitentiae remedium, neque divinam postulantes misericordiam aut emendationem facinorum, sed quodam tandem reperto consilio, ad Casolini pontem construunt civitatem; quamque ludo »secundam« vocitabant »Romam.« Nam sicut qui effugerit a facie leonis et incurrerit in ursum, sic ab istis remota civitas ipsa ab igne, pari in ultione corruit in abyssum. Qua gloria sperabatur erigi, carmen indicat istud:

Quae primum senio marcebat tempore longo,
Cernitur, en, amplis consurgere moenibus urbem!
Illa senatorum pollebat fulta caterbis,
Nomine sed Capua vocitatur et ista secunda.
Providus in cunctis patriae populique juvamen,
Lando comes studio sollerti hanc condidit urbem.
[Col. 0985C] Aurea porta vocatur, fert quia lucis honorem.


Arma, salus, virtus perpetua, Christus in urbe
   Hac maneat, populo tempus in omne suo;
Pellat et hinc hostem saevum fraudemque malignum,
   Civibus et praestet pacis honore frui!

17. Hoc videlicet tempore Tarantum fame obsessa, a Saracenis capitur (an. 856).

18. Per idem tempus Bassacius abbas, rogatus a primatibus patriae, adiit Franciam, obsecrans gloriosum imperatorem Hludowicum; qui [4746 1Kb] veniens Barim, et in quantum [4747 1Kb] possibilitas fuit totis viribus cum Saracenis dimicabit (an. 848). Post complures autem dies venit Beneventum. Igitur sabbato vigilia sanctum pentecosten infra Beneventanam urbem interempti Saraceni, Radelchisi principatum gerens, Massari capitur, ad imperatorem adductus capite plectitur. Hludowicus exin repedavit in patriam.

[Col. 0985D] 19. His temporibus Bassacius abbas defunctus est (an. 856), expletis in regimine annis decem et novem; cujus quale quantumque fuit sursum deorsumque in ecclesiis studium, et ipsi vidimus qui scribimus, et carmina illius nobis descripta resonant. Huic successit in regimine Berthari sacerdos, ejus discipulus, moribus et vita strenuus, et omni bonitate conspicuus. Castelli sursum monitionem ipse ambiens, calicem ad honorem Dei officium operatus est, civitatem juso [(1696) 1Kb] fieri voluit, et inchoabit. Et quomodo totis viribus contra Saracenos [Col. 0986A] in Gaietam dimicabit, nostra plenissime comperit aetas. Quomodo autem suos dilexit commissos, et quatenus pro ipsis decertavit, praecepta indicant coenobio facta imperatorum.

20. Eo tempore Ademari princeps erat apud Salernum (854-860). Teanensis ecclesiae praesul Lupoald obiit. Hilarius levita, beati Benedicti monachus, ad episcopale [4748 1Kb] decus eligitur.

21. Bone memorie Aloara, Landonis conjux comitis, una cum Surano medico ejusque interventu tam benefactrix erat monachorum, ut Madium totum mensem stipendia praeveret, ac aleret fratres.

22. Lampert filius Widonis, et Ildepert comites nisi sunt manus erigere contra Hludowicum imperatorem; sed relata illorum fraude, persecutus est eos Hludowicus usque Marsim. At illi demum ante faciem ejus fugerunt Benevento apud Adelchisum principem. Hildepert vero pertransiens, abiit Barim, libentissime quidem a Seodane rege susceptus est, et habitavit ibi tempore quod voluit, Hludowicus [Col. 0986B] ergo imperator persequens eos, devenit in Hiserniam, quam cum infidelem sibi comperisset, bellando cepit; ac deinde pertransiens Aliphem, post plura bella urbs capta est. Per Telesiam igitur devenit ad civitatem quae dicitur sanctae Agathae, et urbem expugnare coepit; quae dum valde esset munita, multis diebus obsedit eam; erat etenim tunc aestivum tempus. »Nemo umquam, ut apostolus ait, carnem suam odio habet, sed nutrit et fobet eam (Ephes. V).« Tandem Berthari abba condoluit super Hisembardum, consanguineum sibi et gastaldium obsessae civitatis, et intervenit pro eo apud imperatorem augustum; cujus et promeruit gratiam et pactum dedit [(1697) 1Kb] civitati, ac illius juri protinus urbs mancipata est. Adelchis princeps ad pedes prostratus clementissimi imperatoris, et suam obtinuit veniam et fugacibus comitibus; ab hinc tandem Hludowichus rediit Franciam. Hoc in tempore Magenolfus clericus Ingenam, neptem imperatricis, [Col. 0986C] accepit conjugem.

23. Ademari junctus cum Neapolitis nitebatur quiddam dolose erga suos; ob hoc oculi ejus evulsi, spernitur a principatu, et Waiferi Salerni factus est princeps (an. 860). Nam dictus Ademari Suram, Erpinum, Vicum Album et Atinen tradidit Francis, id est Widoni comiti. In his locis praeerat Landolfus gastaldius; quae dum amississet loca, prae nimia est tristitia defunctus.

24. Juvamine Landonis comitis et fere sacerdotis Teano monasterium construitur famulabus Dei.

25. Defuncto igitur aput Capuanam urbem Lando comes, Pando germanus ejus ei successit in comitatu; qui junctus cum Landolfo episcopo, venerabilem Aloaram, cognatam suam, de Capua excutientes; quae exul cum natis et facultatibus propriis aput Salernum habitatura devenit. Per idem tempus Neapolites audacter super Capuanos venire in bellum conati sunt, eo siquidem die quo beati Michaelis est [Col. 0986D] festivitas. Hujus Langobardi auxilio freti, exierunt adversus Querites [(1698) 1Kb] , et tanta in illis caeda bachati sunt, ut plurimi ex eis gladio fuissent peremti multique capti, nonnulli in fluvio se projicientes; residui vero perpauci vulnerati in urbem [4749 1Kb] reversi sunt suam. Caesarius autem, magistri militis filius, capitur, Capuaque adductus, ferro in compedibus habetur. Secunda Neapolitis haec ruina extitit similis, quo olim in Gargano cum beato Michehelo archangelo agere temptaverunt. Quod ex utroque latere Seudan audiens, factum irrisit, dicens: [Col. 0987A] »Stuppa cum tomentis pariter juncta, fecerunt bellum.«

26. Eo autem tempore in Aquini villam Rodoald gastaldius secus Pontem Curvum [(1699) 1Kb] construxit castellum. Hoc facto subduxit se a jure Capuanorum, qui vehementer ob hoc affligebatur a Capuanis. His diebus Magenolfus, de quo supra paululum diximus, pergebat Franciam, ut sibi ab imperatore glorioso peteret, quo vivere loco seu et habitare posset. Cui Rodoald legatarium quendam Ursum transmisit presbiterum, ut reversus veniret ac pariter commorarentur, suoque praesidio juvaret eum a persequentibus se. Regressus ergo Magenolfus de itinere coepto, et in Pontem introibit Curvum; nec multo post profectus est Salernum, sumptaque conjuge, omni cum suppellectile ac familia rediit in castrum. Neque diu latuit misterium iniquitatis; nam quodam die cum suis cepit Rodoaldum, eumque in custodiam retrusit, duos quoque filios ejus in turrem projecit, omnemque facultatem ipsius [Col. 0987B] abstulit, thesaurum, peculia, mancipia, servos, populum, castrum, villam et omnia subjugavit sibi. Rurem [4750 1Kb] populum et indisciplinatum, quem invenit, docuit more palatii esse prudentissimum; et qui prius non noverant nisi caepe et alei, nunc ab eis censum principales exquiruntur solidi, etiam et in hostili armati proficiscuntur exercitu. Rodoald offertus dum beato Benedicto fuisset, vix a venerarabili viro Berthari abbate et a monachis liberatus est, ut Esepus [4751 1Kb] doctor fabularum, ait: »Hoc patiatur, qui fortiorem sibi induxerit in domum suam!«

27. Dum in Eublogimenopolis [(1700) 1Kb] urbis moenia struerentur, vir quidam tunc ibi erat suis cum sociis in constructionem civitatis. Is quondam prae nimia infirmitate linguae perdiderat officium, et per annos circiter septem nullum omnimodo valuit proferre sermonem. Quadam itaque nocte lassus ab opere manuum, cum fratres in oratorio beatissimi Benedicti Deo laudes peragerent, idem mutus ad [Col. 0987C] columnae pedem, cum aliis residens, obdormivit; quem beatus Benedictus per visum baculo capite percutiens, increpans ait: »Huc properasti, inquid, ad dormiendum? Evigila ergo, et tribus vicibus expue in terram!« Qui cum hoc fecisset, surgens a somno, beneficium sibi collatum coepit omnibus effari, et ita perfecte loqui, ut ante septennium nec minus solitus erat. At omnes Deo laudem pariter dederunt.

28. Interim gladius dominicae indignationis huc illucque discurrens, in deliquentium cervicibus grassabatur; nam egressus de vagina sua, omnes terminos per circuitum devastabat. Ille impiissimus atque crudelissimus latro, »quem Dominus percutiat gladio oris sui, et destruat illustratione adventus sui!« (II Thess. II) ille pestifer Seodan, quodam tempore egressus a Barim, totam devastabit Capuam, Cantias, Leporem, et suo nequissimo throno posuit in campo de Neapolim. Nullus omnino [Col. 0987D] praeteribat dies, quod ad quingentos et eo amplius interficeret homines, et hoc partis [4752 1Kb] Dei esse dicebat, ut illud compleretur evangelicum: »Omnis qui interficit vos, arbitratur se obsequium praestare Deo (Joan. XVI).« Nam servus ille tyrannus super cadavera mortuorum sedens, edebat tamquam unus putridus canis. Tandem quasi e gravi somno evigilantes sed gravati atque praepediti nimiis miseriis Wandelpert, et Maielpotus gastaldius, et Garard comes [(1701) 1Kb] , cum plurimis aliis nobilibus, properaverunt Beneventum, ut communi consilio ulciscerent [Col. 0988A] se de Saracenis. Salubre quidem fuit consilium, sed inutilis ordo ejus. Non uno agmine, non una eademque intentione per cohortes incedebant; sed divisi ab alterutro inordinate proficiscebant. Igitur propinquaverunt secus Saracenos ad Arium; quod hi cernentes, se protinus straverunt in terram; jamque sol ad occasum tendebat. Hi vero qui a Benevento venerunt, sicuti fuerant lassi et nimium equidem fatigati sitientesque valde, continuo in aciem introierunt. Ilico Saraceni subito erecti, ut erant in uno agmine conglobati, repente irruerunt super eos; hi vero terga vertentes, fugere coeperunt, plurimi interempti a gladiis, nonnulli cadentes, in alterutrum inpingentes, praefocabantur; alii in fossatis sepibus et cavernis terrae, inlesi a gladiis, sed prae siti mortui inveniebantur. Saraceni autem victores effecti, coeptum peregerunt iter.

29. Inter Capuam, Teanum, nec non Aliphem auditur esse mons quidam, in quo dicitur adesse angelica virtus, ad instar beati Michahelis archangeli [Col. 0988B] in monte Gargano, ita stillari aquam, et jugiter effodi criptam, et patere basilicam, atque ibidem divina crebro fieri prodigia. Exhortatum autem Landolfi praesulis Hilari, Teanensis ecclesiae episcopus, dedicabit illuc sanctorum altaria, et peramplius ex tunc fiunt multorum sanitatum signa et prodigia, ad gloriam et laudem nominis Jesu Christi.

30. Mos etenim est apud monachos utrorumque coenobiorum, videlicet sanctorum Vincentium martiris et beati confessoris Benedicti, diebus sanctae quadragesimae vicissim sibi rogum exhibere caritatis gratia. Dum hoc quadam die apud sanctum Vincentium fratres spiritaliter agerent, et illuc de sancto ob hoc Benedicto fratres adessent, die Veneris tamquam pernicitatem volucri repente super eos Seodan rex Saracenorum cum suis satellitibus venit. Monachi vero, quamquam nudi, tamen incolumes ad suum confugerunt castellum. Adest illius misericordia, [Col. 0988C] qui suis fidelibus ait: »Pater meus usque nunc operatur, et ego operor, ego inquam, vobiscum sum omnibus diebus, et ex opibus meis nemo [4753 1Kb] potest rapere de manu patris mei; quia ubi duo vel tres congregati fuerint in nomine meo, ibi sum in medio eorum!« Sed neque minus in hoc quam dudum suo fideli concessit Dominus Benedicto, quia et si res tradita fuisset gentibus, animas tamen custodiret. Saraceni vero omne demolierunt monasterium, confringentes omnia, frumenta et legumina in flumine projicientes. Et dum huc illucque foderent, plurimum absconsum reppererunt thesaurum, coronas videlicet, ministeria sacra, et quotquot valuit esse ecclesiasticus honor. Nefandissimus autem Seodan rex in sacris calicibus bibebat, et cum turibulis aureis incensum sibi fieri jubebat. Post diem autem tertium veloci cursu properavit cum suis ministris usque ad portas Capuanae civitatis, plaustra onusta, animalia, homines plurimos [Col. 0988D] capiens; atque eo die rediens, secus Teanum castra metatus est. Verentes autem beatissimi Benedicti monachi et illius vicinum adventum et suorum periculum, per Ragenaldum diaconem, ipsius ut mitigari potuissent ferocitatem, prima vice pro pactu contulerunt ei.

31. Pando Capuanitis gastaldius contra Waiferium principem cum suis hominibus exivit in bellum; mox quidem ipse prius corruit, dehinc qui fuerunt cum eo, victoriamque adeptus est Waiferius princeps. Per haec tempora Seodan cum omni suo [Col. 0989A] exercitu per dies quadraginta debellabat Consiam urbem, et nimium obsedit eam tempore multo; quamque Dominus suo praesidio eripuit, et Seodan cum suis turpiter ab ea recessit. Et jamdictus Pando annis duobus et mensibus. . . . . Capuam retinens, atque defunctus (an. 862) [4754 1Kb] , suo eam filio reliquit Pandinolfo per indictionem undecimam. Pandinolfus, Pandonis dicti filius, Capuana in urbe factus est gastaldius retinens eam menses 9. Quemque non post multum Landolfus episcopus sua seclusit ab urbe; et sua cum facultate veniens, habitavit in Sessam eadem indictione.

32. Landolfus autem extitit suis civibus non solum episcopus, sed et comes et judex, non solum praesul, verum etiam gastaldius, neque tantum pontifex, quin velut miles super cunctos praeerat [4755 2Kb] .

33. (Anno 867.) Item benefactor noster, id est omnium contrarius hostis, Seodan venit in Benafrum; postquam eorum coeperat civitatem, et postquam [Col. 0989B] omnem devastavit villam, et in circuitu ejus tamquam rex potens in medio resedit terrae, initium siquidem tunc erat quadragesimae sanctae [4756 1Kb] . Eo autem [Col. 0990A] die sanctam dominicam more solito Berthari abbas suum exhortabat divinis praeceptis beatissimum gregem. Cujus vicinitatem cum certo fratres comperissent, concito gresu ad sanctum conscenderunt Benedictum. Sequenti die Mercoris nefandus ipsius regis exercitus secus sancti Benedicti pervenit monasterium, haud non longe quasi stadia dua. Hoc est dum vellent Saraceni per montes descendere Atinen, hic qui eos deducebat, descendit cum eis in vallem Rotundam, de hinc in Rapidum; cumque in planitiis devenissent, praedari coeperunt. In sancti aecclesiam dum introissent Heliae, parum aliquod damnum ibidem facientes, per Circlarius in Ortum domnicum, et per Pascarium in Fontanam Lucii, ab hinc Peolem, ibidemque senem ante cancellos interfecerunt, qui eorum fallitus est viam. Cesam Constantii, Olibetum, Matronolam loca perscrutantes, omnes jumentas et vaccas monasterii auferentes, ad socios in Benafrum jam sero reversi sunt. Hic finis in his [Col. 0990B] fuit, Deo propellente partibus beati Benedicti, tam Seodan regis quamque omnium satellitum ejus.




[Col. 0989]
LEONIS MARSICANI VITA S. MENNATIS.
(Exstat in codice bibliothecae Casinensis signato num. 413. Prologum et Epilogum edidit Gattula Hist. Casin. t. I, p. 188 et 911.)



PROLOGUS IN VITAM S. MENNATIS.

[Col. 0989C] Vitam et conversationem egregii confessoris Christi Mennatis [(1) 1Kb] , necnon et translationem sanctarum reliquiarum ipsius in Cajatiam de loco illo, in quo vitam solitariam egerat divina dispositione nuper [Col. 0990C] per effectam imperio tuo, reverendissime pater Oderisi, scriptam suscepi. Siquidem et ipse a glorioso comite Roberto magnis fuerat precaminibus exoratus. ut hujusce rei negotium alicui ex Cassinensis [Col. 0991A] monasterii fratribus dignareris injungere: non quod alibi locorum, et in ipsa quoque curia sua, nequiret scriptores quam plurimos, et scientia claros, et facundos eloquentia reperire; sed utpote vir Deo devotus, et auctoritate nominis loci nostri plurimum fidens simplicibus magis, et proximorum aedificationi profuturis, quam grandiloquis, et trutinatis, et saecularem potius philosophiam redolentibus verbis ecclesiastica dignius judicaret gesta conscribi. Hoc autem praedictus comes idcirco tantopere flagitabat quoniam et corpus ejusdem sanctissimi confessoris ipsemet Deo concedente, nuper promeruerat invenire atque transferre, et ea quae de hoc ipso sancto viro in libris Dialogorum suorum, beatus papa Gregorius scripserat, nimis compendiosa, et quasi transcursim [Col. 0991B] viderentur esse commemorata. Ut autem fideles quique populi ad ejus convenientes solemnia haberent, unde se eodem die in ejus laudibus festivis exercerent, non illa tantum, quae luculentissimo tanti praesulis stylo digesta fuerant, congestis undecunque sententiis competentibus ampliari et spatiari poposcerat, sed et cantus insuper aliquot, et laudum suavium melodias rogaverat, valde devotus inde [Col. 0992A] componi. Igitur imperitus licet, et iners, et liberalium artium parvissima vix scientia assecutus, praesumens tamen de auctoritate imperii tui ad id quoquo modo exsequendum animo impuli, et ad gloriam Dei, ejusque beatissimi confessoris Mennatis, gesta virtutum, et gloriae sanctorum Dei, et illis honorem debitum exhiberi, et nobis gestorum illorum exemplis plurimum utilitatis conferri; ut enim docet Apostolus, quaecunque scripta sunt, ad nostram doctrinam scripta sunt. Si cujus tamen aedificationis fructum lector meus in opusculo isto repererit, Dei solius applicet gratiae; si quid vero dignum inibi censuerit reprehendere, imperantis primum auctoritate diligentius considerata (quam contemnere minime licuit), venialiter mecum studeat agere, qui [Col. 0992B] non id sicut arrogans impudensque arripui, verum aliquo modo, quidem exactus sed humiliter obediens tuis, Pater beatissime, praeceptionibus parui. Nam ego non tantum solius obedientiae, quam tibi ut patri ac domino debeo, mercedem hinc me recepturum confido, verum etiam divinae retributionem gratiae superabundanter me consecuturum meritis tam egregii confessoris indubius spero.



EPILOGUS.
[Col. 0991]

[Col. 0991C] »Haec tantisper de vita et conversatione beatissimi confessoris Christi Mennatis, materiam luculentissimi doctoris, et sanctissimi papae Gregorii magistram et cooperatricem habentes, imperito licet sermone descripsimus satagentes, et vestrum (Oderisium primum abbatem alloquitur) imperium, in quantum possibile fuit implere, et voluntati, ac devotioni praedicti magnifici (Roberti) comitis (Calatiani) satisfacere. Ortum sane ipsius, et obitum juxta morem, qui in plerisque sanctorum gestis invenitur idcirco [Col. 0992C] praesentibus litteris non inserimus, quia qui, vel qualis, quove tempore exstiterit nusquam reperientes, et mendacium quod et Deus odit, et occidit animam, omnimodis praecaventes incerta pro certis astruere nolumus,« etc. Et initio Translationis hujus sancti subdit: »Sed libet jam translationis ejus historiam secundum certissimam fidem gestorum ad fidelium populorum notitiam litteris tradere, ut nulli deinceps de tantae hujus solemnitatis origine prorsus expediat dubitare,« etc.




[Col. 0991]
ACTA TRANSLATIONIS S. MENNATIS EREMITAE ET CONFESSORIS Auctore LEONE Marsicano monacho Casinensi et S. R. E. cardinali Ostiensi.
(Ex ms. Casinensi eruit Mabillonius, edidit D. MARTENE ampl. Collect., VI, p. 977.)

[Col. 0991D] Quod temporibus his nostris novissimis ac periculosis (an. 1094), in quibus videlicet, juxta quod testatur Apostolus, sunt homines seipsos amantes (II Tim. III), et omnes quae sua sunt, non quae Jesu Christi quaerentes (Philipp. II), et in quibus etiam [Col. 0992D] jam, proh dolor! defecit sanctus, et diminutae sunt veritates a filiis hominum (Psal. XI); quod his, inquam, temporibus revelationibus sanctorum corporum superna nos pietas visitare ac laetificare dignatur, sola illa ineffabili gratia et bonitate sua hoc [Col. 0993A] circa nos exhibet benignus ac misericors Deus, ut uno eodemque opere et magis magisque animet electos ad praemium, et peccatores incitet ad sperandum, imo praesumendum veniam peccatorum, utque ille divini amoris ardor qui quotidie abundante iniquitate, sinistro quodam flatu in sanctis etiam viris torpescere solet, quasi gratissimo austri flamine reaccendi in pectoribus fidelium iterum valeat. Quapropter exsultemus omnes et jucundemur in Domino, dum ad recolenda sanctissimi nostri patroni, gloriosi scilicet confessoris Christi Mennatis sublimia merita solemniter convenimus. Dignum etenim est et omnino certe dignissimum, ut quoniam Dei gratia concedente sacratissimum ejus corpus obtinere meruimus, omni spiritualis laetitiae jubilo mens nostra [Col. 0993B] plausibiliter hilarescat, et ei potissimum a quo omne datum optimum et omne donum perfectum est (Jac. I), laudum gratiarumque rependere praeconia non desistat. Dignum et hoc nihilominus est, ut dum ejusdem translationis sacra solemnia annua revolutione recolimus, ipsi quoque mentes nostras a terrenis actibus et desideriis ad coelestia ac perpetua transferamus, ut, dum glebam ejus corporis tantopere apud homines in terris venerari conspicimus; quantum gloriae pondus apud angelos in coelestibus, ubi profecto verus et incomparabilis honor est, possideat, perpendamus. Sed libet jam translationis ejus historiam, secundum certissimam fidem gestorum, ad fidelium populorum notitiam litteris tradere, ut nullo deinceps de tantae hujus solemnitatis origine [Col. 0993C] prorsus expediat dubitare; quin potius in laudem et gloriam Dei qui mirificat sanctos suos, omni devotionis genere studeat tam corde quam ore prorumpere, dicens: Quis similis tibi in diis, Domine, quis similis tibi, gloriosus in sanctis, mirabilis in majestatibus, faciens prodigia? (Psal. LXXXV, LXVII, LXXI.)

Cum igitur a sancti hujus viri transitu quingentorum circiter supputatio jam volveretur annorum, et tam pretiosus ac coelestis thesaurus vilissimo quodam ac parvissimo, nec non ac vetustissimo, non dicam oratorio, sed tugurio, satis indecenter requiesceret, in eodem scilicet monte ac loco, quo vitam solitariam, imo sanctissimam egerat, non utique procul a Beneventi moenibus, sed quasi millibus [Col. 0993D] octo, jamque decrevisset omnipotens Deus sacrosanctas ejus reliquias, et ad sui nominis gloriam et ad fidelium providentiam revelare, talis profecto ipsius dispositione provenit occasio: Quadam denique die, cum Robertus egregius comes, Rainulfi scilicet comitis filius, vir plane et in saecularibus strenuus, et in divinis devotus admodum, prout fas suppetit, ac studiosus, cum latomis ac caementariis qui aulam sanctae Dei Genitricis apud Cajatiam ejus imperio studiosissime construebant sederet, et satis anxie cogitaret unde vel qualiter sanctorum reliquias posset acquirere, quibus juxta devotionem suam eamdem Genitricis Dei basilicam honoraret, contigit ordinatione divina ut hora eadem [Col. 0994A] domnus Madelinus, venerabilis abbas monasterii Sanctae Sophiae de Benevento, una cum domno Guiso abbate monasterii Sancti Lupi, ad eum pro quibusdam monasterii sui utilitatibus advenisset. Cumque pariter consederent, et de quibusdam inter se negotiis aliquantisper tractarent; tandem inter loquendum percontatur comitem abbas unde tandem sanctorum reliquias ad ipsius ecclesiae consecrationem speraret. Animadvertens itaque vir prudens non sine Dei nutu id se abbatem interrogasse quod ipse paulo ante versabat in corde: Deus, respondit, et sancta ejus Genitrix providebunt haec ad gloriam nominis sui qualiter illis placuerit. Ad haec abbas gratulabundus: Quod mihi, inquit, repensurus es beneficium, si non modo parvas aut forte ignotas vel [Col. 0994B] dubias corporum sanctorum particulas dedero, sed integrum prorsus tibi sancti cujusdam corpus intra comitatus tui ditionem ostendero, quod possis promereri continuo? Exhilaratus ad ista plurimum comes, et in spem tantae pollicitationis erectus: Nihil, inquit, est certe in toto honore meo, quod me irreprehensibiliter dare et recipere te conveniat, quod non tibi praesto donetur, si quod promittis ore, opere fueris exsecutus. Subinfert protinus abbas: Non aurum a te, non argentum, seu quodlibet saeculare, quod nequaquam meae professioni competit, exigam. Verum enim vero illud quod tuae saluti, quod tuo honori, quod tuo denique officio potius congruat quaeram. Volo igitur simul et flagito, ut omnium rerum nostro monasterio pertinentium in tuo duntaxat consistentium [Col. 0994C] comitatu, custodem, advocatum ac defensorem te ab hodierna die constituas, ut ea quae a pravis quibusdam subtracta vel diminuta sunt, eidem sancto coenobio, prout tibi posse fuerit, gratanter restituas. Quod videlicet modo si irrefragabiliter te exsecuturum spoponderis, quod ego quoque sum pollicitus, protinus obtinebis. Promptissime comes universis mox ejus petitionibus annuit, insuper etiam conjugem suam testem rei hujus ac mediatricem, sicut exegerat, posuit.

His ita firmiter utrinque depactis, retulit abbas comiti omnia quae de sancto hoc viro in Dialogis beati Gregorii legerat, quod viderat, quod certo certius noverat: In monte, inquiens, qui hodie, ex vocabulo ejusdem hominis Dei, mons Sancti Mennatis [Col. 0994D] a loci incolis nuncupatur, referente beato papa Gregorio, idem vir Dei vitam solitariam duxit, ubi etiam post felicem sui transitus cursum a fidelibus est sepultus, parva admodum super ejus memoriam ecclesiola fabricata, quae hactenus, licet semiruta, durat, cujus procul dubio sanctum corpus usque hodie in eadem ecclesia requiescit, sicut hoc et a coaevis nostris, et a nostris etiam majoribus frequenter audivimus affirmari. Nam et ad commendandam venerabilem sancti ipsius memoriam memorabile usque in hanc diem miraculum in eodem loco peragit omnipotens et mirabilis Deus. Prope siquidem ipsam ecclesiam fonticulus perspicuus oritur, qui videlicet in usibus viri Dei, dum adviveret, fuisse non immerito creditur. [Col. 0995A] Hunc refert antiqua incolarum traditio per ipsum viri Dei sepulcrum habere meatum. Quam profecto aquam feminae, geniali lacte carentes, dum devote perbiberint, protinus abundantia coelestis gratiae mirabiliter eorum ubera replet, et lactis copiam affatim subministrat; quodque magis mirandum est, idipsum etiam quibusque lactantibus fertur animantibus provenire.

His comes acceptis, laetitia simul et confidentia magna repletus est, et ad exquirendum, imo ad quaerendum tam incomparabile margaritum totis viribus animum impulit. Perrexit itaque protinus comes cum abbatibus supradictis Alifas, indeque post biduum properavit Telesiam. Inter eundum autem, quemdam nutu divino rusticum duas ligneas capsas ferentem offendunt, quas dato mox pretio [Col. 0995B] emptas ad recondendas in eis corporis sancti reliquias secum vehunt. Maxima siquidem fide fidens, procul dubio se reperturum quod cupiebat sperabat. Ubi advenit Telesiam, et comedit . . . . . candente sancti desiderii flamma in pectore, minime id differendum seu recrastinandum passus, confestim illuc cum eodem abbate profectus est, paucis secum assumptis, ut suspicionem nemini faceret. Cavens tamen ne si forte vicini incolae hoc praesentiscerent, nullatenus id fieri paterentur, armatos aliquot de castro, quod dicitur Tocius, illuc convenire mandavit.

Cumque ad oratorium conductum venissent, et facta oratione foras egressi essent, advocans quemdam fratrum qui inibi commanebat, praefatus abbas, et oratorium illud rursum ingressus, coepit ab eo [Col. 0995C] disquirere utrumnam certius sciret locum in quo beati Mennatis corpus quiesceret. Tum ille: Sicut ex majorum, inquit, traditione, mi Pater, accepimus, certum habemus eumdem eximium Dei confessorem in ecclesiola ista pausare; sed certus pro certo locus quo lateat cunctis manet incertus. Illis ergo in haec verba egressis, iterum comes nimium anxius et morarum impatiens, cum abbate et aliis aliquot ecclesiam ipsam ingrediens, eamdemque undique curiose perscrutando circumiens, maturabat id propter quod venerat agere; sed ignorabat in quem potissimum locum deberet manus injicere. Verum cum ipsius oratorii pavimentum prae vetustate simul et injuria scabrum totum videretur atque defossum; ante crucem tantum, quae inibi stabat, aliqua illius [Col. 0995D] particula remanserat solida, propter quod plerique suspicabantur in eodem loco sanctas jacere reliquias. At comes nequaquam hoc verisimile reputans, et iterum ecclesiam iterumque regyrans, aliquod lucidius indicium exquirebat. Tandem vero secus altare vir valde devotus pertransiens, respexit subito post illud sancti viri imaginem cingulo tenus depictam, et proprii nominis apicibus insignitam. Exclamat continuo prae laetitia, quasi non jam imaginem, sed ipsam rei veritatem, ipsas sancti Dei reliquias cerneret. Accurrunt omnes, videntesque figuram sancti viri ac litteras gavisi sunt, minime jam dubitantes reperturos se protinus quae quaerebant.

[Col. 0996A] Primus itaque idem comes Christum invocans, terrae fossor accedit. Sequuntur et caeteri. Et primam quidem soli ipsius faciem quasi arenariam calci commistam inveniunt. Qua mox egesta, terram reperiunt, et ea rursum defossa, impingunt in calceum pavimentum. Itaque se voti compotes aestimantes, magna cum aviditate illud dirumpunt; sed eo remoto, in puram terram iterum incidunt. Eo igitur magis instare, et terram ipsam aliquanto altius fodere; quam cum nihilo segnius ejecissent, pavimentum item de tegulis reperiunt, et eo quoque omni instantia dissipato, tertio iterum in similem priori terram deveniunt. Itaque fatigati, quasi diffidere et relinquere coepta parabant, cum fervor fidei ac devotio comitis quiescere nullatenus acquiescens, [Col. 0996B] magis ac magis coepit instare, inventamque terram instantius mandat eruderare. Quod dum fieret, tandem ad lapidem quo sanctum contegebatur corpus attingitur, eoque caute ac diligenter sublato, thesaurus omni pretio pretiosior invenitur, integrum scilicet et illibatum in ossibus Mennatis beatissimi corpus. Jam vero quis enarrare pergat laudes et gratiarum actiones in Deum, gaudia et gratulationes in homines? Sed quoniam sepulcri ipsius medietas ita sub altare sita erat, ut sine illius violatione moveri vel levari nullomodo posset, consuluit abbas ut archiepiscopo Beneventano id significaretur, quatenus ejus permissione liceret eis et altare confringere, et sepulcrum cum corpore simul, ut erat, levare. Verum comes prudentiori consilio usus: [Col. 0996C] Nequaquam, ait, ne forte archiepiscopus non solum altare non violari, sed nec etiam corpus nobis auferre permittat imo fortasse prohibeat; nosque postmodum si fecerimus, incurramus non leve peccatum; si non fecerimus, incurramus nihilominus voti simul fastigiique dispendium: et si non possumus, inquit, quod volumus, velimus id quod possumus.

Cum maxima igitur devotione ac reverentia jussit levari sacras reliquias, atque in duabus capsidibus ligneis nimis diligenter locari. Sicque acceptis illis cum laudibus et canticis, gaudentes ac triumphantes inde progressi, eodem die qui erat pridie Kalendas Aprilis ad villam, quae Squilla dicitur, applicuerunt, ibique in excubiis sancti corporis noctem integram peregerunt. Altera vero die, quia Sabbatum, [Col. 0996D] Palmarum solemnitatem praecedens, illucesce bat, innumera tam cleri quam populi multitudine confluente, accipientes sanctas confessoris Christi reliquias, pedester comes ipse cum omnibus qui convenerant per millia circiter [(2) 1Kb] profecti, cum ingenti tripudio et laetitia, cumque hymnis et confessionibus Cajatiam detulerunt, easque super altare beatissimae Dei genitricis Mariae decenti honore ac reverentia posuerunt, glorificantes ac benedicentes Dominum, qui non deserit confidentes in se et de sua misericordia praesumentes. Acta autem sunt haec anno Incarnationis Dominicae millesimo nonagesimo quarto, ad honorem [Col. 0997A] et gloriam ejusdem Dei et Domini nostri Jesu Christi, cui simul cum Patre et Spiritu sancto sit decus et gloria, laus et gratiarum actio, et nunc et semper, et in saecula saeculorum. Amen. Haec igitur sacrae hujus solemnitatis est causa, haec veneranda cunctis [Col. 0998A] celebritatis hodiernae materia. Et ideo quam bonum et quam jucundum, quam dignum quamque justissimum est ut, in translatione sacri corporis, omni tripudio gaudeat plebs devota fidelium, cui non dubium est congratulari exercitum etiam angelorum.




[Col. 0997]
NARRATIO DE CONSECRATIONE ET DEDICATIONE ECCLESIAE CASINENSIS, AUCTORE LEONE MARSICANO.
(MURATORI, Script. Ital., t. V, p. 76.)

[Col. 0997B] Operae pretium mihi videtur, ad laudem et gloriam omnipotentis Dei, qualiter hujus sancti et venerabilis coenobii nova ecclesia, quove tempore vel a quibus personis funditus renovata, constructa et dedicata sit, ad posterorum memoriam litteris utcunque mandare. Sicut enim detestandi sunt qui ea quae noverunt celanda, revelant, ita nihilominus ingrati sunt qui ea quae multorum aedificationi profutura praeviderint, celant. Et quamvis non sicut decebit id enarrare me posse confidam, melius tamen hac mea imperitia aliquo modo puto scribendum, quam ad non parvum nostrum dedecus scribendi negligentia reticendum.

Cum igitur sanctissimi et eximii Patris nostri Benedicti in hoc ejus venerabili monasterio Casinensi, [Col. 0997C] quod ipse quondam strenue, Deo duce et fautore, primum construxerat, venerandae memoriae domnus Desiderius, septimus et tricesimus successor, divina dispositione ordinatus esset, omnipotenti Deo adeo charus exstitit ac devotus, ut quod suo fideli famulo Benedicto olim promiserat, videlicet quod locus hic, quem tunc gentibus vastandum diripiendumque tradere censuerat, in majorem quam tunc erat statum, famam et gloriam venturus esset, constat ab hoc inchoari et perfici voluisse, cui tantam suae pietatis gratiam meritis Patris Benedicti concessit, ut inter ferocissimas Northmannorum gentes, quae non ante multos annos finitimas quasque et contiguas terras occupaverant, tam pacifice tamque quiete consisteret, ut non solum mediocres viri, verum etiam ipsi [Col. 0997D] eorum principes ac duces libenter ei obedire, ejusque voluntati non aliter quam sui patris ac domini in omnibus parere studerent, nullusque circumquaque manentium esset qui non ejus gratiam et benevolentiam desideraret. In tali igitur pace ac tranquillitate divinitus constitutus, post nonnullas hujus sancti coenobii a se nobiliter aedificatas officinas atque constructas, tandem aliquando ad renovandum a fundamentis ecclesiam, quae revera et crescenti in dies fratrum numero, parva et pretiosissimo [Col. 0998B] beati Patris Benedicti corporis thesauro indecens erat, non sine divino instinctu animum adjecit, quae videlicet, ut compendio loquar, anno ab Incarnatione Domini millesimo sexagesimo sexto omni nisu et studio aedificari coepta cum atrio et porticibus suis, in quinque annorum spatio omni est gloria et decore perfecta. Cujus quidem columnas omnes universosque pavimenti lapides ab urbe Roma magno labore et non parvo pretio convexit, ipsamque ecclesiam mirificis operibus et pene temporibus istis incognitis, artificibus ex diversis orbis partibus et ab ipsa quoque regia urbe Constantinopoli maximo aere conductis, decentissime decoravit.

Parietibus autem in circuitu pulchra colorum varietate depictis, absidam, et arcum majorem, et [Col. 0998C] atrium musivo pretiosissimo adornavit. Pavimentum vero totius ecclesiae tanta tamque mirifica et pene imeffabili caesorum lapidum diversitate distinxit, ut non lapidibus, sed floribus solum vernare putes. Quae omnia videri quidem et admirari, ut dignum tamen est, comprehendi vix ab aliquo possunt. Quantitatem autem ipsius ecclesiae, et qualitatem, seu ornamenta, quoniam non fuit mei propositi ex integro in hoc sermone describere, et alio loco cum reliquis operibus praedicti domni abbatis latius, Deo volente, comite vita, pandentur, id tantum quanta gloria quantaque frequentia sit consecrata, pro posse narrabo.

Venerandae memoriae domnus Alexander II papa eo tempore sanctam Romanam Ecclesiam sapientissime [Col. 0998D] et religiosissime gubernabat. Hunc ergo domnus abbas, ut decebat, devotissimus adiit, eumque ut ad tantae ecclesiae consecrationem accedere dignaretur, oravit. Quo velociter, utpote prae cunctis ei familiarior, impetrato, Ildebrandum quoque archidiaconum, ac reliquos Romanos episcopos et cardinales officiosissime invitavit. Optimum autem mihi et non contemnendum videtur, nomina et numerum episcoporum et magnatium aliquot qui adfuere (cum universos non sit facile reminisci) memoriae [Col. 0999A] tradere, quatenus eorum numerositate, innumera etiam populi multitudine, qui tunc undique terrarum confluxit, ipsius dedicationis gloria innotescat. Sunt autem hi:

    Joannes episcopus Portuensis.
    Joannes episcopus Tusculanensis.
    Ubaldus episcopus Sabinensis.
    Alphanus archiepiscopus Salernitanus.
    Ildebrandus archiepiscopus Capuanus.
    Joannes archiepiscopus Neapolitanus
    Joannes archiepiscopus Surrentinus.
    Girardus archiepiscopus Sipontinus.
    Bisantius archiepiscopus Tranensis.
    Drogo archiepiscopus Tarentinus.
    Erasmus episcopus Signinus.
    [Col. 0999B] Petrus episcopus Anagninus.
    Honestus episcopus Verolensis.
    Ambrosius episcopus Tarracinensis.
    Leo episcopus Cajetanus.
    Pandulphus episcopus Marsicanus.
    Palumbus episcopus Soranus.
    Martinus episcopus Aquinensis.
    Guilelmus episcopus Theanensis.
    Joannes episcopus Calenus, sive Foriclaudiensis, ut est in bulla Alexandri II.
    Petrus episcopus Venafranus.
    Goffridus episcopus Aversanus.
    Joannes episcopus Picaenus.
    Maraldus episcopus Pestanus.
    [Col. 0999C] Albertus episcopus Bojanensis.
    Rogerius episcopus Civitatensis.
    Campo episcopus Draconariensis.
    Stephanus episcopus Trojanus.
    Balduinus episcopus Melfitensis.
    Joannes episcopus Cannensis.
    Robertus episcopus Florentinensis.
    Nicolaus episcopus Termulensis.
    Guilelmus episcopus Larinensis.
    Petrus episcopus Guardiensis.
    Joannes episcopus Vigiliensis.
    Innacius episcopus Monorbinensis.
    Guilelmus sive Guibertus episcopus Rubbes
    Datto episcopus Ostunensis.
    Petrus episcopus Monopolitanus.
    [Col. 0999D] Joannes episcopus Juvenatiensis.
    Maynardus episcopus Arianensis.
    Arnaldus episcopus Acherontinus.
    Constans episcopus Venusinus.
    Ugo episcopus Hydruntinus.
    Goffridus episcopus Perusinus.
    Theobaldus electus Castellanus, qui videlicet altero post dedicationem die episcopus consecratus est.


At ex originali diplomate Alexandri II, quod est in archivo Casinensi, habentur praeterea hi praelati ecclesiastici interfuisse huic ecclesiae Casinensis consecrationi, videlicet:

    Idebrandus archidiaconus S. R. E.
    Petrus Dam. Ost. episcopus


[Col. 1000A] Et post episcopos omnes ni cardinales subscribunt jam dicto diplomati.

    Ego Firminus card. S. R. E.
    Leo card. . . . . .
    Stephanus card. presbyter.
    Landulphus card. presbyter.
    Leo card. presbyter, pro omnibus presbyteris cardinalibus, diaconibus et clericis S. R. E.


Monachorum vero quot millia cum suis abbatibus ad tantae festivitatis gloriam convenerint, nequaquam recoli, quia nec videri quidem omnes potuerunt.

Principes autem Capuani, Richardus, et Jordanus filius ejus, et Jordanus Patruus, Gisulphus princeps Salernitanus, Pandulphus princeps Beneventanus, [Col. 1000B] Sergius dux Surrentinus, Raynulphus comes.

Caeterorum autem potentium comitumque, seu nobilium omnium circumquaque terrarum tanta adfuit multitudo, ut eorum numerum nedum nomina recensere, multae otiositatis indigeat. Quid autem populorum turbam memorem? quae proculdubio tanta exstitit, ut non modo totius monasterii ambitum, non modo omnium officinarum etiam tecta compleverit, sed et ipsa quoque itinera ab ipso vertice montis usque ad radices ejus ita frequentia constipatione sua repleverit, ut vix alicui fortissimo aliquo modo inter eos gradiendi facultas esset.

Omnibus igitur his summo gaudio praecipuaque devotione tantae festivitatis gratia congregatis, summo, ut oportuit, honore dedicata est praefata ecclesia [Col. 1000C] prima die Kalend. Octobrium, die Sabbati, anno divinae Incarnationis 1071, ind. IX, cum quinque altaribus suis, ex quibus videlicet duo, id est S. Benedicti et S. Joannis praefatus venerabilis papa Alexander manu propria consecravit: altare vero Sanctae Mariae Joannes episcopus Tusculanensis; Sancti vero Georgii Ubaldus episcopus Sabinensis; Sancti autem Nicolai Erasmus episcopus Signinus conseerarunt.

Peractis itaque omnibus, et missa a Romano pontifice solemniter celebrata, multisque a populo oblatis donariis, et non tantum iis qui tunc aderant, sed et universis qui per continuos octo dedicationis dies festivitatis devotione conventuri essent, ab eodem beatissimo pontifice absolutione data, unusquisque [Col. 1000D] gaudens et exsultans recessit ad propria. Hujus autem absolutionis gratia tanta devotione tantaque frequentia per continuos octo dies huc undecunque concursum est, ut quasi non se fidelem putaret qui particeps tantae solemnitatis non fieret. Haec omnia ita fuisse nemo legentium ambigat, quae utique non ab aliis tradita, sed revera propriis oculis visa descripsimus. Transactis vero a dedicatione hujus ecclesiae tribus annis, totidemque mensibus, anno videlicet a Salvatoris Nativitate 1075, incipiente III Non. Januarii, ecclesia B. Bartholomaei apostoli, quae ad occidentalem partem majoris ecclesiae satis decenter sita est, cum grandi iterum laetitia et exsultatione cunctorum fratrum honorifice dedicata est a Joanne [Col. 1001A] Sorano episcopo, ubi etiam non minima particula brachii ejusdem beati apostoli in argentea capsella venerabiliter recondita est.

Eodem etiam anno, post octo circiter menses, reliquae duae basilicae pulcherrimae in extremis exterioris atrii turrium modo hinc inde locatae, pari studio et honore sacratae sunt 4 Idus Septemb.; quarum alteram, quae a dextra parte ad honorem B. archangeli Michaelis constructa est, praedictus Joannes Soranus episcopus, alteram vero, quae a laeva, ad honorem B. apostolorum principis Petri fundata est, Leo episcopus Aquinensis divino numini, ipso domno abbate omniumque fratrum praesente conventu, cum magna laetitia et devotione sacrarunt.

Porro cum ab hac dedicatione annus jam quartus [Col. 1001B] decimus, et ab Incarnatione Dominica millesimus et nonagesimus volveretur, tribus jam annis, et tribus ac sexaginta diebus, transitu reverendae ac semper honorifice memorandae memoriae Desiderii abbatis elapsis, praesidente atque jubente domno Oderisio, reverentissimo atque dignissimo successore ipsius, dedicata est ecclesia sancti confessoris Christi Martini, quam praedictus venerabilis abbas Desiderius in loco ipso ubi olim a beatissimo abbate Benedicto constructa fuerat, circa portam scilicet monasterii, mirifice ac pulcherrime in sexdecim marmoreis columnis erexerat, quamque tam musivo quam etiam diversis picturarum coloribus optime decoraverat. Dedicata est autem XIV Kal. Decemb., ipsa videlicet die octavarum ejusdem beatissimi confessoris [Col. 1001C] Christi Martini, feria II, cum tribus altariis suis, ingenti frequentia ordinis diversi virorum, et maxima universorum laetitia, quorum primum atque praecipuum in honore ipsius B. Martini dedicavit vir venerabilis domnus Joannes episcopus Tusculanensis; illud autem quod ad dexteram ipsius basilicae situm est, in honore S. Erasmi martyris consecravit domnus Raynaldus episcopus Cajetanus, qui ipso anno ex hoc nostro monasterio eidem ecclesiae datus fuerat episcopus: tertium vero, quod a parte sinistra statutum est, in honore gloriosi confessoris Christi Ambrosii benedixit domnus Honestus, reverentissimus episcopus Verulanus. Fuere autem cum eis in hac dedicatione episcopi etiam alii tres id est [Col. 1002A] Lambertus Alatrinensis, Roffridus Soranus, nec non et Leo episcopus Venafranus. Quod autem tandiu post Patris Desiderii transitum consecratio basilicae hujus dilata est, hoc fuit in causa, quia et picturae partem aliquam, et pavimenti non modicam, ad complendum, morte praeventus idem abbas reliquerat. Quae omnia successor illius studiosissime percomplere, et addere quae necessaria, curavit, et sic eam dedicari, quatenus praemissum est, honorificentissime fecit.

Annis item post ista tribus, et tribus insuper ac septuaginta diebus exactis, anno scilicet Incarnationis Dominicae 1094, Indictione secunda, mensis Januarii die tricesima, secunda feria, dedicata est ecclesia Beati Andreae apostoli, praesidente, atque [Col. 1002B] jubente jam dicto abbate domno Oderisio, qui eamdem basilicam a fundamentis exstruxerat ab orientali parte majoris ecclesiae, inter absidam videlicet ipsius et domum infirmorum, habens coemeterium fratrum a latere dextro, a sinistro vero claustrum, licet parvulum, tamen pulcherrimum. Dedicata est autem a Dom. Raynaldo Cajetano episcopo, jam superius memorato, cum ingenti devotione et exsultatione fratrum universorum, ea nimirum die qua castrum quod Frattae dicitur, ultra omnem spem, meritis beatissimi Patris Benedicti, miseratione divina, recepimus, quod videlicet triennio ante a vicinis Northmannis furatum nobis fuerat atque pervasum, sed die XIII. . . . . Domino auxiliante receptum, atque ob sempiternam illius triumphi [Col. 1002C] memoriam in eadem die consecrationis hoc solemne statutum. Est autem praedicta basilica instituta ad utilitatem infirmorum fratrum, lignis quidem ac tegulis firmissime contignata, fenestris vitreis optime decorata, diversis sanctorum historiis pulchra colorum varietate depicta, pavimento quoque multimoda incisione marmorum artificiose constructa. Quodque omnibus his est longe praecipuum, multis ac praeclaris tam apostolorum quam Martyrum nec non et confessorum Dei reliquiis studiosissime consecrata. Quorum omnium nomina cum reliquarum ecclesiarum pignoribus pariter suis in locis, Domino juvante, scribemus.




[Col. 1003]
PETRI DIACONI AC BIBLIOTHECARII SACRI CASINENSIS ARCHISTERII, DE VIRIS ILLUSTRIBUS CASINENSIBUS OPUSCULUM Ex celeberrima bibliotheca Barberina depromptum, notisque illustratum studio et opera Joannis baptistae MARI, Romani, Sancti Angeli in foro Piscium canonici.
(MURATORI, Script. Ital., V, 1.)





MURATORII PRAEFATIO.

Primus qui hunc Petri Diaconi Casinensis monachi et bibliothecarii libellum e tenebris in publicam lucem deduxit, fuit Joannes Baptista Marus, Romanus, S. Angeli in foro Piscium canonicus, qui descriptum ex ms. codice bibliothecae Barberinae una cum supplemento Placidi monachi Casinensis, suisque notis, edidit Romae anno 1655. Tum recusus est liber in bibliotheca Patrum, tom. XXI, pag. 345. Parisiis quoque anno 1666, ac demum in Bibliotheca ecclesiastica a cl. viro Joanne Alberto Fabricio, Hamburgi anno 1718. Auctoris nobile genus, acta, et scripta nihil est quod ego recenseam, quum, praeter alios de ecclesiasticis scriptoribus agentes, Marus ipse in notis multa de eo attulerit, ut actum agerem, si plura referrem.





ILLUSTRISSIMO ET REVERENDISSIMO D. J. BAPTISTAE BARSOTTO DE PUCCINIS Praeposito Isnensi, protonotario apostolico, sacrae Caesareae Majestatis consiliario, ac eminentissimi cardinalis ab Harrach cubili praefecto.

Accedit ad te, Illustrissime domine, libellus iste gemina de causa, sponte mea, et jure suo: etenim tantam humanitatem, sapientiam, nobilitatemque in te omnes suspicimus, ut non minus orbis universus litteratorum tibi per benevolentiam connectatur, quam olim catena Homerica tellus coelo conjuncta fuit; neque id mirum mihi, qui singularem tuam indolem perspexi, per quam instauratur apud nos Pythagoricus ille concentus, quem apud superos auditum veteres memorant. Virtutibus scilicet ac nobilitate abundas, quae tam jucunde, tam amabiliter tam canore penes homines accipiuntur, ut harmoniam plusquam terrestrem efficiant. Testatur genus et proavos tuos non modo Lucensis patria, quae agnoscit in tuis sanguinem suum, sed illa nobilium animarum parens et altrix Polonia, quae Joannem Baptistam Puccinum avum tuum Italicorum secretorum apud Augustum Sigismundum conspexit et participem et interpretem; quem in Germaniam ad Ferdinandum II Caesarem aliosque complures principes legavit regiae voluntatis administrum gratum omnibus nec sine ornamento ac praerogativa ab ipso Caesare principibusque dimissum. Tuas vero virtutes, si per modestiam licet, non sola Roma, non sola Germania, sed omnes pene provinciae ad quas fama tuae dexteritatis pervenit, laudant et probant. Bohemia certe debet tantum tuae fidei ac prudentiae, ut eminentissimus Pragae archiepiscopus non alium delegerit ac velit Romae suarum rerum curatorem quam te. Nunquam orationis finem facerem, si vellem reliqua et innata vel collata tibi a principibus ornamenta describere; et praeterea tuae modestiae injuriam facerem, et fortasse feci; sed haec fuere indicanda ut constaret libellum istum sponte sua ad te accedere. Magnes est virtus; non modo corda, sed etiam opuscula hoc magnete trahuntur.

Verum non modo sponte sua, sed etiam jure suo ad te properat, tibique debetur. Quisnam ignorat quantum ames sacram Divi Benedicti familiam? quanta mediteris ad illius splendorem augendum? quanta pietate Sublacense coenobium frequentes, colas et venereris? nec immerito. Hic enim summus ille Christianae Sanctimoniae athleta et magister per ingens miraculum venenata pocula elusit, Stygias insidias evasit, tam insignis deque Ecclesia optime meriti ordinis fundamenta jecit; quodque stupendum est, tot in dies e coelo largitur fluenta gratiarum, ut videatur esse locus hujusmodi officina coelestis liberalitatis, ut omittam summorum pontificum Paschalis II, Urbani V, Leonis IX, Clementis III et VI, Eugenii IV, Joannis X, Benedicti VI, ac ipsius sancti Gregorii Magni testimonia, quibus Sublacense Benedicti sacrarium commendatur, tanquam et Ecclesiae thesaurus, et Benedictinae Familiae seminarium.

Porro hic liber est scriptus a Petro Diacono monacho ac bibliothecario Casinensi, nec aliud complectitur quam notitiam lucubrationum, moresque vivorum illustrium Casinensium, hoc est propria et immortalia ornamenta ejusdem ordinis, cui tu tantum tribuis, adeoque ad te jure suo accedit, tuo etiam patrocinio et aere sublevandus. Vale.

Joannes Baptista MARUS F.






J. BAPTISTAE MARI PRAEFATIO.
[Col. 1005]

[Col. 1005A] Dialogos Victoris papae tertii [(1) 1Kb] , olim Desiderii abbatis Casinensis, inter blattas et tineas conflictantes, annis praeteritis e Vaticana bibliotheca depromptos, cum in lucem protraxerimus, quidam diobolaris sciolus illis perlectis, virtutes Casinensium nos nimis extollere conquestus est; critica fronte asserens perpauca aut nulla fuisse ea ad quae perscribenda et pervulganda ingenium Casinenses contulerint; neminemque fere se in gravioribus conscribendi laboribus exercuisse, honestissimae gloriae stimulis concitatum aliquid exarasse. Hactenus nimis profecto patienter hominem insulsius obtrectantem audivimus, cujusque etiamsi omnia dicta referre vellemus, plane esset otio nostro abuti, praesertim cum scriptis prodigia se editurum elato supercilio promiserit.


O rem ridiculam, Cato, et jocosam,
Dignamque auribus, et tuo cachinno!

[Col. 1005B] Licet enim ordo monasticus semper obtrectatores suos habuerit, ut recte prodiderunt SS. Hieronymus pluribus in locis, et Chrysostomus in illo praeclaro vitae Monasticae Clypeo, et alii antiquiores; nunquam tamen audacius hoc nostro saeculo id factum est ab impudentibus haereticis, apud quos in tantam devenit detestationem idem monasticus ordo, ut nonnulli solo intuitu a librorum quamvis optimorum lectione abstineant, quod monachi nomine sint tantum praenotati; locumque etiam proverbio plerumque faciant, monacho indoctior, quae risum quoque movere possent Heraclito obstinate lugenti: imo nec defuit quidam misogramma, qui in detestationem atque derogationem monachorum scribere non erubuerit, verecundante charta, et ipso atramento in minium verso ad tantum impudentiae promptuarium, nonnullos sanctos Patres monastico titulo designatos, ut opera eorum in dubium revocaret, nunquam fuisse in monachorum numerum adscitos; dementissime existimans tam solidum validumque esse [Col. 1005C] hoc unicum, enerve ac ficulneum argumentum, ut exsolutus perinde fuerit onere caetera probandi. Et, quamvis nimis falsa non sint refellenda, ne videantur posse esse credibilia, ut recte dixit sanctus Athanasius epistola ad Epictetum, approbante santo Epiphanio haeres. 77; attamen nos, ne in superbiam vel ignorantiam silentium (licet noscamus quam nobis sit curta supellex) iste nugivendulus accepturus sit; haud ignorantes insuper multos homines esse judicii parum firmi, qui nihil audiunt leguntve quod non credant, nisi refutatum sciant; nulla interposita mora, memores Ulpiani sententiae de verb. signif. l. 22. § 1: Minus solvit, qui tardius solvit: nam et tempore minus solvitur; praeclarique etiam magni auctoris dicti: Barbaris cunctatio servilis: statim exsequi, regium: opusculum istud pro re nata inter tenebras delitescens de Viris illustribus Casinensibus a clarissimo viro Petro Diacono monacho ac bibliothecario ejusdem coenobii conscriptum, hactenus [Col. 1005D] ineditum, a pluribusque viris eruditis diu quoque expetitum, nobis e celeberrima Barberina bibliotheca suppeditatum singulari humanitate ac beneficentia V. clar. Caroli Moroni, ad maledicta istius obtrectatoris evertenda ipsumque convincendum, tibi vero, benigne lector, et bono publico promulgandum duximus; cui etiam ob argumenti similitudinem [Col. 1006A] adjungimus Supplementum manu exaratum virorum pariter illustrium Casinensium, per Placidum Romanum monachum, ac diaconum ejusdem archisterii conflatum. Parvum quidem atque exiguum fatemur (neque enim res tam numero et magnitudine, quam pretio et pondere, aestimandae sunt), sed accurate cogitateque scriptum a nostro Petro, qui anno 1115, quo in vivis agebat, multa prodidit quae historiam Ecclesiae illustrant, ut legere est apud Leonem Ostiensem in Chronico Casinensi, cujus tertium librum ipse supplevit, et quartum ei adjecit: pergratum ac utilem futurum etiam iis qui scientiarum studiis ducuntur, auctorum librorumque cognitione capiuntur. Multa sane in hoc opusculo, maximeque in nostris indicantur notis, quae publicam merentur lucem, dum ex abditis diversorum educitur veterum scriptorum notitia, quorum libri intercidisse credebantur; qua spreta librorum auctorum notione, in tenebris forsan perpetuo jacuissent; et, ut tumulus [Col. 1006B] corpus contegit, sic nomen eorum in omnem fere aetatem obruisset, eorumque dein lucubrationes in privatis sepultae bibliothecis remansissent, magno certe rei litterariae damno; cum hac tempestate magna doctrinae pars existimanda sit, scire qui libri auctorum legendi, qui non legendi sint. Necessarium enim est haud ignorare qui scripserint, et de quibus scripserint, fontesque nosse unde hauriri possint ea quae vel ad scientias alendas, virtutes procreandas, vel detestanda vitia, magno usui sint futura; cum absque Bibliothecis ferme inermis sit religio, et inanis sapientia. Haec autem consideratio, et per se jucunda, ac ingenuo homine digna est, cum ad delectum auctorum, tum ad excitandos animos studiosorum plurimum faciat: quemadmodum Miltiadis trophaea Themistoclem dormientem excitabant; sic doctorum hominum volumina, quae in hoc libello commemorantur, ad laborem, laudemque studiosorum animos inflammare debebunt. Et sicut [Col. 1006C] omni solatio viri docti privari videntur, cum illis lectio interdicitur, ut olim nonnullis irrogatum hoc poenae genus legitur a Tiberio apud Suetonium: Quibusdam, inquit, custodia traditis, non modo studendi solatium ademptum, sed etiam sermonis, et colloquii usus: sic omne solamen ex lectione recipiunt. Fassus est id Angelicus Doctor, qui sacrarum litterarum monimenta tanti faciebat, ut de more diceret, se unius B. Chrysostomi homitias, urbi Parisiensi divitiis omnibus refertissimae, sed vel ipsis imperiis, serio anteponere. Libri profecto velut studiorum instrumenta medullitus delectant, colloquuntur, consulunt, et viva quadam nobis, atque arguta familiaritate junguntur. Sola denique scripta sunt, quae mortales quadam famae immortalitate perpetuant, et actibus veterum, quos traducunt ad posteros, nullam permittunt obrepere vetustatem; docet Petrus Blesensis epist. 77. Unde vere Martialis:

Chartis, nec furta nocent, nec saecula praesunt,
Solaque non norunt haec monumenta mori.
[Col. 1006D] Possidius namque in calce Vitae sancti Augustini, ejus perpetuam fore memoriam ob libros conscriptos, haud falsus vates confirmavit; adducto etiam hoc saecularis poetae de se loquentis epitaphio, quod tumulo suo adscribi voluit:

Vivere post obitum vatem, vis nosse, viator?
Quod legis, ecce loquor: vox tua nempe mea est.
[Col. 1007A] Praeterea operae pretium est nosse, non solum innumerabiles fere monachos ex hac nobilissima academia Casinensi prodiisse cujusvis doctrinae genere refertos; verum etiam assidua fuisse diligentia, pietate ac intentione, sanctorum Patrum, aliorumque virorum doctorum volumina exscribendi; ut postea in rebus dubiis ad Mss. codices et antiquos impressos, ex quibus verae lectiones restituuntur, tanquam ad oracula quaedam tutissime viri docti, ac eruditi confugere valerent; quod lege caverunt prudentissimi imperatores Theodosius et Valentinianus, lib. I. Cod. Theodos., De responsis prudentum: cum non modo auctoribus plerisque deficimur, sed etiam hi, qui ad manus, non aeque omnes emendati sunt. Unde plane ridiculi censeri debent, qui emendatone, an inemendato libro utantur, sua nihil putant interesse; cum certe si depravatis utimur codicibus, nil aliud supersit, nisi, ut Ixioni similes umbram pro re, errorem pro scientia amplectamur. Praemissa hac igitur animadversione, subnectenda venit haec observatio, [Col. 1007B] tantam nempe diligentiam in accurate exscribendo fidelium illam prisci aevi pietatem adjunxisse; ut nec promiscue omnibus Evangelium, Psalterium aut Missale exscribere licitum fuerit; sed perfectae aetatis homines huic muneri eligebantur, ut errores magis caverent. Quod notatum legitur in capitulari Aquisgranensi, cap. 72: Si opus est Evangelium, vel Psalterium, et Missale scribere, perfectae aetatis homines scribant cum omni diligentia. Et quidem nullus labor, qui manibus exercetur, magis monachis convenit, quam officium scribendi; cum illud sit manu hominibus praedicare, digitis linguas aperire, salutem mortalibus tacitam dare. Vide quae Gerson late disputavit integro libro De laude scriptorum, hoc est exscriptorum, sive amanuensium; ac Trithemium, qui pariter integrum De laudibus ipsorum conscripsit librum: adi Theophilum Raynaudum societatis Jesu, alterum pene Didymum Chalcenterum de bonis, ac malis libris partit. III, erotem. 4, fol. 309. [Col. 1007C] Tantaque etiam industria, ac studio incredibili insuper usi esse traduntur, ut continuo velut uno opere eamdem incudem diu noctuque tundentes, scriptos Codices aliqui artificiose conglutinarent, mira animi attentione corrigerent alii, rubro caeteri exornarent, Theodosii imperatoris exemplum imitantes, qui cum a publicis vacaret, libros sacros tanta elegantia scriberet, ut Calligraphi nomen inde acceperit; testis est Raderus in Aula sacra, cap. 6. Imo illotis manibus sacros codices contingere piaculum ulterius existimaverunt. Quod simile quidpiam etiam a Gentilibus factitatum reperimus, ita tamen, ut praeter manus, etiam pedes, auresque lustrarent. Plutarchus, orat. II, De esu carnium, ita loquitur: Quanquam nos fortasse peccamus, qui libros istos attingimus non lustratis manibus, pedibus, auribus. Quam vero gratus divinae bonitati esset labor iste exscribendi, perspicuo ac evidenti miraculo declaratus agnoscitur; dum Trithemius memorat, De [Col. 1007D] laudibus scriptor. man., cap. 6, fuisse in quodam coenobio Benedictinorum quemdam monachum, qui in scribendis ad ornatum bibliothecae voluminibus, sedulum, elaboratumque ponebat studium; ita ut quotiescunque a divino potuisset vacare officio, ad secreta cellae se conferens huic sancto labori insisteret; unde et multa sanctorum opuscula cum ingenti devotione descripserit. Hujus mortui ossa cum post multos annos exhumarentur, tres digiti dextrae manus, quibus tot volumina scripserat, tam integri et incorrupti inventi sunt, ac si eodem tempore sepulcro fuissent impositi; reliquum autem corpus, ut moris est, consumptum ad ossa fuerit. Simile etiam factum de Richardo Anglo Praemonstratensi legere est apud Caesarium lib. XII, cap. 47. Hinc viri pietate ac eruditione insignes, divinam providentiam tanti habere laborem istum exscribendi animadvertentes (ne multa sanctorum Patrum, ecclesiasticorumque scriptorum monumenta perirent, [Col. 1008A] quod facile evenisset, nisi monachorum opera ad posteros fuissent transmissa) in florentissimam academiam Casinensem, veluti litterarum tunc temporis seminarium, innumerabilem pene Mss. ac impressorum copiam transtulerunt; ita ut hodie in tota Italia nulla sit paulo celebrior bibliotheca, quae non aliqua ex parte ipsorum nobilibus thesauris locupletetur. Vide quae notavit noster Petrus in Auctario histor. Casinens. lib. III, cap. 62, edit. Venetae, de libris, quos solum Desiderius abbas, deinde Victor Papa tertius, exscribi curavit; et tunc non immerito fidem nobis dabis; velleque propterea sacrum Asceterium Casinense eruditionis merita laude spoliare, est rem manifestam negare, non secus atque olim Zeno motum e rerum natura sustulit, nivi candorem detraxit Anaxagoras; et Soli concessam ab omnibus astronomis magnitudinem Epicurus. Facessant denique haec ludicra risu potius despicanda, quam disputatione seria confutanda; et producamus, post [Col. 1008B] fabulam tantam istius polymythi sycophantae, id, quod illustris ille ecclesiasticae antiquitatis praeco cardinalis Baronius tom. IX anno 716, suis Annalibus de Casinensibus intexuit: Sed et illud, inquit, absque trepidatione mendacii asseri jure potest: nullum unquam toto Christiano Orbe exstitisse aliquando monasterium, ex quo tot viri sanctitate conspicui, atque doctrina, tanta numerositate, ad regimen sanctae apostolicae sedis adsciti fuerint; ut plane dici possit fuisse idem aliquando seminarium sacrorum antistitum, prout quae suo loco dicturi sumus manifeste docebunt. Vertat nunc igitur se in omnes formas Proteus iste, et Casinensium academiam, ut libet, oppugnet simul cum iis qui in ipsa faece ignorantiae volutati, omnibusque pudoris repagulis perfractis, otiosam appellarunt, omnisque rei litterariae expertem etiam crediderunt. Haec tibi, benigne Lector, significare voluimus, umbraticos impugnatores, dentesque Theoninos Casinense archisterium coenobitarum sanctitate, ac doctrina celeberrimum non [Col. 1008C] metuere, cum tantorum doctorum refugium sibi ipsi patere videat; totque ex se tanquam praeclaros genuisse filios, qui ingenii sui monumentis, omnique honarum litterarum genere Christi Ecclesiam locupletarunt. Veritas defensore non eget, et mendacium plerumque cadere nullo impellente, ac se ipsum subvertere, dixisse Augustinum memor esto. Demum ne mireris obnixe precamur, si non cunctos noster Petrus scriptores Casinenses, et omnes eorum, quorum meminit, lucubrationes recensuerit; praesertim cum pedem e navigio ponere animus ei non fuerit; quod facile dignoscimus e scriptis ejus, uti e vestigio Hercules: sed pro certo habendum, multa diversorum Scriptorum monumenta, superstite Petro, adhuc in diversis privatis bibliothecis latitasse, omniaque propterea legere, aut expiscari ex animi sententia non valuisse; maxime hominem publicis, privatisque negotiis districtum, commodiori tempore omnes annotaturum. Et si forte, mi lector, haec minus ad [Col. 1008D] gustum tuum; en patrocinium: scias quod ab indiligentiae crimine tueri eum possumus, non solum exemplo, quod neque Trithemius, aut Pantaleo, aut Cornelius Callidus, cum de Germanis, neque Sammarthanus cum de Gallis; neque Ferd. Matamorus, cum de Hispanis; neque Folieta, cum de Liguribus; neque Miraeus, cum de Flandris; neque Hebediesu, cum de Chaldaeis (beneficio Vir. Clar. Abrahami Ecchellensis ex tenebris, atque obscura caligine anno praeterito eductus, eruditissimisque notis illustratus), neque alii, cum de civibus suis, aut sociis scriberent, omnes tunc simul complexi sunt; quos majori forsan adhibita diligentia, aut fortuna magis propitia complecti potuissent: verum etiam sententia Varronis, qui aiebat neminem reprehensum esse, qui stipulam reliquisset ad spicilegium quod confirmavit Columella de re rustica: In magna silva, inquiens, boni venatoris est, feras indagare: quamplurimas capere, neque cuiquam culpae fuit non [Col. 1009A] omnes cepisse, praesertim, cum munere suo quisquis bene fungitur, si avido lectori famem utcunque sedat, quamvis non penitus eximat. Et ut rem dicamus, si olim civem unum servanti civica donabatur, quamnam coronam plectere debebunt musici omnes nostro Petro, dum non unius, sed plurium illustrium virorum nomina ab interitu vindicavit, thesaurosque elucidavit invisos? Uni sapienti notum est, quanti res quaeque taxanda sit. Denique superfluam rem etiam nos non agere, cum jam de scriptoribus Casinensibus Trithemius, Arnoldus Wion, aliique abunde quoque id praestiterint, in eorum indice non tam sollicitos fuisse, inscius ne sis, quin multos non agnoverint; et quos agnovisse se referunt, singula accurate eorum postea non recitasse opuscula. Fruere igitur, studiose Lector, Casinensium laboribus, tibique persuadeas: quod si amor, studiumque litterarum te incendit (licet fateamur ingenue, multos litterarum cepisse taedium, quia vident ea facta esse inimicorum retia, quae honesti [Col. 1009B] erant animi instrumenta) ex polymathiae Casinensis thesauris aliqua istorum heroum litterariorum scripta transcribere, vel excusa cum Mss. conferre; scito nostris temporibus librorum pretium te non remoraturum; sicuti de Platone legitur, qui tres [Col. 1010A] Philolai Pythagorici libros decem millibus denarium, etiam in difficultate rei familiaris, est mercatus, ex quibus plura in suum deinde Timaeum usurpavit, ut auctor est jurisconsultus Gallus Antiq. Roman. lib. IV par. 2, cap. 16, et de Aristotele, qui creditur libros pauculos Speusippi emisse tribus talentis Atticis, quorum summa fit apud Romanos H. S. duo et septuaginta millia, teste A. Gellio lib. III, cap. 17. Nec etiam animum tuum perturbatum, ignavumque reddere debebit exemplum Nicolai V, summi pontificis, qui ducatorum quinque millia ad se Evangelium divi Matthaei Hebraicum afferenti promiserat, ut scribit Eckius homil. de Sancto Matthaeo; cum Casinenses non inducti pecunia, sed studio gloriae divinae, benevolentia, ac liberalitate paratos se offerunt tibi illa prodere; et tanquam te veterum scriniorum excussorem, manuscriptorumque exemplarium conquisitorem agnoscentes, ad illa evulganda cohortabuntur, impellent, gratique animi calcaribus insuper perurgebunt. Reminisci quoque te volumus, favore, [Col. 1010B] non odio, dignam hanc nostram esse propensissimam bene de republica litteraria merendi voluntatem: dum totum nostrum studium hisce thesauris reperiendis, tuo et bono publico impendimus. Ave mi lector, et fave.



DE VIRIS ILLUSTRIBUS CASINENSIS COENOBII.
[Col. 1009]


PROLOGUS.
[Col. 1009B]

Coactus assiduis tuis imperiis, Pandulphe praesul venerande, arduam, difficillimamque rem apicibus exarare sum orsus; illustrium scilicet virorum Casinensis archisterii librum. Opusculum isto in tempore [Col. 1009C] novum, oblivionique pene jam traditum; quod utinam qui perspexerint, cum quanta cordis id moestitia scripserim, advertere valeant: nam stupor, et hebetudo ingens nostri opplevit pectoris arcem, cur a sexcentis ferme jam annorum curriculis in Casinensi gymnasio non exstiterit, qui hunc vilibus saltem mandaret schedulis librum, et hoc non causa inscitiae, sed laborem, ac detrahentium linguas fugiendo accidit. Nunc enim illud Deiloqui est consummatum oraculum: in quo perspicimus homines semetipsos amantes, et quae sua sunt quaerentes, non quae Jesu Christi, detractionique ardentissime operam dantes. Et primo quidem a Tranquillo, Graecoque [Col. 1010B] Apollonio coeptum, sed ab illustrissimis viris Hieronymo, Gennadio, atque Isidoro apud Romanos ad finem est usque perductum. Et quamvis ab aliis nihil est tam operose actum, quod non Hieronymi eloquentia superet; post istorum tamen e mundo [Col. 1010C] recessum, nullus inventus est, qui illud ad calcem perduceret. Guido praeterea noster institutor, moribus vitaque praecipuus, ante hoc ferme septennium, opusculum scribere aggressus est illud; sed laboriosum inibi videns jacere materias ea dimisit facilitate qua coeperat: quod si ille, longe me in sermone sensuque praepollens, rem coeptam dimisit, ego qui acumine mentis iners, sermoneque impolitus, et variis rebus sum implicatus, quid acturus sum? Sed ad ea quae imminent, stylus sequens vertatur.



CAPUT PRIMUM. DE SANCTO BENEDICTO.

[(1) 5Kb] Benedictus monachorum institutor, vir egregius [Col. 1011A] ac post apostolos singularis, provinciae Nursiae exstitit oriundus, ex patre Eupropio nomine, matre Abundantia, avo Justiniano, nutrice Cyrilla. Postquam duodecim monasteria, Christo adjuvante, construxit temporibus Justiniani imperatoris, praedictas cellas sub praepositis ordinans, divino ad se facto responso, duobus angelis comitantibus, ad Evangelium praedicandum, paganosque ad Christum convertendos, Casinum advenit; ubi templa idolorum destruens, coenobium construens, circummanentes paganos ad Christum convertit. Scripsit autem jam senex in eodem Casinensi coenobio monachorum regulam, discretione praecipuam, sermone luculentam, epistolas vero duas; primam ad Remigium Rhemensem archiepiscopum; secundam ad [Col. 1012A] Maurum suum discipulum, quem in Galliis ad praedicandum direxerat, elegantissimo sermone composuit. Fuit autem temporibus Anastasii, Zenonis, Justini, et Justiniani imperatorum; sepultus vero est in Casino in ecclesia Sancti Joannis Baptistae ante altare, ubi a toto orbe venerabiliter honoratur.



CAPUT II. DE FAUSTO.

[(2) 4Kb] Faustus ejusdem Patris discipulus, septennis in Casino oblatus, et a sanctissimo Benedicto cum Mauro Casinensi praeposito in Gallias directus, post suam reversionem, beati Mauri Vitam ex jussione Abbatis Theodori lucidissime valde composuit. Claruit autem temporibus supradictorum imperatorum, sepultus autem est in monasterio Lateranensi.



CAPUT III. DE MARCO.
[Col. 1013A]

[(3) 2Kb] Marcus Patris Benedicti discipulus, et Casinensis monachus, vir egregius, et in Scripturis apprime eruditus. De adventu sanctissimi Benedicti ad Casinum; de situ loci, constructioneque coenobii elegantissimos versu composuit.



CAPUT IV. DE SEBASTIANO.

[(4) 1Kb] Sebastianus B. Benedicti monachus, Hieronymi doctoris egregii Vitam describens, legendam Ecclesiis tradidit: in qua, quae ei a puero institutio, quale in juveutute studium, quae in senectute ei scientia fuerit, lucidissime satis demonstrat.



CAPUT V. DE SANCTO SIMPLICIO.
[Col. 1013B]

[(5) 2Kb] Simplicius sanctissimi Benedicti discipulus, ac [Col. 1014A] post eum in Casino abbas effectus: Regulam, quam suus magister ediderat, publice legendam omnibus monachis tradidit. Versus quoque nonnullos de eadem re descripsit. Fuit vero temporibus Justini Junioris, sepultus autem in Casino, juxta corpus B. Benedicti.



CAPUT VI. DE LAURENTIO.

[(6) 2Kb] Laurentius ejusdem coenobii monachus, scientia antecessorum suorum post sanctissimum Benedictum nulli inferior, factus episcopus, beati Mauri vitam, ac Castrensis episcopi passionem versibus adornavit: historiam quoque Sancti Wenceslai, et [Col. 1014B] sermonem de beati Benedicti vigilia elegantem composuit.



CAPUT VII. DE CYPRIANO.
[Col. 1015A]

[(7) 1Kb] Cyprianus presbyter sub Petronace abbate in eodem coenobio monachus factus, de B. Benedicti miraculis hymnum in ejus festivitate cantandum [Col. 1016A] descripsit. Claruit autem temporibus Leonis, Constantini, et Hirenes imperatorum.



CAPUT VIII. DE PAULO.

[(8) 16Kb] Paulus Aquileiensis patriarchii diaconus, regisquo [Col. 1017A] Desiderii notarius, sub Theodemario abbate ad Casinum perveniens, monasticumque schema suscipiens, sanctitate, gravitate suo tempore singularis, philosophia quoque a pueritia eruditus, composuit in laudem beatissimi Benedicti versus elegiaco metro digestos; hymnos quoque sancti Johannis Baptistae, sanctique Benedicti; versus ad Carolum imperatorem, ad Arichis Beneventanum principem; [Col. 1018A] sanctique Fortunati episcopi vitam eleganter descripsit; homilias quoque quinquaginta, sancti pontificis Gregorii Vitam; in Regula sancti Benedicti expositionem; ac de ingressu Langobardorum in Italiam, origine regnoque eorum, historiam valde luculentam edidit. In historia autem Eutropii quam plurima adjunxit. Universas etiam lectiunculas a principio mundi usque ad suam aetatem, una cum annali computo [Col. 1019A] rhythmice composuit. Fuit, autem temporibus Caroli imperatoris. Sepultus est in eodem coenobio juxta ecclesiam sancti Benedicti ante capitulum.



CAPUT IX. DE HILDERICO.

(9) 1Kb] Hildericus, ejusdem Pauli Diaconi auditor, de origine praeceptoris sui vita, institutione, doctrina, religione, habitu, lucidissimos versus composuit.



CAPUT X. DE THEOPHANIO.

[(10) 1Kb] Theophanius diaconus, vir eruditissimus ac disertissimus, de constructione coenobii Domini Salvatoris de adventu sancti Benedicti ad Casinum, ac de [Col. 1020A] miraculis per eum inibi factis, et in laudem sanctae Dei genetricis, et de constructione monasterii sanctae Mariae in Plumbariola versus mirificos edidit.



CAPUT XI. DE BASSATIO

[(11) 1Kb] Bassatius Casinensis coenobii abbas, vir Scripturis sanctis deditus, et notitia ecclesiastici dogmatis sufficienter instructus, composuit nitido satis et aperto sermone quosdam tractatus: fuit autem tempore Ludovici imperatoris



CAPUT XII. DE S. BERTARIO.

[(12) 6Kb] Bertarius, supradicti Bassatii discipulus, ac [Col. 1021A] post eum abbas Casinensis effectus; vir genere et litteris nobilis, honestatis, religionis ac martyrii corona perspicuus. Scripsit non contemnenda opuscula, sed praecipua sunt illa quae abbas jam constitutus edidit. De sancto Luca Evangelista sermonem: de beata Scholastica homiliam descripsit: librum quoque difficillimum sententiarum tam Veteris quam Novi Testamenti patravit ipsumque anticimenon appellavit. De vita autem, et obitu ac miraculis sanctissimi Benedicti, necnon ad Angelbergam Augustam aliosque suos amicos versus mirificos fecit. Sed cum peccatis Christicolarum exigentibus, justo Dei judicio Italia ab Ismaelitis devastaretur, solusque contra eorum saevitiam ob defensionem Christianorum per decem et septem annos et . . . . acerrime expugnaret, [Col. 1021B] consilio Sarraceni habito clam navem ascendunt; et ad monasterium Domini Salvatoris, quod situm est ad pedem Casini montis venientes. [Col. 1022A] Ecclesiam intrant, ibique Bertharium martyrem Christi reperiunt. Cumque ad eum venissent, dixerunt: Tu es Bertharius, qui usque nunc Christianos defendisti, ac pro illorum liberatione ad imperatorem bis ultra montes perrexisti? justum est ergo ut pro eis mortem suscipias, ac pro fide Dei tui. Haec cum dixissent, ab eisdem Sarracenis juxta altare sancti Martini pro fide Christi capite truncatus est. Passus est autem temporibus Ludovici imperatoris: sepultum vero est ejus sacratissimum corpus juxta ecclesiam Sancti Joannis Baptistae in capitulo Casinensi.



CAPUT XIII. DE AUTHPERTO.

[(13) 6Kb] Authpertus ejusdem coenobii abbas, vir disertus [Col. 1022B] et valde eruditus, inter multa et praeclara ingenii sui monumenta in laudem S. Mathiae apostoli, necnon de Purificatione sanctae Dei Genitricis, aliorumque [Col. 1023A] sanctorum, homilias valde pulchras composuit. Fuit autem temporibus Lotharii imperatoris.



CAPUT XIV. DE ERCHEMPERTO.

[(14) 4Kb] Erchempertus diaconus, parvulus et ipse B. Benedicto oblatus, de destructione et renovatione Casinensis coenobii, necnon de Ismaelitarum incursione historiam necessariam satis composuit. Fuit vero tempore Ludovici imperatoris.



CAPUT XV. DE JOANNE.
[Col. 1024A]

[(15) 2Kb] Joannes supradicti Casinensis coenobii abbas, vir nobilis carne et spiritu. De persecutionibus ejusdem coenobii, et de miraculis inibi factis, Chronicam succinctam, sed valde necessariam loco descripsit. Sepultus vero est in monasterio Capuano.



CAPUT XVI. DE THEODORICO.
[Col. 1025A]

[(16) 3Kb] Theodoricus Casinensis gymnasii presbyter, vir inter Scriptores ecclesiasticos non immerito praedicandus, historiam sancti Confessoris Christi Firmani, et hymnum in laudem beatissimi Mauri venusto stylo descripsit.



CAPUT XVII. DE STEPHANO.
[Col. 1026A]

[(17) 7Kb] Stephanus S. R. E. pontifex, vir eruditissimus ac singularis, prius quidem S. R. E. cancellarius ac dicti Casinensis coenobii abbas effectus, post Richerii transitum carne simul et spiritu nobilissimus, dum causa consecrationis suae ad urbem Romam [Col. 1027A] pergeret, defuncto Victore Ecclesiae praesule, a cardinalibus et episcopis Romanus pontifex eligitur. Scripsit apud Constantinopolim adversus Michaelem ejusdem Urbis abusivum patriarcham una cum Uberto librum De corpore Domini, in quo omnia, quae Graeci adversus Latinorum sacrificium delatrabant, destruxit. Alium etiam librum de eadem re edidit adversus quemdum monachum Constantinopolitanum. Claruit vero temporibus Constantini et Henrici imperatorum; sepultusque est in civitate [Col. 1028A] Florentiae, ubi multa signa usque in hodiernum diem per eum Deus patrare non cessat.



CAPUT XVIII. DE VICTORE.

[(18) 6Kb] Victor, et ipse apostolicae sedis pontifex, Casinensis abbas, compunctione timoris Dei plenus, castitate singulari, professione et opere monachus, in nuptiis sponsam suam relinquens, eremum petiit, ibique sanctae religionis habitum sumpsit: cujus fugam rabido furore insequentes parentes, eum [Col. 1029A] repertum veste monastica exuunt, militaribusque illum tegminibus induentes, ad ejus genitricis domum Samnium usque deducunt. Inde igitur, nacta quadam hora aufugiens, Sanctae Trinitatis coenobium petiit. Inde igitur Magellae eremum, ac dein montem Casinum adveniens, monasticam isthic consecrationem accepit. Factus deinde abbas, totum Casinum coenobium renovavit. De miraculis praeterea, quae a B. Benedicto et a monachis Casinensibus gesta sunt, una cum Theophilo diacono libros edidit quatuor. Cantum etiam B. Mauri composuit, in quibus qui vuit artis grammaticae tramitem, et monochordi sonori Magade reperiet notas. Factus dehinc sedis apostolicae pontifex scripsit ad Philippum regem Francorum, ad Ugonem Cluniacensem abbatem [Col. 1029B] quamplures epistolas. Claruit autem temporibus imperatorum Michaelis, Constantini, Alexii, atque [Col. 1030A] Henrici. Sepultus vero est in absida capituli Casinensis.



CAPUT XIX. DE ALPHANO.

[(19) 5Kb] Alphanus Salernitanus archiepiscopus, et Casinensis coenobii monachus, vir in Scripturis sanctis eruditus, et notitia ecclesiasticorum dogmatum ad plenum instructus. Composuit nudo et lucidissimo sermone passionem Sanctae Christinae, Hymnos praeterea de eadem virgine duos; de Sancto Benedicto versus ad Pandulphum Marsorum episcopum; cantus S. Sabinae; versus Sanctae Christinae, S. Petri Apostoli; in laudem monachorum Casinensium. De situ constructione ac renovatione ejusdem coenobii; metrum saphicum hendecasyllabum de S. Mauro; [Col. 1030B] item ejusdem hymnos; de sancto Matthaeo hymnos tres; de sancto Fortunato duos; de sancto Nicolao; [Col. 1031A] ad Attonem episcopum Theatinum; ad Gisulphum principem Salernitanum; ad Sigismundum monachum Casinensem; ad Guilielmum ejusdem loci grammaticum; ad Guidonem fratrem principis Salernitani; ad Goffridum Aversanum episcopum; ad Hildebrandum archidiaconum Romanum; ad Romualdum causidicum Salernitanum; ad Roffridum monachum Casinensem: metrum heroicum in honorem sanctorum duodecim fratrum; confessionem metricam ejus; versus de Ecclesia Sancti Joannis Baptistae in Casino; epitaphia quamplurima virorum insignium, et alia quae in nostram notitiam non venerunt. Fuit autem temporibus supradictorum imperatorum; sepultus vero est apud Salernum.



CAPUT XX. DE AMATO.
[Col. 1032A]

[(20) 2Kb] Amatus episcopus, et Casinensis monachus, in Scripturis disertissimus, et versificator admirabilis. Scripsit ad Gregorium papam versus De gestis apostolorum Petri et Pauli, et hos in quatuor libros divisit: fecit et De laude ejusdem pontificis; De duodecim lapidibus, et civitate coelesti Hierusalem. Historiam quoque Northmannorum edidit, eamdemque in libros octo divisit. Fuit autem temporibus supradictorum imperatorum.



CAPUT XXI. DE ALBERICO.

[(21) 6Kb] Albericus diaconus, vir illis temporibus [Col. 1033A] singularis. Scripsit librum dictaminum et salutationum; hymnos in sancti Nicolai, in musica Dialogum; librum De virginitate sanctae Mariae; contra Henricum imperatorem De electione Romani pontificis; De astronomia; hymnos in S. Crucis, in Ascensionis, in sancti Pauli, in sancti Apollinaris; Vitam S. Scholasticae, homiliam ejus, et hymnos; in Assumptionis S. Mariae hymnos tres; in sancti Petri hymnos; Vitam S. Dominici, passionem S. Modesti et S. Caesarii; librum De dialectica. Temporibus vero ejus facta est synodus in urbe Roma adversus Berengarium diaconum Ecclesiae Andegavensis, qui, inter multa quae astruere nitebatur, dicebat sacrificium corporis et sanguinis Domini figuram esse: cumque ei nullus resistere valeret, [Col. 1033B] idem Albericus evocatur ad synodum: quo dum venisset, post varia conflictationum genera, cum pars parti non cederet, idem Albericus, accepta hebdomadae unius licentia, librum adversus eumdem diaconum De corpore Domini edidit sanctorum Patrum testimoniis roboratum, in quo omnes assertiones ejus destruxit, aeternaeque oblivioni tradidit. Fecit et versus in vitam S. Scholasticae, rhythmum in Pascha, De die judicii, et De poenis inferni; rhythmum De gaudio paradisi; epistolas quoque quamplurimas ad Petrum Ostiensem episcopum; De die mortis; De monachis. Composuit et alia quae in nostram notitiam non venerunt. Fuit autem temporibus supradictorum imperatorum. Sepultus vero est in urbe Roma juxta ecclesiam Sanctorum Quatuor [Col. 1033C] Coronatorum.



CAPUT XXII. DE ARIALDO.

[(22) 1Kb] Arialdus Casinensis presbyter scripsit eleganti sermone quosdam tractatus; fuit autem eo tempore quo et Albericus.



CAPUT XXIII. DE CONSTANTINO.
[Col. 1034A]

[(23) 2Kb] Constantinus Africanus, ejusdem coenobii monachus, philosophicis studiis plenissime eruditus, Orientis et Occidentis magister, novusque effulgens Hippocrates. De Carthagine, e qua ipse oriundus erat, egrediens, Babyloniam petiit, in qua grammaticam, dialecticam, physicam, geometriam, arithmeticam, mathematicam, astronomiam, necromantiam, musicam, physicamque Chaldaeorum, Arabum, Persarum, Saracenorum plenissime edoctus est: inde discedens Indiam adiit, eorumque se studiis erudiendum tradidit: et dum Indorum artes ad plenum edoctus fuisset, Aethiopiam petiit, ibique rursus Aethiopicis disciplinis eruditur. Cumque [Col. 1034B] affatim eorum studiis repletus fuisset, Aegyptum profectus est, ibique omnibus Aegyptiorum artibus ad plenum instruitur. Completis igitur in ediscendis hujusmodi studiis triginta et novem annorum curriculis, Africam reversus est. Quem cum vidissent ita ad plenum omnibus gentium studiis eruditum, cogitaverunt occidere eum: quod Constantinus agnoscens, clam navem ingressus Salernum advenit, ibique sub specie inopis aliquandiu latuit: deinde a fratre regis Babyloniorum, qui tunc ibidem advenerat, agnitus, ac in magna honorificentia apud Robertum ducem habitus est. Exinde vero Constantinus egrediens, Casinense coenobium petiit, atque a Desiderio abbate libentissime susceptus monachus [Col. 1034C] factus est. In eodem vero coenobio positus, transtulit de diversis gentium linguis libros quamplurimos, in quibus praecipue sunt Pantegnum, quod divisit in libros duodecim, in quo exposuit quid medicum scire oporteat; practicam, in qua posuit qualiter medicus custodiat sanitatem, et curet infirmitatem, quam divisit in libros duodecim; librum [Col. 1035A] duodecim graduum; Diaetam ciborum; librum febrium, quem de Arabica lingua transtulit; librum De urina; De interioribus membris; De coitu; Viaticum, quem in septem divisit partes, primo De morbis in capite nascentibus, dehinc De morbis faciei, De instrumentis, De stomachi et intestinorum infirmitatibus, De infirmitatibus hepatis, renum, vesicae, splenis et fellis. De his quae in generativis membris nascuntur; De omnibus quae in exteriori cute nascuntur, exponens aphorismi librum: Tegni, Megategni, Micotegni, Antidotarium; disputationes Platonis et Hippocratis in sententiis. De simplici medicamine, De Gynaecia, id est de membris ac corporibus feminarum; De pulsibus; prognostica; De experimentis; glossas herbarum et specierum; [Col. 1035B] Chirurgiam; librum De medicamine oculorum. Hic vir quadraginta annis in ediscendis diversarum gentium studiis explevit, novissime vero senex, et plenus dierum in Casino obiit. Fuit autem temporibus supradictorum imperatorum.



CAPUT XXIV. DE ATTONE.

[(24) 1Kb] Atto Constantini Africani auditor, et Agnetis imperatricis capellanus, ea, quae supradictus Constantinus de diversis linguis transtulerat, cothurnato sermone in Romanam linguam descripsit.



CAPUT XXV. DE PANDULPHO.

[(25) 1Kb] Pandulphus Ostiensis episcopus; parvulus et ipse in Casino B. Benedicto oblatus, scripsit sermones [Col. 1035C] de totius anni festivitatibus; rhythmum quoque in laudem sanctae Mariae composuit, et alia nonnulla quae nostris in manibus necdum venerunt. Fuit vero temporibus Alexii, Joannis, Henrici, Lothariique imperatorum.



CAPUT XXVI. DE PANDULPHO.

[(26) 1Kb] Pandulphus Capuanus presb. in Casino sub Desiderio abb. monachus factus, divina saecularique litteratura eruditus, scripsit ad Petrum Salernitanum [Col. 1036A] abbatem librum De calculatione, versus De termino Paschae Hebraeorum; De circulo solari ad concurrentes inveniendos; De cyclo lunari, De feria Paschae Hebraeorum invenienda; ad annos Domini inveniendos; qualiter sint inveniendae indictiones; De luna cujusque diei invenienda absque Embolismorum contrarietate; quomodo fallunt qui se scire putant, quot horis vel punctis luna in unaquaque nocte luceat; quibus modis cursus solis dividatur; quomodo efficiatur bisextus; ad ferias Kalendarum inveniendas; qualiter vel unde regulae ad ferias mensium inveniendas praecedant; quomodo regula terminorum Hebraeorum ex cursu solis inveniatur; ad feriam uniuscujusque diei inveniendam; De quatuor temporibus, in quibus datariis solstitia veraciter esse debeant: ubi [Col. 1036B] aequinoctia veraciter credantur esse; quomodo Adventus Domini sit inveniendus; ut littera hebdomadarum per totum annum memoriter inveniatur; quomodo Christus sit passus in tertio Kalendas Aprilis; quomodo anni ab origine mundi omnes fallunt; qualiter luna quintadecima non potest ad illam diem, qua facta fuit, pertinere; De assumptione sanctae Mariae; De Agnete imperatrice. Fuit autem temporibus Michaelis et Alexii imperatorum.



CAPUT XXVII. DU LANDENULPHO.

[(27) 1Kb] Landenulphus Capuanus sub Desiderio abbate monachus factus est. Scripsit sermone simplici librum, qui appellatur . . . . . . , in quo introduxit Dominum, et virginem Mariam, ac sanctissimum Benedictum [Col. 1036C] justis ac peccatoribus loquentes. Fuit eo tempore quo et Alphanus.



CAPUT XXVIII. DE ODERISIO.

[(28) 2Kb] Oderisius primus Casinensis abbas, humilitate summus, castitate pudicus, spirituali lumine praeditus, versificatorque mirabilis. Scripsit nonnulla quae, quia prae manibus habentur, omitto referre. Fuit autem temporibus supradictorum imperatorum.



CAPUT XXIX. DE BENEDICTO.
[Col. 1037A]

[(29) 2Kb] Benedictus qui et Guaiferius, Salernitatus, sanctitate et religione conspicuus, suavis eloquio, ingenio magnus, sermone facundus. Scripsit ad Trojanum episcopum Vitam sancti Secundini, et cantum ejus; versus in laudem Psalterii; De miraculo illius qui se ipsum occidit, et per beatum Jacobum vitae redditus est; De conversione quorumdam Salernitanorum; De laude sancti Martini; in laudem sancti Secundini; Hymnos de eodem; homiliam [Col. 1038A] De Adventu: sermones De Nativitate Domini; De Epiphania; De Coena Domini; De Septuagesima; De ramis Palmarum; Passionem sancti Lucii papae. Claruit autem temporibus Alexii et Henrici imperatorum ac Desiderii abbatis.



CAPUT XXX. DE LEONE.

[(30) 5Kb] Leo Ostiensis episcopus et bibliothecarius a pueritia in Casino oblatus, sanctitate, et monasticis disciplinis ad plenum imbutus, et in divinis Scripturis apprime eruditus. Fecit sermones de Pascha, de [Col. 1039A] Nativitate; historiam Peregrinorum; historiam Casinensis archisterii divisam in libros quatuor; Vitam sancti Mennatis, et alia quamplurima, quae in nostram non venere notitiam. Fuit autem temporibus supradictorum imperatorum.



CAPUT XXXI. DE LEONE.

[(31) 2Kb] Leo S. R. E. cardinalis diaconus, et Casinensis coenobii monachus, insignis studio, ac eloquentia, scripsit ex nomine Urbani papae quamplures epistolas, fecit et registrum ejus.



CAPUT XXXII. DE GREGORIO.

[(32) 3Kb] Gregorius Tarracinensis episcopus parvulus et ipse in Casino oblatus, memoria tenax, ingenio [Col. 1039B] vivax, tantae fuit gravitatis, suavitatis ac eloquentiae, ut a nonnullis Columna Ecclesiae diceretur. Scripsit passionem sanctorum Casti et Cassii; passionem sanctae virginis Restitutae; Vitam S. confessoris Christi Gerardi; homiliam de assumptione sanctissimae Dei genitricis Mariae; cantus sanctorum Casti et Cassii; hymnos eorum; versus de transitu peregrinorum [Col. 1040A] ad sepulcrum Domini, et captione Hierosolymitanae urbis, rogatu Berardi Valvensis, pulcherrimos fecit. Historiam Jonae; versus de dedicationibus ecclesiarum festivitateque Paschali; de sancto Andrea; homilias de totius anni festivitatibus. Fuit autem temporibus Alexii, Henrici, ac Joannis imperatorum; sepultus vero est apud Pipernensem ecclesiam.



CAPUT XXXIII. DE GREGORIO.

[(33) 1Kb] Gregorius Sinuessanus episcopus, et Casinensis monachus, magnus ingenio, praeclarus eloquentia. De captione Casinensis coenobii versus descripsit mirificos, in quibus introduxit B. Benedictum ad monachos Casinenses loquentem. Composuit [Col. 1040B] et multa alia, quae in nostras manus minime venerunt. Fuit vero supradictis imperatoribus; sepultus est in episcopatu suo.



CAPUT XXXIV. DE BRUNONE.

[(34) 3Kb] Bruno Signiensis episcopus, et Casinensis abbas, insignissimus, et splendidissimus Ecclesiae [Col. 1041A] defensor et doctor, inter multa et praeclara ingenii sui monumenta scripsit rogatu Signiensium canonicorum Expositionem super Psalterium, super Genesim, super Exodum, super Leviticum, super Numerum, super Deuteronomium, super Cantica canticorum, super Judicum. Fecit et sermones hos: de laudibus Ecclesiae in dedicatione templi, de paradiso, de arca Noe, de tabernaculo foederis, de templo Salomonis, et de muliere, per quam Ecclesia significatur. De civitate sancta Hierusalem; de basilicis quae ab episcopis dedicantur. Item de Evangeliis: de ornamentis ecclesiae, de fide, de spe, de charitate, de quatuor virtutibus, de humilitate, de misericordia, de pace, de patientia, de castitate, de obedientia, de abstinentia.---Ubi Ecclesia ornatur, de novo mundo, de [Col. 1041B] coelis novis, de nubibus novis, de montibus novis, de arboribus novis, de potestatibus novis, de mari et piscatoribus novis, de avibus novis, de fluminibus novis, de animalibus novis; de festivitatibus festivitatum, id est de Sancta Trinitate sermones tres; de Nativitate Domini, de Circumcisione, de Epiphania, de octava Epiphaniae, de Palmis, de Coena Domini, de Pascha, de Ascensione Domini, de Pentecoste, de Nativitate sanctae Mariae, de Annuntiatione, de Purificatione, de Assumptione ejus; de virginibus sermones tres, de martyribus sermones septem: homiliam in festivitatibus confessorum, aliam in festivitate sancti Benedicti, cum sermonibus duobus de pontificibus; quatuor de sancto angelo; de apostolis homilias quinque, de [Col. 1041C] pluribus martyribus tres, de uno martyre duas, de dedicatione ecclesiae, in Adventu Domini, Dominica secunda de Adventu, Dominica tertia, de Annuntiatione beatae Mariae homilias duas: de Dominica quarta de Adventu; in vigilia Nativitatis Domini, in die homilias tres, in sancti Stephani, in sancti Joannis Evangelistae, in festivitate Innocentium, Dominica prima post Natalem Domini, in octava Domini, in Epiphania; Dominica prima post Epiphaniam, Dominica tertia, quarta et quinta. In Purificatione sanctae Mariae, in Septuagesima, in [Col. 1042A] Sexagesima, in Quinquagesima, in Cinere et cilicio. Feria sexta et Sabbato in capite Quadragesimae usque in Coenam Domini homilias quadraginta. In Coena Domini, sabbato sancto, in festivitate Paschali, in feria secunda, tertia, quarta, quinta et sexta, et Sabbato in octavis Paschalibus, in Dominica prima, secunda, tertia et quarta post octavas Paschae in processione majori; in festivitate apostolorum Philippi et Jacobi, in Inventione sanctae crucis, in sancto angelo, in Ascensione Domini, in Dominica prima post Ascensionem Domini, in Pentecoste, Dominica prima post octavam Pentecosten, Dominica secunda, tertia, et quarta; In S. Joannis Baptistae, in vigilia apostolorum Petri et Pauli, et in die eorum, in Dominica prima post natalem apostolorum [Col. 1042B] cum homiliis viginti quatuor. In S. Laurentio, in Assumptione sanctae Mariae, S. Matthaei, vigilia S. Andreae, et in die ejusdem; sermonem de sancta Scholastica; sermonem de translatione S. Stephani e civitate Constantinopolitana ad arcem Romanam: versus in laudem sanctae Mariae; homiliam in decollatione sancti Joannis Baptistae, in Nativitate sanctae Mariae. Fuit autem temporibus supra dictorum imperatorum. Sepultus est in episcopatu suo apud civitatem Signinam.



CAPUT XXXV. DE JOANNE.

[(35) 1Kb] Joannes Medicus, supradicti Constantini Africani discipulus et Casinensis monachus, vir in physica arte disertissimus ac cruditissimus; post [Col. 1042C] Constantini sui magistri transitum aphorismum edidit physicis satis necessarium. Fuit autem supradictis imperatoribus. Obiit autem apud Neapolim, ubi omnes libros Constantini sui magistri reliquit.



CAPUT XXXVI. DE PAULO.

[(36) 2Kb] Paulus e Liguria Romanorum provincia ortus, et ab ipsa infantia occulto Dei judicio lumine privatus, et ob hanc rem litteris et philosophicis studiis ignarus, tantum usque in hodiernum diem [Col. 1043A] de se miraculum praebuit, ut ab omnibus alter Didymus appelletur. Hic postquam scripsit altercationem Romanorum et Graecorum, quae facta est in civitate Constantinopolitana sub Oderisio abbate, Casinense coenobium adiit temporibus Paschalis II papae, et Alexii imperatoris; super Isaiam, super Jeremiam, et super reliquos prophetas; super Psalterium, super Matthaeum, super Marcum, super Lucam, super Joannem, super Epistolas Pauli, super Apocalypsim. Non solum autem grammaticam, verum et reliquas artes auditu tantum plenissime corde tenus didicit. Scripsit etiam Vitam S. Ebizzonis monachi Casinensis, qui Hilarioni similis fuit. Exstant et alia ejus librorum volumina, quae in nostras manus nondum venerunt. Obiit autem apud [Col. 1043B] Tiburtinam civitatem.



CAPUT XXXVII. DE BERNARDO.

[(37) 1Kb] Bernardus Casinensis monachus liberalibus studiis optime eruditus descripsit miracula S. confessoris Christi Amici Casinensis monachi; fecit et alia multa quae recensere superfluum duximus. Obiit autem nostro pene sub tempore.



CAPUT XXXVIII. DE JOANNE.

[(38) 1Kb] Joannes Diaconus, divina et humana scriptura [Col. 1044A] peritissimus, fecit versus in laudem sanctae Dei genitricis et virginis Mariae, et alia quamplurima, quae ad nostros obtutus nondum venere.



CAPUT XXXIX. DE PETRO.

[(39) 1Kb] Petrus diaconus institutor meus, declamator insignis e civitate Theanensi, de qua oriundus erat, egrediens, Casinum advenit, abque Oderisio abbate monachus factus est. Scripsit praeterea in eodem coenobio positus, sermonem de Septuagesima, de Dedicatione Ecclesiae, de Nativitate Domini: de Epiphania, et alios quam plurimos.



CAPUT XL. DE LANDENULPHO.

[(40) 1Kb] Landenulphus parvulus in Casino sub Desiderio [Col. 1044B] abbate beato Benedicto oblatus, ac in divinis Scripturis plenissime doctus, et in earum sensibus subtilissima exercitatione limatus, de renovatione Casinensis coenobii, seu archisterii, ac regimine Desiderii versus mirificos fecit, quos idem Desiderius abbas in circuitu capituli et claustri describi praecepit.



CAPUT XLI. DE GUIDONE.

[(41) 3Kb] Guido Casinensis presbyter, vir in humana eruditione clarissimus, religione et vita probatissimus, [Col. 1045A] scripsit historiam Henrici imperatoris, visionem Alberici monachi Casinensis; versus de fortuna ejusdem. . . . . praeterea quae in Historia Casinensi deerant, a temporibus scilicet Oderisii primi usque ad hunc diem, adjunxit.



CAPUT XLII. DE ROBOA.

[(42) 1Kb] Roboas diaconus, parvulus in Casino a Girardo abbate susceptus, scripsit rogatu quorumdam amicorum suorum sermones de totius anni festivitatibus, ac Vitam S. confessoris Christi Leonardi.



CAPUT XLIII. DE PETRO.

[(43) 1Kb] Petrus Romanae Ecclesiae subdiaconus, et Casinensis monachus, parvulus et ipse in Casino [Col. 1045B] susceptus, rogatu Petri diaconi, ac bibliothecarii, passionem beati Marci versibus adornavit.



CAPUT XLIV. DE RAYNALDO.

[(44) 1Kb] Raynaldus Casinensis subdiaconus parvulus beato Benedicto oblatus, vir valde eruditus, et versificandi scientia antiquis per omnia comparandus, [Col. 1046A] scripsit ad Petrum Diaconum ac bibliothecarium sanctissimi Severi Casinatis episcopi in laudem versus; Versus quoque de Vita beati Benedicti, ac beati Mauri. Hymnos in laudem sancti confessoris Christi atque pontificis Severi.

Ex supplemento Petri Diaconi De viris illustribus



CAPUT XLV. DE GELASIO.

[(45) 5Kb] Gelasius sedis apostolicae pontifex, parvulus in Casino sub Desiderio abbate beato Benedicto oblatus, et ab Alberico philosopho edoctus. Scripsit in eodem coenobio positus passionem sancti Erasmi, sanctaeque Anatoliae; passionem quoque sancti Caesarii versibus adornavit. Factus dehinc S. R. E. [Col. 1046B] cancellarius descripsit Registrum Paschalis papae II; demum vero in apostolica sede pontifex factus, Henricum imperatorem propter investituram Ecclesiarum excommunicavit, atque pro ordinandis ecclesiasticis negotiis Galliam ingressus, apud Cluniacense coenobium obiit.



CAPUT XLVI. DE JOANNE.
[Col. 1047A]

[(46) 1Kb] Joannes Tiburtinus a Girardo abb. in Casino susceptus, scripsit sermone simplici sermones de totius anni festivitatibus; fecit et alia nonnulla, quae in nostram notitiam non venerunt. Obiit autem temporibus Lotharii imperatoris.



CAPUT XLVII. DE PETRO.
[Col. 1048A]

[(47) 8Kb] Petrus Diaconus Casinensis chartularius ac bibliothecarius, quinquennis sub Girardo abbate beato Benedicto oblatus a patre Aegidio, natione Romano, atque sub eodem abbate per octo ferme annos eruditus est. Anno vero Incarnat. Dominicae [Col. 1049A] 1128. aetatis autem ejus 21, cum Oderisius Girardi abbatis successor abbatiam reliquisset, ad exsilium, aemulorum suorum faciente invidia, directus est. In ipso autem dum esset exsilio, rogatus ab Adenulpho ejusdem urbis comite, descripsit ad Oderisium abbatem passionem beati Marci et sociorum ejus. Vitam egregii confessoris Falconis. Vitam sancti Placidi discipuli sancti Benedicti. Vitam sancti Apollinaris abbatis. Vitam sanctorum Guinizonis et Januarii. Rhythmum de novissimis diebus, in quo juxta litteram videtur secutus esse apostolum Joannem, cum idem Petrus sciret juxta quod ibidem scriptum est, finitum pro infinito. Destructionem et restaurationem Atinae urbis in beati Marci adjunxit historiam. Scripsit etiam sermones hos: De festivitate B. Marci sermones octo; sermonem in vigiliam [Col. 1049B] ejus; de vigilia SS. Nicandri, et Marciani; sermonem de Coena Domini; duos in Parasceve, in Sabbato sancto; homiliam de sancto Benedicto; in Pascha, in Ascensione, in Octava sancti Benedicti, in Pentecoste, in festivitate sancti Joannis Baptistae, de sancto Petro et Paulo, de sancto Laurentio; in vigilia sanctae Mariae. Librum illustrium virorum coenobii Casinensis; miracula Casinens. monachorum, quae scripta adhuc minime erant, descripsit. Historiam de eversione, seu restauratione coenobii beati Mauri ex jussione abbatis Senioretti emendavit, in qua et prologum scripsit. Fecit et prologum in libro Privilegiorum, ex rogatu Raynaldi [Col. 1050A] subdiaconi Casinensis; de S. Nicandro sermonem; de translatione sancti Stephani protomart. a civitate Constantinopolitana ad urbem Romam; De ortu et vita justorum coenobii Casin.; in festivitate omnium Sanctorum; de Nativitate Domini sermones duos; de sancto Stephano; Chronica caenobii Casin. a renovatione ecclesiae Beati Martini a Desiderio facta, usque ad hunc diem. Astronomiam ex veteribus libris collegit, Solinum De miraculis breviavit. De generibus lapidum pretiosorum librum exaravit. Expositionem Regulae in quatuor libros divisit. Scholia in Veteri Testamento, epistolas duas ad Lotharium imperatorem, ad Richizam imperatricem; librum notarum ex parvo ampliorem fecit. Vitruvium de Architectura mundi abbreviavit. Librum Heve [Evacis] regis Arabum De lapidibus transtulit. [Col. 1050B] Hymnum de sancta Christina, Vitam sancti Constantii episcopi, epistolam ad Conradum imperatorem, visionem Alberici monachi Casin. corruptam emendavit. Scripsit et Vitam sancti Severi episcopi et Confess. ex rogatu Raynaldi subdiaconi Casin. De sancto Nicandro et Marciano sermonem de translatione, et chronicam consulum, dictatorum et imperatorum composuit. Translationem beati Marci in civitate Atina, et ejus miracula exaravit. Cantus beati Marci composuit, et sanctorum Nicandri et Marciani. Obiit autem in Casino, et ibi sepultus est.


Explicit liber de Viris illustribus Casinensibus.





SUPPLEMENTUM VIRORUM ILLUSTRIUM MONASTERII CASINENSIS CONFLATUM PER DOMNUM PLACIDUM ROMANUM MONACHUM ET DIACONUM CASINENSEM.
[Col. 1049]


CAPUT PRIMUM. DE RICHARDO.
[Col. 1049C]

[(48) 1Kb] Richardus, Casinensis abbas et cardinalis, [Col. 1050C] scripsit expositionem super Regulam sanctissimi Patris nostri Benedicti. Claruit anno Dom. 1256, et sepultus est Casini, cum sedisset annis septem.



CAPUT II. DE BERNARDO.
[Col. 1051A]

[(49) 7Kb] Bernardus Gallus abbas Casinensis. Scripsit et ipse super Regulam sancti Benedicti. Edidit quoque Speculum monachorum. Fecit etiam regesta duo, unum collationum beneficiorum et officiorum; alterum, omnium inquisitionum, jurium et bonorum [Col. 1052A] in castris et villis monasterii Casinensis. Floruit anno 1272. Sepultus vero est in Casino, cum sedisset annis viginti duobus.



CAPUT III. DE IGNATIO.

[(50) 2Kb] Ignatius Florentinus, monachus monasterii Florentiae, et abbas Casinensis, nobilitate insignis, [Col. 1053A] et in divinis, et humanis scientiis apprime eruditus. Scripsit sermonem pulcherrimum in honorem sanctissimi Benedicti, eumque coram magno monasterii et populi coetu habuit, quando solemniter capta est possessio monasterii Casinensis sub Eusebio Mutinensi ejusdem coenobii abbate, anno Domini 1505. Scripsit et carmen saphicum in honorem et laudem sanctissimae Trinitatis. Edidit quoque hymnos in honorem sancti Bertharii martyris et abbatis Casinensis. Claruit temporibus Leonis X, cujus dicebatur affinis. Sepultus vero est in abbatia civitatis Florentiae, cum sedisset annos novem in hac Casinensi abbatia.



CAPUT IV. DE BENEDICTO.

[Col. 1053B] [(51) 1Kb] Benedictus de Sancto Severino monachus Casinensis, in philosophia et divinis scripturis apprime eruditus. Fuit temporibus Caroli V, et sepultus est in Casino.



CAPUT V. DE JUSTINO.

[(52) 1Kb] Justinus Hispanus monachus professus monasterii S. Justinae, et hujus coenobii abbas nonagesimus septimus, vir in philosophia et divinis scientiis doctissimus, ac historiae amator. Fuit temporibus Caroli V imperatoris; sepultus est in monasterio Sanctae Justinae, cum sedisset anno uno in hoc coenobio.



CAPUT VI. DE AUGUSTINO.

[Col. 1053C] [(53) 1Kb] Augustinus Paduanus monachus professus monasterii S. Justinae, et abbas Casinensis nonagesimus nonus, vir in philosophia ac divinis scientiis [Col. 1054A] doctissimus. Floruit temporibus supradicti imperatoris. Obiit Brixiae, et sepultus est in monasterio Sancti Faustini, cum sedisset in abbatia Casinensi annis tribus.



CAPUT VII. DE INNOCENTIO.

[(54) 1Kb] Innocentius de Novaria, professus monachus monasterii Florentiae, et hujus monasterii abbas centesimus quartus, vir disertus et valde eruditus in divinis Scripturis, verum in philosophia et mathesi versatissimus. Claruit temporibus Caroli V et Maximiliani imperatorum. Obiit Venetiis, et sepultus est in monasterio S. Georgii, cum sedisset in hoc monasterio annis tribus.



CAPUT VIII. DE ANGELO
[Col. 1054B]

[(55) 2Kb] Angelus Sangrinus abbas et restaurator coenobii Casinensis, sub Vincentio Neapolitano abbate hujus monasterii. Monachus ab adolescentia in Casino factus est, vir reverendus, et omni bonitate et sanctitate redimitus, religione et vita probatus, et in divinis scripturis versatissimus, poeta insignis et admirabilis. Scripsit innumera pene opera, inter quae haec tantum brevitati consulens referam: Carmen heroicum de ineffabili Jesu nomine; Meditationes septem in septem novissima verba Jesu Christi, eodem genere carminis exaratas; similiter De misericordia, amore et bonitate Dei erga peccatores; De spe peccatoris in Deum; Speculum peccatoris; paraeneses sex in hebdomada sancta; de nominibus [Col. 1054C] Jesu; de contemptu divitiarum, et vanitate humanae vitae; elegias duodecim de Jesu pietate, et amore in peccatores; triumphum divini amoris; carmen saphicum [Col. 1055A] in Nativitate Domini, et in omnes alias ejusdem festivitates: epicaedium in mortem Domini; de Jesu beneficiis in homines. Scripsit et librum unum diverso carminum genere de laudibus beatae Mariae virginis. Exstant quoque libri duo, in quibus celeberrima nonnulla sanctorum et sanctarum sacra vario describuntur metro, eorumque gesta hymnidicis proferuntur modulis. Aureas etiam, divinasque sententias ex Davidis psalmis excerptas elegiaco carmine conscripsit. Insuper Vitam sanctissimi Patris nostri Benedicti, carmine heroico conscripsit; elegias duodecim de Passione Domini; paraphrasim vario metri genere excultam in Psalterium Davidis regis; de martyrio monachi; Vitam B. Guillelmi anachroretae carmine sapphico; Vitam S. Patris [Col. 1055B] Benedicti, sanctorum Mauri, Placidi et Joannis Baptistae carmine heroico; Vitam aliam S. Benedicti carmine sapphico, et soluta oratione moralem expositionem continentem; tractatum orationis quadraginta horarum, et Psalterium gloriosae Virginis Mariae carmine sapphico. Scripsit etiam quamplura alia poetica, quae longum esset singula enarrare. Edidit etiam dialogos, homilias, et sermones multos soluta oratione. Vivit usque hodie et septuagesimum octavum excessit annum.



CAPUT IX. DE HONORATO.

[(56) 2Kb] Honoratus Hiserniensis, ex familia Fascitella, in Casino monachus susceptus est sub Vencentio Neapolitano. Postea vero creatus est episcopus de [Col. 1055C] Insula in Calabria; Vir in Graecis, humanis, et divinis litteris versatissimus, poeta insignis. Scripsit quamplurima opera, quae temporum calamitate ad manus nostras non devenerunt. Floruit temporibus Caroli V et Maximiliani imperatorum.



CAPUT X. DE GREGORIO.
[Col. 1056A]

(57) 1Kb] Gregorius de Viterbio, monachus Casinensis, utriusque juris doctissimus. Floruit temporibus dictorum imperatorum, et sepultus est in Casino.



CAPUT XI. DE BENEDICTO.

[(58) 1Kb] Benedictus Canophilus Sangrinus, monachus in Casino factus est sub Ignatio Florentino, abbate Casinensi, vir utriusque juris doctissimus. Scripsit quamplurimos libros in jure canonico; edidit quoque Repertorium quoddam in jure civili, et extractum de foro fori, et foro poli, qui quidem est impressus. Claruit temporibus Caroli V, et sepultus est in Casino.



CAPUT XII. DE CHRYSOSTOMO.
[Col. 1056B]

[(59) 1Kb] Chrysostomus de S. Gemiliano Calaber, monachus Casinensis factus sub Chrysostomo Neapolitano abbate, postea archiepiscopus Ragusinus creatus est; vir sanctitate insignis, reformator monasteriorum insulae Melitae prope Ragusium, in scientiis doctissimus; sed et in Graeca lingua valde eruditus. Transtulit diversos tractatus e Graeco in Latinum sermonem. Claruit temporibus supradicti imperatoris. Obiit Ragusii temporibus nostris, et sepultus est in suo archiepiscopatu.



CAPUT XIII. DE FLAVIO.

[Col. 1056C] [(60) 1Kb] Flavius de Ferraria, monachus Casinensis, et postea episcopus Ravellensis, Graeca et Latina lingua valide instructus, a papa Julio III plurimum dilectus, atque ob hoc ab eodem episcopus creatus est. Floruit temporibus Maximiliani imperatoris.



CAPUT XIV. DE SEVERO.
[Col. 1057A]

[(61) 1Kb] Severus Aversanus, in Casino monachus sub Chrysostomo abbate susceptus, vir in philosophia versatissimus, et in divinis Scripturis studiosissimus. Floruit temporibus supradicti imperatoris, et sepultus est in Casino in coemeterio S. Annae.



CAPUT XV. DE LUCA.

[(62) 1Kb] Lucas Fratensis monachus in Casino sub Chrysostomo abbate factus est. Vir acer ingenio, et in divinis Scripturis, et in philosophia doctissimus. Claruit temporibus Maximiliani imperatoris, et sepultus est in monasterio Sancti Benedicti Mantuanae dioecesis, in quo philosophiam publice docuit.



CAPUT XVI. DE HIERONYMO.
[Col. 1057B]

[(63) 1Kb] Hieronymus patria Neapolitanus, ex nobili et illustri Caracciolorum familia oriundus, monachus ab adolescentia factus est sub Hieronymo de Monte Rubeo. Vir humilitate summus, castitate pudicus, prudentia, animi magnitudine, morum gravitate, ac religionis conversatione insignis: nobilis carne, sed nobilior spiritu, humanis et divinis litteris sufficienter instructus. Floruit temporibus nostris, et adhuc vivit, abbasque titularis existit.



CAPUT XVII. DE PAULO.

[(64) 1Kb] Paulus de Alta Villa, monachus in Casino susceptus sub Hieronymo de Placentia abbate; vir [Col. 1057C] in Graecis, Hebraicis et Latinis litteris doctissimus, memoria tenax, ingenio vivax. Fuit temporibus nostris, et sepultus est in Casino, in coemeterio S. Annae



CAPUT XVIII. DE MATTHIA.

[(65) 1Kb] Matthias de Bergamo Casinensis monachus, vir in divinis litteris versatus, et memoria adeo pollebat, ut plures Novi et Veteris Testamenti libros memoriter recitaret. Obiit temporibus nostris, et sepultus est in Casino, in coemeterio S. Annae.



CAPUT XIX. DE BENEDICTO.

[(66) 1Kb] Benedictus de Sancto Germano, in Casino [Col. 1057D] sub Hieronymo de Placentia abbate monachus factus est. Vir egregius, et ingenio magnus; in Latinis, Graecis et Hebraicis litteris valde eruditus; in philosophia autem et theologia doctissimus, adeo ut suis temporibus in nostra congregatione nemini fuerit secundus. Scripsit commentaria in Psalterium Hebraicum, in Epistolam Pauli ad Romanos; tractatum De usuris. Edidit quoque expositiones super Psalmos. Scripsit praeterea super libros Perihermenias, [Col. 1058A] priorum et posteriorum Aristotelis, super libros De anima ejusdem. Est quoque in lucem editus, et impressioni traditus ipsius tractatus De imitatione Ciceronis. Exstant disputationes in libros Praedicamentorum Aristotelis, et pulcherrimum illud opus quod inscribitur Proverbia animalium. Scripsit etiam Apologiam contra calumniantes ejus opera. Claruit nostris temporibus, et adhuc vivit.



CAPUT XX. DE BERNARDO.

[(67) 1Kb] Bernardus de Janua, monachus Casinensis factus est sub Hieronymo de Placentia, hujus monasterii abbate. Vir disertus et eruditus in philosophia et divinis Scripturis. Fuit temporibus Maximiliani imperatoris, et sepultus in Casino.



CAPUT XXI. DE ANTONIO.
[Col. 1058B]

[(68) 1Kb] Antonius Frachensis monachus in Casino, sub Lauro de Mantua hujus coenobii abbate susceptus est. Vir acri et magno ingenio, in Graecis et humanis litteris versatissimus, in jure etiam pontificio valde instructus. Scripsit quoddam Repertorium Polyanthea dictum, alphabeti ordine distinctum pro archivio Casinensi; in quo quidem opusculo et jurisdictiones, et dignitates, et quaecunque bona fuerint vel sint monasterii Casinensis, facile est invenire. Edidit quoque librum quemdam confinium bonorum Casinensis coenobii, sed, morte praeventus, imperfectum reliquit; qui postea a me Placido Romano monacho Casinensi repurgatus et [Col. 1058C] perfectus fuit. Floruit temporibus Maximiliani imperatoris, et sepultus est in monasterio Sancti Liberatoris de Majella.



CAPUT XXII. DE LUCA.

[(68*) 1Kb] Lucas Antonius de Firmo, in Casino sub Hieronymo de Placentia abbate monachus factus est, vir in philosophia et medicina doctissimus. Floruit temporibus supradicti imperatoris. Obiit Cajetae temporibus nostris, et sepultus est in monasterio Sancti Angeli.



CAPUT XXIII. DE PIO.

[(69) 1Kb] Pius patria Neapolitanus, ex nobili et antiqua [Col. 1058D] familia Lottheriorum civitatis Florentiae ducens originem, monachus in Casino factus est, sub Innocentio de Novaria hujus coenobii abbate. Vir religione, et bonitate perspicuus, in divinis Scripturis doctus, et notitia juris civilis, et ecclesiasticorum dogmatum sufficienter instructus. Qui cum 25 annis religiose et laudabiliter vixisset in nostra congregatione Casinensi, existens prior S. Severini in civitate Neapolis, a papa Gregorio XIII episcopus [Col. 1059A] Fundanus creatus est, de quo, quia adhuc vivit, meum judicium subtraham, ne in alterutram partem aut adulatio in me reprehendatur, aut veritas.



CAPUT XXIV. DE THEOPHILO.

[(70) 1Kb] Theophilus Senensis in Casino sub Angelo Sangrino abbate monachus factus est, vir ingenio perspicax, in scientiis valde eruditus, verum in philosophia, mathematica et theologia doctissimus, adeo ut suis temporibus in congregatione nostra Casinensi admirabilis haberetur. Floruit temporibus nostris, et adhuc vivit. Hic bis vocatus a Romano pontifice fuit, ut ejus opera in quibusdam ecclesiasticis negotiis uteretur. Edidit tractatum De nova restitutione Kalendarii.



CAPUT XXV. DE BENEDICTO.
[Col. 1059B]

[(71) 1Kb] Benedictus Gapuanus in Casino sub Angelo Sangrino abbate monachus susceptus est, vir discretus, et valde eruditus in divinis et humanis litteris. Verum in scribendis carminibus in materna lingua poeta insignis, et nostris temporibus admirabilis. Edidit librum unum carminum materna lingua, in quo martyrium D. Agnetis, Agathae, Luciae, Justinae, et Catharinae decantat. Scripsit quoque eadem lingua et metro tractatum de cogitatione mortis; Triumphum martyrum, confessorum et virginum; librum unum piorum carminum diverso metri genere. Exstat etiam ejusdem tragoedia Jephtae ducis Israelitici populi. Scripsit et commentaria [Col. 1059C] in Dantem poetam. Edidit quoque librum unum epistolarum materna lingua. Floruit temporibus nostris, et adhuc vivit.



CAPUT XXVI. DE JOANNE.

[(72) 1Kb] Joannes Evangelista patria Neapolitanus, et nobili Mormiliorum familia oriundus, monachus in Casino ab Ignatio Neapolitano susceptus est. Vir ingenio perspicax, et divina et humana eruditione valde instructus. Verum in versificandi scientia antiquis per omnia comparandus. Scripsit quamplurimos tractatus Librum scilicet in quo continentur praecipuae Domini festivitates, vario metri genere illustratae; librum De laude gloriosae virginis Mariae, in cujus calce ejus Psalterium elegiaco carmine [Col. 1059D] concinitur; librum, qui nonnullorum sanctorum Vitas, hymnosque vario carminum genere continet. Exstat et alius ejusdem liber carminum, in quo illa praesertim opuscula continentur: De insigni Christianorum victoria contra Turcas, temporibus [Col. 1060A] Maximiliani imperatoris, et Pii V pontificis max.; De laudibus Casinensis juventutis; ibidemque liber odarum appenditur, et in fine continetur liber Tristium, ubi suas et amicorum aerumnas elegiace decantat; sunt et quatuor ejusdem eclogae. Scripsit praeterea innumera epigrammata; edidit quoque declamationes et sermones aliquot, homilias duas prosa oratione. Item expositionem in Epistolam divi Pauli ad Romanos, et in librum Perihermenias Aristotelis. Materna autem lingua quamplurima pia carmina de laudibus gloriosae virginis Mariae, et usque in praesentem diem scribit.



CAPUT XXVII. DE THOMA.

[(73) 1Kb] Thomas ab Ebulo, Casinensis monachus, sub [Col. 1060B] Angelo Sangrino abbate factus est. Vir prudentia et ingenio insignis, in Philosophia et divinis Scripturis doctissimus. Scripsit librum Synodalium; librum Examinis confessorum, et promovendorum ad sacros ordines, et eorum, qui mittendi sunt ad parochiales Ecclesias. Edidit quoque materna lingua Conciones quinquaginta. Floruit temporibus nostris, et adhuc vivit, et vicarius generalis in tota dioecesi Casinensi existit.



CAPUT XXVIII. DE HIERONYMO.

Hieronymus ex nobili Sersalium familia civitatis Cosentiae originem ducens, in Casino sub Hieronymo de Placentia hujus sacri coenobii abbate monachus effectus est. Vir callido quidem et subtili ingenio, [Col. 1060C] in humanis et divinis litteris mediocriter eruditus; verum in rerum humanarum experientia, et in peragendis negotiis insignis et admirabilis. Floruit temporibus nostris, et hujus Casinensis coenobii abbas exstitit, Sepultus vero est Parmae in monasterio Sancti Joannis Evangelistae, ubi capitulum generale nostrae congregationis celebratur. In anno Domini 1577.



CAPUT XXIX. DE APOLLINARE.

Apollinaris a Bauco ab adolescentia sub Lauro de Mantua abbate in Casino monachalem vestem induit, ubi per triginta ferme annos angelicam potius quam humanam vitam duxit. Hic vir vitae integerrimae, humanis et divinis litteris satis instructus, [Col. 1060D] adeo in Seripturis sacris deditus erat, ut exercitationis causa, atque ne otio torpesceret, ex Veteri et Novo Testamento, atque ex diversis catholicis orthodoxisque Patribus innumeras aureas sententias excerpserit et scripserit. Decanus [Col. 1061A] praeterea in hoc Casinensi monasterio existens, novitiorum curam invitus ac renitens suscepit. Tali igitur fungens officio, me, licet indignum, Casinensium monachorum coetui ascripsit, sub domino Matthia de Lignano, hujus coenobii abbate, cum viginti essem annorum, in anno Domini 1570. De hoc magistro meo illud silentio non praetereundum esse judicavi, quod ad vitae integritatem et puritatem pertinet. Nam talis ejus vita fuit, ut mortis suae tempore, in vigilia scilicet Nativitatis S. Joannis Baptistae, cum in missa, Gloria in excelsis Deo cantaretur in ecclesia, ejus anima ab ergastulo corporis egrediens in coelum ab angelis deferri cerneretur. Sepultus vero est in coemeterio S. Annae, anno Domini 1581.



CAPUT XXX. DE ANDREA.
[Col. 1061B]

[(74) 1Kb] Andreas a Suessa, juvenis praeclarae indolis, et vivacis ingenii, de civitate Neapolitana, ubi a parentibus studiis litterarum erudiendus traditus fuerat, egrediens, Casinum advenit, atque ab Isidoro de Placentia hujus sacri coenobii abbate monachus factus est. Hic exiguus quidem corpore, sed ingenio magnus, ab ipso fere suae conversationis [Col. 1062A] initio, ob sui ingenii vivacitatem, et rerum mundanarum experientiam, cum singulari quadam prudentia ac solertia conjunctam, multis annis hujus nostri monasterii negotiis operam dedit. Inter multa praeclara ingenii sui monumenta, existens in regimine terrae nostrae Citrarii scripsit regesta duo omnium jurium et bonorum quae impraesentiarum in eadem terra a nostro monasterio possidentur. Humanis insuper et divinis litteris apprime eruditus, magnam sui apud omnes adhuc vivens exspectationem concitavit. Vivit etiam, et temporibus nostris hujus Casinensis monasterii praepositus existit.



CAPUT XXXI. DE GREGORIO.

[Col. 1062B] [(75) 5Kb] Gregorius Cortesius Mutinensis abbas primum Sancti Petri de Perusio, deinde Sancti Benedicti de Mantua, et S. R. E. cardinalis a papa Paulo tertio creatus, anno Dom. 1542. Vir utriusque juris doctor, et in divinis Scripturis valde instructus. Scripsit quamplurima carmina in laudem D. Petri, quae impressa reperiuntur. Obiit Romae, et sepultus est in ecclesia Sanctorum Apostolorum anno Dom. 1584.


Explicit supplementum domni Placidi Romani et diaconi De Viris illustribus coenobii Casinensis.




[Col. 1063]
PETRI DIACONI LIBER DE ORTU ET OBITU JUSTORUM COENOBII CASINENSIS.
(Ex codice Vaticano edidit Angelo MAI, Collectio nova, t. VI, p. II, p. 245.)


Praecedit in codice Vat. Petri Diaconi opusculum De viris ill. Casinensibus a J. B. Maro olim editum ex Barberinio codice. Sequitur Ludovici Barbi Historia congregationis Benedictinae S. Justinae, quam edidit Pezius. Medium Petri Diaconi De justis Casinensibus librum adhuc ineditum ego demum, ob SS. virorum biographiam historiamque ecclesiasticam amplificandam, in lucem profero. Neque vero importune sub saecularis criticae regulam narrationes has revocabo, quae simplicitate sua, pio et candido scribentis ingenio, docilique suorum temporum indole satis commendantur.



I. BENEDICTUS
[Col. 1063A]

signifer, institutor, legislator, doctor eximius, clarus doctrina, clarus virtutibus, adhuc in pueritia positus primum in partes divisum revinxit capisterium. Vas vitreum, in quo pestifer potus habebatur, solo tantum signo crucis rupit. Aquam in aridi montis produxit vertice. Ferrum in morem Elisei de profundo abstraxit aquarum. Placidum de profundo lacus per Maurum discipulum suum abstraxit. Corvus ejus obsecundat imperiis. Florentius, qui eum persequebatur, ab omnipotente Deo occisus est. Indeque vir Dei egrediens coenobium Casinense construxit, ibique ingentem lapidem oratione sua levem reddidit. Falsum ignem in frugibus ostensum obtutibus oratione similiter sua exstinxit. Monachum omnibus membris contritum et [Col. 1063B] dissolutum, confestim sanum reddidit. Facta suorum monachorum ac cogitationes statim reserabat. Totilae tyranno ventura praedixit. Romanae urbis instabilitatem, Gregoriique Romani pontificis nativitatem, ac nomen officiumque, et Casinensis coenobii destructionem praedixit. Occulta Dei judicia cognovit. Furtum Exhilarati prodidit. Mappulas a monacho contra ejus praeceptum acceptas, per Spiritum agnoscens, confestim redarguit. Cogitationes sibi servientis agnovit. In famis tempore ducenta modia farinae ei omnipotens Deus transmisit, quae a quibus delata sint, usque hodie manet incognitum. Discipulis longe positis in somno apparens, quid agere deberent ostendit. Sanctimonialium animas in illo jam invisibili judicio constitutas ipse adhuc [Col. 1063C] in corpore positus ligavit et solvit. Monachum contra ejus voluntatem de monasterio egressum ac sepultum terra projecit. Leprosum oratione sua curavit. Aether ei numismata fundit. Varietatem cutis tactu suo confestim fugavit. Vas vitreum in lapidem projectum incolume mansit. Dolium aridum oratione sua oleo implevit. Monachum a daemonio vexatum alapa percussit, et immundum ab eo spiritum expulit. [Col. 1064A] Rusticum vinctum solo suo intuitu solvit. Mortuum vitae restituit. Sororis suae animam in columbae specie coelum penetrare conspexit. Germani episcopi animam in sphaera ignea ab angelis ferri in coelum vidit. Totus mundus velut sub uno solis radio collectus ante oculos ejus adductus est. Mulierem cum filio suo a daemonio vexatam oratione sua curavit. Scripsit praeterea monachorum regulam, discretione praecipuam, sermone luculentam, in qua omnes illius actus inveniuntur. Duabus vicibus in hebdomada minimum potius praegustabat quam sumebat cibum, saccoque tantum induebatur cilicino. In hujus transitu viderunt discipuli ejus viam stratam palliis atque innumeris coruscam lampadibus, recto orientis tramite ab ejus cella in coelum [Col. 1064B] usque tendentem: eisque dictum ab angelo est, haec est via qua dilectus Domino coelum Benedictus ascendit. Sepultus vero est in Casino, in templo ante altare beati Baptistae Joannis. Tantis autem usque nunc fulget virtutibus, ut nec lingua explicare, aut auris audire, vel manus sufficiat scribere.



II. MAURUS,

Casinensis praepositus, natione Romanus ex patre Aequitio, vir celeberrimus et famosissimus, ac post Benedictum legislatorem primus, juxta illud apostoli Petri supra aquas pedibus ambulavit. In Casinensi coenobio claudum et mutum curavit. Arderardus toto corpore confractus ab eo statim sanatus est. Famulum suum Sergium similiter sanavit. Caecum ex utero matris illuminavit. [Col. 1064C] Eligium corpore exutum ac locis poenalibus deputatum ad vitam reduxit. Magistri sui Benedicti obitum Spiritu sancto sibi revelante agnovit. Clericum omnibus membris contritum ac dissolutum sanitati restituit. Ei detrahentes a diabolo vexantur, atque ab eo sanantur. Illi vero, cui diabolus animam extorserat, vitam reddidit. Ex pravissimo vini vasculo sexaginta et eo amplius homines abundantissime [Col. 1065A] satiavit tribus vicibus, et vasculum plenum reddidit. Labrum et nares cujusdam hominis a morbo canceris comestas signo crucis statim curavit. Secreta Dei judicia agnovit pandentibus angelis. Septuagesimo vero ac secundo aetatis suae anno dolore lateris tactus spiritum reddidit. Sepultus vero est ad dexteram partem altaris beati Martini in Glannofolio. Nullus unquam corpus suum plus edomuit squaloribus, jejuniis, abstinentia, ac vigiliis frigoribusque. In diebus autem sanctae Quadragesimae nec tunica nec cuculla, nisi solummodo sacro cilicino, induebatur: et bis in hebdomada parvissimum cibum potius praegustabat quam sumebat. Asperrimo autem a scapulis usque ad renes indutus est trogulo. Quiescebat vero in stratu super aggestum [Col. 1065B] calcis et sabuli, excepto quadragesimali tempore: tunc enim cum nimium eum lassitudo compulisset, stando aut sedendo somnum capiebat. Nunquam de lecto cum caeteris surrexit fratribus, sed semper nocturnos vigilando praeveniebat hymnos. Plerumque quinquagenos et centenos, nonnunquam vero totum ante nocturnalem synaxim psalterium complebat, exceptis horarum spatiis, quibus orationi ac lacrymis insistebat. Silentio vero ac lectioni ita vacabat, ut pro hoc ipsi etiam sanctissimo Benedicto admirabilis haberetur.



III. SCHOLASTICA,

Benedicti Patris sanctissimi soror, eique tam carnis propinquitate quam etiam sanctitate conjuncta, moribus et pedibus eum secuta, ex ejus voluntate in confinio Casini montis [Col. 1065C] stationem fixit, ubi felicem vitam felicissimo exitu consummavit. Haec igitur, ut olim Josue ac Samuel, coeli serenitatem in pluviam ac tonitrua vertit. Hujus animam Benedictus pater sanctissimus in columbae specie coeli alta petere vidit. Sepulta est in Casino una cum fratre suo ante altare sancti Baptistae Joannis.



IV. MARTINUS,

vir egregius miraculorumque patrator magnificus, in Casino prius, ac postea in monte Marsico degens, cum serpente per multum tempus habitavit. Aquam de lapide speluncae suae ei omnipotens Deus ad bibendum concessit. Mulierem ad obscena eum provocantem opera omnipotens Deus terribiliter occidit. Puerum e summo montis [Col. 1065D] vertice usque ad ima ruentem oratione sua illaesum servavit. Lapidem magnum speluncae suae imminentem de loco ad locum mutavit. Sepultus vero est ibidem in monte Marsico.



V. FELICISSIMUS,

beati Benedicti discipulus, natione Romanus, felicissimus nomine, felicissimus opere, sanctissimi Mauri consobrinus exstitit. Hic puer beato Benedicto traditus, magistri sui in omnibus viam usque ad mortem secutus est.



VI. FAUSTUS,

septennis in Casino beato Benedicto oblatus, atque ab eo in Galliam ad monasterium construendum cum beato Mauro transmissus, stetit ibi annis quadraginta. Indeque post obitum beati Mauri Romam reversus, plenus dierum obiit. Sepultus vero est in monasterio Lateranensi.



VII. CONSTANTINIANUS
[Col. 1066A]

similiter cum beato Mauro in Gallias missus, quadragesimo anno adventus sui in Gallias, obiit. Sepultus vero est in Ecclesia Beati Martini.



VIII. ANTONIUS

cum eodem similiter missus, eo anno eodemque loco, ubi et Constantinianus, defunctus est ac sepultus.



IX. PROLOGUS IN VITAM ET OBITUM SANCTI PLACID MARTYRIS.

Gymnosophistarum morem ferunt esse doctores, ut cum ad laticis haustum Gangen ad fluvium venerunt, fulvum metallum despicientes suis sub pedibus calcent. Quod ego Petrus Casinensis archisterii indignus diaconus advertens, ita te, Gregori praesul verende, jubente, Placidi exaravi sanctissimi [Col. 1066B] gesta, ut ejus nihil desit ex vita, cum aliquid desit ex virtute signorum. Enimvero cum hoc opus vestra mihi injungere vellet paternitas, nostraque exiguitas propter tanti coenobii perturbationem nostrique exsilii aerumnas id aggredi recusaret, vobisque hoc opus, qui in dictandi scientia splendetis, imponere vellem, vestra sagacitas tali me responsione obstruere coepit: cur inani taedio de Casinatis coenobii oppressione afficeris? Nunquidnam nescis quia


Si cecidit Sinai mons qui legem dedit olim,
Quod periisse tamen sua munia credere nolim:
Regula namque manet digitis descripta sacratis
Tradita discipulis Mauro Placidoque beatis.
[Col. 1066C] Si rex Antiochus ex auro vendidit aram,
Lege labore novam Machabaeus restruet aram.
Lator, ait, legis, vobis praesentior adsum
Post mortem quam nunc, dicam clamantibus adsum.

Et si tantus Pater se praesentiorem post suum e mundo recessum promisit futurum, cur de talibus perturbationibus tristis incedis? An jam oblivioni dedisti quibus angustiis quibusve persecutionum generibus affecti sunt omnes veritatis praecones? An mente cessit a tua, quia levitas Jesus Christus Dominus noster segregavit ad annuntiandum toti orbi Evangelium suum? Hi enim sunt septem stellae in dextera Dei, septem tubas tenentes, missi in omnem [Col. 1066D] terram. Nun quidnam ignoras quia servus de absconso talento torqueri jubetur? Tantis igitur, praesul amande, assertionibus victus, imperio succubui vestro, et ad beatissimi Vitam exarandam animum erigere coepi. Unde reor non sine superni regis nutu animo hoc haesisse in tuo, ut tanti patris passio a Gordiano descripta transferretur. Nam cum ab ipsis beati Benedicti temporibus in Casinensi gymnasio sapientes quamplurimi fuerint, istius passio de Graeco in Latinum a nullo translata fuisset, hoc omnipotens Deus per nos tempore vestro implexo dignatus est. Disponebam praeterea opusculum istud ad Ptolemaeum, Romanorum consulem, dirigere; sed prius censui illud tuo renitenti cothurno elimare. Vestri tamen erit operis, Pater reverende, ut si aliqua [Col. 1067A] non aequa ordinis lance protulero, a vobis emendentur. Nam vigesimum tertium aetatis agens annum, discipulum, non magistrum esse decebat. Superni igitur regis munimine fultus, tanti patris vitam scribere ordiar.



VITA ET OBITUS SANCTI PLACIDI MARTYRIS.

Postquam summi regis divinitas lucis suae radio idolorum tenebras pepulit ac procul fugavit, multos per orbem Ecclesiae suae donavit viros, qui ceu sidera coelum, ita et hi ejus Ecclesiam vita ac miraculis adornarent. Ex quorum renitenti collegio, tempore Justini senioris, sole splendidius claruit (Benedictus) cujus Vitam Ecclesiae Dei speculum et doctor egregius beatus Gregorius stylo deprompsit suavissimo. [Col. 1067B] Sed qualiter idem pater sanctissimus perfectioris vitae normam arripuit, ac monasterium Sublacense condidit, qualiter beatissimus Placidus ad eum venerit, vel quo ordine locoque recesserit, coenobiumque in Varronis antiquissima schola aedificaverit, in propatulo declarandum est. Hic igitur dum relictis saeculi strophis petere deserta decrevisset, Romanus eum pater sanctissimus reperit, quo tenderet requisivit: cujus cum desiderium comperisset, et secretum tenuit, et adjutorium impendit, eiquo sanctae conversationis habitum tradidit, et in quantum licuit ministravit: tribusque annis, excepto Romano monacho, hominibus incognitus mansit. Cum vero cunctorum opifex Deus Benedictum Patrem mortalibus declarare censuisset, multi ab eo [Col. 1067C] in eadem regione ad Dei sunt servitium coadunati, ita ut illic duodecim monasteria construeret; in quibus substitutis praepositis duodenos monachos deputavit: nonnullos vero secum retinuit, quos adhuc in sua praesentia aptius erudiri judicavit. Coeperunt etiam tunc Romanae urbis nobiles ac religiosi concurrere, suosque ei filios omnipotenti Deo nutriendos dare. Tunc quoque bonae spei suas soboles Aequitius Maurum, Tertullus vero patricius Placidum puerum tradidit. Ab ipso enim pueritiae suae Placidus tempore abstinentiam, silentium, vigilias, castitatem, omnesque sanctas virtutes est secutus: obedientiae vero callem sibi vindicavit.

[Col. 1067D] Quadam igitur die cum aqua in cellario deesset, Patris imperio ad hauriendam de lacu aquam Placidus est sanctus egressus: ad quem cum venisset, vasque quod tenebat incaute in aquam misisset, ipse quoque cadendo secutus est: quem continuo unda rapuit, et pene in unius sagittae cursu a terra introrsum traxit. Sed quid praevalet contra Tonantis potentiam antiqui hostis versutia? Nam mox ut sanctus in aquam Placidus cecidit, eventum rei Spiritus sanctus, qui in electorum cordibus principalem obtinet thronum, Benedicto Patri sanctissimo revelavit: qui e vestigio beatum Maurum coepit sub magna celeritate vocare, dicens: Frater Maure, curre velociter, quia puer Placidus qui ad hauriendam aquam perrexerat, in lacum cecidit, [Col. 1068A] eumque unda jam longius trahit. Res mira! et post Petrum apostolum omnibus retro saeculis inaudita! Benedictione postulata et accepta, Patris ad imperium concite Maurus perrexit, atque ad locum quo sanctus ab unda Placidus trahebatur, per terram se ire existimans, super undas rapidissimas cucurrit, Placidumque beatum per capillos tenuit, rapidoque cursu rediit. Reversus autem ad Patrem, rem gestam in se per ordinem pandit. Pater vero sanctissimus Benedictus hoc non suis meritis, sed Mauri coepit deputare obedientiae. At contra Maurus pro solo imperio Benedicti factum dicebat, seque conscium in illa virtute non esse, quam nesciens fecisset. Sed in hac humilitatis mutuae amica contentione accessit arbiter sanctus qui ereptus est [Col. 1068B] Placidus puer. Dicebat enim: »Ego cum ex aqua traherer, super caput meum abbatis melotem videbam, ipsumque me ex aquis educere considerabam.«

Comes etiam fuit Benedicto Patri Placidus sanctus, cum nocte quadam cum eo montis rupem aridam ascendit: ubi oratione facta, idem Pater Benedictus tres petras pro signo posuit, atque ad suum monasterium una cum Placido, cunctis illis nescientibus, rediit. Cumque die altero pro necessitate aquae fratres, qui in illa rupe habitabant, ad eum venissent, dixit Pater: »Ite et rupem illam in qua tres super invicem petras inveneritis, in modico cavate.« Qui euntes rupem montis jam sudantem invenerunt: cumque in ea concavum locum [Col. 1068C] fecissent, statim aqua repletus est, quae nunc usque ubertim defluit, atque ab illo montis cacumine usque ad inferiora descendit. Nemo ergo dubitet beatissimum Placidum tanti miraculi participem non exstitisse, quem beatissimus magister suus solum hujus signi voluit habere conscium. Jamvero qualiter ad Casinense coenobium Benedictus Pater sanctissimus venerit, pandendum est.

Quidam itaque presbyter, Florentius nomine, antiqui hostis veneno inebriatus, sanctissimi Patris coepit studiis aemulari, sicque panem veneno infectum pro benedictione transmisit. Quod cum vir Dei per spiritum declinasset, scelestus Florentius, quia Benedicti corpus veneno necare non potuit, [Col. 1068D] se ad discipulorum animas exstinguendas accendit; ita ut in hortum cellae, cui Benedictus inerat, nudas septem puellas mitteret, quae mentes illorum ad perversitatem libidinis inflammarent. Quod Benedictus Pater conspiciens, lapsumque adhuc teneris discipulis pertimescens, eos custodiri praecepit, dareque invidiae locum disponit.

Haec dum sollicita secum mente tractaret, revelatio coelestis tali illum adhortari est dignata oraculo. Ut quid, dulcissime Benedicte, tristaris? Nunquidnam non reminisceris illud quod ego deprompsi dicens: Si me persecuti sunt, et vos persequentur? (Joan. XV, 20.) Te namque elegi ex omnibus incolentibus orbem; tu Evangelii mei tuba coelestis existes, spiritu es meo repletus. Surge [Col. 1069A] jam, vade ad castrum Casinum, et populum ejusdem provinciae qui adhuc idolorum nefandis cultibus servit, et in quorum praecordiis Satanae versutia regnat; qui nihil sciunt aut dicunt, nisi quod in cordibus eorum veternosi serpentis versutia scripsit; sermone vivifico praedicans, meum ad cultum convertere stude: quia tecum ego ero, et non de seram, et confundam omnes adversarios tuos, serve meus charissime. Proficiscere idolorum ad pugnam, confortare et esto robustus, quia castrum Casinum tibi tradam, et illic sedes nominis tui in perpetuum erit.

Haec dum sanctissimus Pater audisset, omnia convocatis discipulis patefecit, et longa ad eos oratione exhortationeque ad profectum ab eo habita, tandem dixit: »Jussio Domini nostri Jesu Christi [Col. 1069B] imminet; parere debemus, eundum est: vos autem state et permanete in conversatione et gratia sanctae religionis.« Haec cum dixisset, anno Dominicae Incarnationis quingentesimo vigesimo nono, temporibus Justiniani imperatoris, oratoria cuncta quae construxerat, adjunctis fratribus sub statutis praepositis, ordinavit, statimque absque cujuslibet comitis adminiculo ad Casinum castrum pergere coepit. Sed cum per ignota loca solus viator incederet, duo confestim in figura juvenum aderant angeli, qui tanto Patri per montium deserta quo gressum dirigere deberet indicabant. Tres etiam corvi per omnem viam individui illi facti sunt comites, ejus assidue vestigia prosequentes. Cum ad Casinum castrum pervenisset, contrivit idolum, subvertit aram, succidit [Col. 1069C] lucos qui circumquaque in daemonum cultura succreverant, atque cum Placido et Mauro religiosissimis Casinense fundavit monasterium; illudque et sua corporali requie, regulaeque descriptione, caput omnium monasteriorum constituit. Ubi autem templum Apollinis erat, ecclesiam Beati Martini; ubi vero ara Apollinis, ecclesiam Sancti construxit Joannis; et circumquaque manentes populos ad Christi fidem convertit.

Eodem vero tempore supradictus Tertullus, Romanae urbis patricius, per suggestionem Placidi filii sui praeceptum fecit Casinensi coenobio de decem et octo curtibus suis, quae erant in Sicilia, cum servis septem millibus, ac portu Panormitano et Messano; [Col. 1069D] poena qui id removere tentasset apposita quatuordecim millium talentorum auri. Evocat interea Pater sanctissimus Benedictus Placidum discipulum suum, qui ab eo sanctissime religiosissimeque nutritus fuerat, eumque ad tuitionem curtium, quas pater ejus Tertullus patricius Casinensi coenobio dederat, in Siciliam mittens, dixit ad eum: »Ad suscipiendum militiae laborem accinge sicut vir lumbos tuos: quem tibi per me Jesus nunc dat, Rex omnium Christus, religionis sanctae ordinem sicut a me accepisti, usque ad finem vitae inviolabiliter tene. Perge nunc, dulcissime, ad Siciliam, fili, imitans Regem regum Jesum Christum Filium Dei, Dominum nostrum, qui factus est obediens usque ad mortem (Philip. II, 8). Reminiscere sermonis ejus dicentis: [Col. 1070A] Non veni facere voluntatem meam, sed ejus qui misit me Patris (Joan. VI, 38). Nec te longi itineris conturbet austeritas. Recordare illud apostolicum, quia non sunt condignae passiones hujus temporis ad futuram gloriam quae revelabitur in nobis. (Rom. VIII, 18). Nam per multas tribulationes oportet nos intrare in regnum coelorum. Nam pro Christi nomine in hac vita decertantes aeternam remunerationem in aeterna accipient: patriam illam scilicet quam oculus non vidit, nec auris audivit, nec in cor hominis ascendit, quam praeparavit Deus diligentibus se (I Cor. II, 9). Ne timeas neque paveas, confortare et esto robustus, quia tecum celsa erit tonantis dextera Dei. Hoc pro certo sciens, quia quanto austeriora in hoc mundo pertuleris, tanto vehementiora [Col. 1070B] a summo Opifice accipies coelestium gaudia praemiorum. Jesus Christus autem, Filius Dei, Dominus noster semper sit tecum, perducatque te ad aeternae consortia vitae, quam daturus est his qui diligunt eum.« Haec cum perorasset, benedictione super eum tradita, misit a se.

At vero dum Placidus ad Siciliam venisset, ea quae a magistro didicerat suo modis omnibus implere satagebat, et in omnibus virtutibus, quibus eum perfectissimus magister suus Benedictus ab ipso infantiae suae tempore erudiverat, de die in diem proficiebat atque crescebat. Ecclesias etiam idem vir beatus fundavit, atque juxta morem magistri sui sanctissimi, fratres illic servituros aggregavit. De signis porro ejus superfluum est quaerere: [Col. 1070C] non enim signa sanctos viros faciunt, sed vita potius Deo placens et recta sanctificat hominem. Verum quia provinciam Siculorum Ismaelitarum est crudelitas depopulata, multa quae per eum gesta sunt, Gordianus, Patris Benedicti discipulus, Constantinopoli positus, descripta dereliquit. Is enim Gordianus a beato Benedicto cum beato Placido ad Siciliam directus, ea quae oculis suis vidit, descripsit.

Postquam autem placuit Regi regum Domino ut beatissimus Placidus de praesentis vitae liberaretur naufragio, Mamucha, dux Sarracenorum, in navibus, cum Sarracenis sexdecim millibus septingentis adveniens, beatum Placidum cum fratribus suis Eutychio, Victorino, et virgine Flavia, nec non et Faustum, [Col. 1070D] Firmatum, Donatumque, cum monachis triginta teneri, et ante suam praesentiam exhiberi praecepit. Quos cum diversis tormentorum generibus excruciasset, sicut Gordianus in ejusdem passionis describit historia, beatum Placidum post linguae abscissionem, post arteriarum et dentium confractionem, cum omnibus sociis suis capite truncari praecepit in portu Messanae civitatis provinciae Siciliae. Tertio Nonas Octobris regna conscendit aeterna. Hunc igitur, fratres, flagitemus enixius, quo pro universali Ecclesia orationes fundat. Sepultus vero est in eadem provincia, ubi exuberant beneficia pia prece quaerentibus; ipso adjuvante qui vivit et regnat cum Patre in unitate Spiritus sancti Deus per omnia saecula saeculorum. Amen.


[Col. 1071A] De hac vita legitur plenius alibi [(76) 1Kb] .



X. SIMPLICIUS,

Benedicti Patris discipulus, cum beato Mauro in Gallias directus, post ejus obitum Romam cum Fausto reversus, apud Lateranense coenobium defunctus est ac sepultus.



XI. CONSTANTINUS

nomine, Constantinus et opere, post Patris Benedicti transitum abbas effectus, vir valde reverendus, in Casino defunctus, juxtaque est corpus beati Benedicti sepultus.



XII. SIMPLICIUS,

nomine et opere simplex, post Constantinum abbas effectus, ibidem defunctus in Casino, atque juxta Patrem Benedictum sepultus.



XIII. VITALIS,

post Simplicium Casinensis abbas factus, in Casino defunctus est atque sepultus.



XIV. BONITIUS,

quintus post Patrem Benedictum [Col. 1071B] abbas, vigesimo sexto anno post Patris Benedicti transitum, destructo Casinensi coenobio, anno Dominicae Incarnationis quingentesimo sexagesimo octavo, secum fratres coenobii Casinensis Romam asportans, atque a Pelagio papa susceptus, coenobium Lateranense construxit, quatuor vel quinque fratres Casini ob beati corpus custodiendum relinquens Benedicti legislatoris. In Lateranensi coenobio defunctus est atque sepultus: ubi etiam regulam quam Pater Benedictus manu sua descripserat, et saccos quibus coelitus escae ei delatae fuerant, dereliquit.



XV. PROLOGUS PETRI DIACONI IN VITAM SANCTI SEVERI EPISCOPI ET CONFESSORIS.

Sanctissimo ac in monastico residenti gymnasio [Col. 1071C] Seniorecto abbati abbatum eximio Petrus Casinensis diaconus quidquid in coelo terraque feticius. Quam vestra jussus potentia Severi pastoris egregie Vitam orsus sum scribere, dilecti filii vestri Rainaldi, hujus archisterii subdiaconi, solers exegit instantia, qui nequaquam priscorum tantum libris contentus, ceu regina Saba avidior, ita et hic a vestra eminentia desiderat aliquid novi divinique accipere. Hic nempe dum nostram exiguitatem in diversorio legislatoris fluctuantem reperisset, et coenobialibus negotiis me irretitum vidisset, agnovissetque quod assidua praeceptorum atque tomorum inquisitio nostri pectoris animum (prohiberet) libros scrutari deiloquos, coepit crebris insistere precibus, quatenus seposito cothurno, [Col. 1071D] ac sedatis cogitationum turbinibus, remotisque mundi fragoribus, ad theologicas inquisitiones accederem, atque Severum ab antiquis intentatum apicibus tradere non recusarem. Tandem utilis labor et ejus dilectio incitavit ut, quod prohibebat litterarum inscitia, tanti viri urgeret inchoare devotio. Nam qui Spiritu Dei aguntur, hi filii Dei sunt, ut ait cathegeta gentium Paulus: quippe qui non sibi tantum, quantum aliis virtute et merito vigilant.

Excellentissimorum vero et clarissimorum virorum facta moresque posteris generationibus tradere, ab ipso, ut ita dicam, mundi est usitatum exordio: omnes enim qui ingenio celeberrimi, virtute eminentissimi, [Col. 1072A] castitate pudici, armis terribiles, et solertia singulares, memoriaque erant insignes, ac sophistica sagacitate sublimes, sine invidia, gratia, ambitione aut odio, antiquorum gesta virorum schedulis tradebant. Quamplures etiam ipsi sua facta narrare, accessionem potius morum, quam arrogantiam autumabant. (TAC., Agric.) Unde et Paulus ait: Quaecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus. (Rom. XV, 4) Patriarchae quoque Levitici ordinis, Moysi Dominus praecepit, dicens: (Deut. XXXI, 26) Scribe librum istum, et pone illum in latere arcae foederis, ut sit in signum et monumentum filiis Israel, ne obliviscantur Domini Dei sui. Et hoc cur? ut ostenderet tironibus, priscos patres strenue cursum consummasse [Col. 1072B] usque ad calcem, quo instigati ardentius festinent appropinquare agoni, eorum iter carpere, ac divinis obedire mandatis. Unxit namque Deus Ecclesiae filios oleo Spiritus sancti, quo ad luctam experti et habiles redderentur. Nam qui luctatur, habet quod speret; ubi certamen, ibi corona: certat namque in saeculo, coronatur a Christo; e terra colligitur praemium, in coelo redditur. Tunc enim prudentia, castitas, justitia, sapientiaque vigebant, cum celeberrimorum virtutes virorum describebantur.

Porro tanti ac talis viri vitam scripturus, veniam nostrae adolescentiae quaerere opus fuit; quam non petissem, nisi saevam, nefandam, cruentam et infestam historiographis aemulorum vecordiam scissem: nam multoties non solum in ipsos, sed etiam [Col. 1072C] in libros eorum constat esse saevitum. Sed in hoc eximium patientiae documentum nostri demonstravere majores, qui nec stultitiae illorum responderunt, nec ob id ab annalibus describendis cessarunt: quippe qui et aureum patris Desiderii saeculum, virtutes morum, ac excellentissima atque obstupescenda signa Casinensium monachorum elegantissime conscripserunt. Sed de his hactenus. Nunc jam ad Severi retexenda praeconia stylus sequens revertatur.



INCIPIT VITA SANCTI SEVERI AB EODEM PETRO.

Casiniensis arcis sublimitas tanto olim culmine viguit, ut Romani celsitudo imperii philosophicis studiis, illam in aevum dicaret. Hanc M. Terentius [Col. 1072D] Varro, omnium Romanorum doctissimus, consideratissimus, acutissimus, et facundissimus incoluit, et proprii juris ditione possedit. Iste igitur tam insignis excellentisque peritiae tam multa legit, ut aliquid ei scribere vacavisse nobilitas Romana miretur; tam multa scripsit, quam multa vix legere quisquam possit. Scripsit praeterea Antiquitatum libros quadraginta et unum; et hos in res humanas et divinas divisit: rebus humanis viginti quinque, divinis sexdecim tribuit; istam in ea divisione secutus rationem, ut rerum humanarum libros senos quatuor partibus daret; in quibus disputat qui [Col. 1073A] agant, ubi agant, quando agant, quid agant. In sex itaque primis de hominibus scripsit; in secundis sex de locis; sex tertios de temporibus; sex quartos eosdemque postremos de rebus absolvit. Quater autem seni, viginti et quatuor sunt. Sed unum singularem qui communiter prius de omnibus loqueretur, in capite posuit. In divinis itidem rebus eadem ab illo divisionis forma servata est. Quantum vero attinet ad ea quae diis exhibenda sunt ab hominibus, in locis, temporibus, et sacris, haec quatuor libris complexus est ternis: nam tres priores de hominibus scripsit, sequentes de locis, tertios de temporibus, quartos de sacris: etiam hi qui exhibeant, ubi exhibeant, quando exhibeant, quid exhibeant, subtilissima distinctione commendans. Alios vero tres [Col. 1073B] libros conscripsit extremos, etc.

Hoc in loco mutilavi; loquitur enim de reliquis ejus operibus nimis diffuse [(77) 1Kb] .

De hoc siquidem Varrone Tullius ait [(78) 1Kb] : Nos in nostram urbem peregrinantes errantesque, tanquam hospites, tui libri quasi domum reduxerunt, ut possemus aliquando qui et ubi essemus agnoscere. Tu aetatem patriae, tu descriptiones temporum, tu sacrorum jura, tu sacerdotum, tu domesticam, tu publicam disciplinam, tu sedium, regionum, locorum, tu omnium divinarum humanarumque rerum nomina, genera, officia, causas aperuisti.

Tali igitur auctore talibusque studiis Casinensis civitas antiquitus ab ipso suae constructionis exordio splenduit ac eminentissime viguit. Tribus namque [Col. 1073C] nominibus olim dicta est, prius Heraclea, deinde Forum vetus, postremo Samnites, orti a Sabinis, eumdem locum a Casca appellavere Casinum: casca enim antiquitus dicebatur vetustior res. Sed cum coelestis Imperatoris Verbum, virtus et sapientia, Christus censuisset ad verae sapientiae gymnasium vertere, duos ei urbi destinat principes per quos orbis fieret speculum, aetheris dignitas, legis latio, aequitatis et religionis norma, via, templum, thronusque piorum. Per hos siquidem ab eodem loco eliminata est perversae superstitionis cultura, et spirituales nequitiae imperio herili propulsae non materialibus aut fulgentibus armis, non diversitate legionum, non rhetoricatis phaleramentis verborum, sed vita, verbo, signis prodigiisque tantum insignes. [Col. 1073D] Sed quia legislatoris vitam plenissime Jesu Christi carbunculus Chrysostomus exaravit Gregorius, summi atque venerandi Severi praesulis eximii Vitam scribere ordiar.

Annorum a vivifici Verbi Incarnatione quadringentesimus primus circulus volvebatur [(79) 1Kb] , cum Valentinianus tertius felicissimus ac excellentissimus Romani imperii thronum suscepit regendum. Hoc itaque orbis moderante habenas, vir Domini Severus Omnitenentis beneficio donatus Campaniae, [Col. 1074A] ceu topazius, morum gravitate, vitae praerogativa, virtutumque jubare coruscus, eo potissimum tempore Casiniensis Ecclesiae pontifex splenduit, quo aequitas ab injustitia, pietas ab impietate, mansuetudo a severitate, catholicae et apostolicae Ecclesiae status sub nefandissimorum Arianorum, Nestorianorum, Manichaeorum, Circumcellionum, Priscillianistarum ac Donatistarum fluctuabat vesania. Hic itaque teneris adhuc constitutus temporibus peritura gaudia mundi toto mentis contemnens conamine, almifico Flamini templum in semetipso construere viribus satagebat omnimodis. Erat enim castitate perspicuus, sanctitate mirabilis, pauperum, viduarum ac orphanorum tutor praecipuus. Unde his aliisque virtutibus luce clarius rutilans, usque [Col. 1074B] adeo charus ac admirabilis habebatur ab omnibus, ut hunc patrem, hunc dominum, hunc, post episcopi transitum, sperarent habere pontificem. Inter caetera enim bonitatis insignia, quae ei divina largita fuerat gratia, sic fidei, spei charitatisve fuerat munitus virtutibus, ut omnibus facile foret perspicuum quid honoris in se jam Severus portenderet. Tali igitur ordine puerili transacta aetate, ut Pythagoricae litterae pervenit ad bivium, qualem quantumve divina favente clementia sese praestiterit, sequentis historiae declarabit formula. De caetero vero quo pacto, quo ordine ad episcopale fastigium venerit, breviter praelibare aggrediar.

Factum est igitur ut supradictae civitatis antistes [Col. 1074C] debitum naturae persolvens ad supernae beatitudinis patriam remunerandi gratia vocaretur a Domino. Sancta Casinensis Ecclesia, pastoris destituta solatio, viduata remansit. Verum quia sine rectore Christi Ecclesia diutius esse non poterat, famulorum suorum tandem dolens incommodis, consilio ad invicem habito, beatissimum Christi famulum Severum omnes unanimiter elegerunt antistitem. Quod cum vir Domini humilitatis gratia nollet suscipere, aiebat: »Non perspicio, dilectissimi fratres, his me virtutibus adornatum, quibus divina clementia florere hortatur episcopum.« Econtra illi, ardore succensi deifico, talibus eum adoriuntur sermonibus: »Christum pro certo nunc, Pater, contemnis, ejus cum oves pascere renuis: in illo nempe tunc reus eris examine, [Col. 1074D] cum argueris de abscondito munere: conversatio namque illorum qui vitam sub silentio transeunt, etsi prodest exemplo, plus tamen obest silentio. Ideo tibi divini verbi semina Rex omnium dedit, ut indigentibus impertires. Unde et Apostolus ait: Praedica verbum, insta opportune, importune; argue, obsecra, increpa, in omni patientia et doctrina (II Tim. IV, 2).« Severus autem pastor his convictus sermonibus ulterius non audet respuere, quod ad communem praecipitur subire salutem. Dilectionis Dei et proximi amictus virtutibus, gratia Regis [Col. 1075A] aeterni favente, sublimatur honore sacerdotii. Ordinatus autem episcopus, tanto sollicitius super grege sibi commisso curam gerebat, quanto super omnes exaltatum se esse noverat. Non enim ignorabat, in futuro terribilis illius diei examine pro ovibus sibi creditis se redditurum Domino rationem. Igitur omnibus dulcis, omnibus benignus et mitis, pluribus acer aliquando atque tranquillus aderat.

Eodem vero tempore apud Constantinopolim pestilentissimus et ultra omnes haereticos impiissimus surrexit falsus patriarcha Nestorius, pelago falsitatis demersus, minister diaboli, vas totius perversitatis et nequitiae, inauditae temeritatis et superstitionis inventor; qui in tantam una cum scelestissimo Eutyche prorumpere est ausus stultitiam, ut affirmaret [Col. 1075B] Deum Verbum incarnatum non esse, et sanctam ac gloriosam virginem, Dei genitricem Mariam, Deum non genuisse, sed tantum hominem. Ex hac vero radice pestilentissima nefandissimi surrexere haeretici Acacius, Petrus Alexandrinus, ac perversus Dioscorus, quos nunquam ad matris Ecclesiae gremium Romani valuerunt revocare pontifices; sed deteriora in dies agentes, per totum Orientem Christi sciderunt Ecclesiam. Cunctis enim orbis terrae sacerdotibus Chalcedonensem synodum recipientibus, isti sibilo veternosi serpentis infecti, injuriis appetebant. Verum orientalium aliqui munimine divino circumdati, cum obscenorum serpentium foetorem non possent exstinguere, ultimum omnium insedit consilium ut a Romanae sedis pontifice defensionis [Col. 1075C] exspectarent praesidium. Nam hi qui in nova Roma ac per Orientem morabantur, ad seniorem Romam venientes, deprecati sunt Felicem Romanum pontificem, ut tantis malis finem dignaretur imponere. Inter quos et Joannes, patriarcha Alexandrinus, eadem dicens Romam venit. Felix autem, sanctissimus pontifex, synodo in ecclesia Beati Petri apostolorum principis facta, duos episcopos et Ecclesiae defensorem Constantinopolim misit, scribens Acacio ut ad matris Ecclesiae gremium rediret. Qui dum Constantinopolim pervenissent, Acacii voluntate retenti, litterisque ablatis, in carcerem trusi sunt: comminansque se interficere illos, nisi sibi communicarent, suppliciis diversis affecit. Statuto autem [Col. 1075D] die, Acacius scelestissimus haereticorum ad se collegium convocans, muneribusque apostolicae sedis apocrisiarios decipiens, sibi communicare coegit; quanquam e contra contestarentur et repugnarent orthodoxi episcopi qui tunc aderant; ex quibus nonnulli apud Constantinopolim persecutionem gravissimam pertulerunt: sublatisque chartis, primum quidem protestationis libellum, hamo circumponentes funem, uni ex legatis suspenderunt [(80) 1Kb] ; secundum in librum immiserunt; tertium vero in cophinum olerum imposuerunt.

Felix autem sanctissimus papa, compertis quae ab apocrisiariis gesta sunt, deposuit eos, synodaleque [Col. 1076A] episcoporum celebrare concilium statuit. Confluit itaque ex omni fere Italia Romam sacerdotale collegium: advenit illuc et sanctissimus Severus, Casinensis episcopus. Residente vero in ecclesia Petri apostoli eodem sanctissimo papa, facta est synodus in urbe Roma, in qua interfuerunt una cum sancto Severo episcopi sexaginta et septem. Ibi namque Spiritus sancti gladio confodere et damnavere Nestorium, Eutychen, Acacinm, Dioscorum, Petrum Antiochenum, ac Joannem sceleratissimum patriarcham Alexandrinum: facientesque exemplaria, per Orientem et Occidentem per manus orthodoxorum fidelium disseminaverunt. Ad clerum autem et populum Constantinopolitanum de hac re epistolam direxerunt. Pari etiam modo Acacio depositionis et [Col. 1076B] excommunicationis epistolam transmisere. Cumque hi qui apostolicos apices deferebant Constantinopolim advenissent, pervenere ad monasterium Dii. Monachi vero Dii Dominico die in sacrario porrexerunt epistolam Acacio. Ast hi qui erant ex parte Acacii occiderunt quosdam ex monachis qui epistolam dederant, quosdam autem carceris ergastulo tradiderunt. Acacius vero scelestissimus, patrem suum diabolum imitans, deteriora in dies agebat. Sed non in longum vigilans super eum advenit judicium Dei: post duos enim menses a depositione sua praesentem simul et futuram vitam amisit.

Severus autem pastor almificus de virtute in virtutem succrescens, gregem sibi creditum ad altiora tendere admonebat: alios quidem bonis operibus [Col. 1076C] insudantes confortabat, negligentes ad potiora agenda convertebat, immunda mundabat, arida irrigabat, et noxia quaeque radicitus evellebat. Igitur coluber veternosus cernens sibi perire quos ad Dominum quotidie constabat redire, novas quotidie adversus Ecclesiam pugnas movere non desinebat. Eodem vero tempore pestilentisima doctrina Arianorum, Manichaeorum, Circumcellionum, Priscillianistarum, ac Donatistarum Africanam foedabat Ecclesiam. In tantum enim rabies eorum corda Afrorum maculavit, ut episcopi, presbyteri, diaconi ac monachi, rebaptizarentur. Ob quam rem Victor Carthaginiensis archiepiscopus Romam adveniens, adveniens, quae in Africa evenerant, cum Donato, Rustico et Pardulio episcopis, [Col. 1076D] Felici papae notificare curavit. Tunc sanctissimus Felix mittens congregavit in urbe Roma episcopos septuaginta novem, et fecit synodum in basilica Constantiniana, in qua constituit ut episcopi, presbyteri ac diaconi, qui rebaptizati sunt, ad mortem usque in poenitentia maneant, et in mortis articulo reconcilientur: monachos vero, clericos atque laicos utriusque sexus, triennio in poenitentia manere, et sic demum ad societatem sacramenti recipi, et nunquam ad ecclesiam permittantur accedere. Vir autem Domini Severus ab eadem synodo ad Casinatem reversus Ecclesiam, tantis misericordiae coepit vacare operibus, tantumque dapsilis in largiendis [Col. 1077A] eleemosynis coepit existere, ut libere jam cum beato Job dicere posset: ab infantia crevit mecum miseratio. Quis enim pauperum Severi non substentatus est ope? vel quis proprio destitutus auxilio, Severi non est expertus suffragium? Faciebat siquidem juxta Domini praeceptum sibi amicos de mammona iniquitatis, qui eum reciperent in aeterna tabernacula; ad quae ambulare cupiens, dicebat: Quam amabilia sunt tabernacula tua, Domine virtutum! concupiscit et deficit anima mea in atriis tuis (Psal. LXXXIII, 3).

Expleto vero sui temporis cursu laudabili, cum jam terminum vitae sibi imminere cognovisset, suos ad se clericos evocans ait: »Ego, ut cernitis, amandissimi filii, patrum gradior viam, illudque mihi jam [Col. 1077B] libet decantare apostolicum, Bonum certamen certavi, cursum consummavi, fidem servavi (I Tim. IV, 7), jamque dissolvi cupio et esse cum Christo (Philip. I, 23). Quapropter sermonum meorum verba ad mentem reducite, Christum amate, pacem et charitatem toto ex corde diligite, mundi hujus caduca calcate. Lubrica et vanissima sunt cuncta quae in hoc mundo speciosa et delectabilia videntur, fallacique voluptate genus humanum illaqueant; cum labore possidentur, cum invidia conspiciuntur; omnes faciunt suspectos, omnes pavidos, omnes in voraginem ignis aeterni demergere conantur, et pro exigui temporis felicitate, perpetuam inducunt calamitatem. Parva sunt quae hominibus necessaria sunt, quae vobis sufficere possunt. Carnis petulantiam, per quam Deus a mente [Col. 1077C] excluditur, fugite; avaritiam dimittite, superbiae resistite, malitiam debellate, iram vincere festinate, vaniloquia respuite, misericordiam et judicium diligite, a viis diaboli et haereticorum versutiis, quae non ducunt ad vitam sed ad mortem, non ad coelestia regna, sed ad tartara saeva, cor vestrum avertite. Nullus vos decipiat: secundum facta vestra judicabimini: unum ex his duobus hahebitis, aut poenam aut gloriam sempiternam. Christum ad dexteram Patris sedentem aspicite, Christi praecepta servate, Christi regnum diligite; illuc intendite, illuc oculos cordis dirigite, illuc animum vestrum mentemque attolite; retrorsum nolite respicere; conditionis vestrae dignitatem servate; ut Deum valeatis agnoscere, [Col. 1077D] vosmetipsos prius aspicite; quales ad aeterni Imperatoris conspectum veniatis, perpendite; illam gloriam corde et animo concupiscite quae aeterna est, ubi cuncta tranquilla, ubi quieta, ubi lux, ubi decus, ubi splendor, ipse Deus est, ubi nulla nox, nullae tenebrae, nulla miseria, sed gaudia felicitate sunt plena.«

Haec et his similia sanctissimus Severus episcopus suos clericos alloquens, postquam sanctissime ac gloriosissime sanctam Casinatem rexit Ecclesiam, reddens terrea terrae, feliciter migravit ad Dominum tertio decimo Kal. Augusti. Plebs autem se tanto cernens destitutam esse pastore, cum hymnis et laudibus ejus sacratissimum corpus tollens, in eodem Casinensi castro honorifice sepelierunt: ubi multa [Col. 1078A] mirabilia Dominum Jesum Christum, meritis ejus intervenientibus, operari nullus ambigat usque in hodiernum diem. Claruit vero beatissimus Severus episcopus temporibus Valentiniani tertii, Martiani, Leonis, ac Zenonis, imperatorum; Romanorum autem pontificum, Leonis, Hilarii, Simplicii, et tertii Felicis.

Quodam vero tempore cum quaedam mulier, Alserada nomine, in civitate Aquinensi gravissimo oculorum dolore laboraret, coepit omni nisu archiatrorum frequentare suffragia: sed quanto plus carnalia mortalium juvamina oculis suis exhibebat, tanto amplius languor convalescebat. Cumque jam carnalis lux ab ea funditus esset ablata, illum secum psalmigraphi vatis tractans versiculum, invoca me in die [Col. 1078B] tribulationis tuae (Psal. XLIX, 15), eripiam te, et magnificabis me (Psal. XC, 15), coepit intra se omnipotentis Dei clementiam magnificare, dicens: Domine, Deus omnipotens, qui in luce incomprehensibili permanes, qui sedentes in tenebris et umbra mortis, Filii tui Domini nostri Jesu Christi pretioso sanguine illuminasti, suppliciter tuam exoro clementiam, ut mihi miserrimae lumen reddere digneris, quod culpis meis exigentibus perdidi; ut tuum laudare, glorificare, benedicere valeam nomen nunc et in aeternum. Cumque haec in corde suo tacite volveret, sanctissimus Severus ei apparens dixit: »Quae res, o mulier, te ad tantam duxit moestitiam?« Cui illa: »En tu cernis, domine, peccatis meis exigentibus, solis lucicomum jubar, quem Deus ad orbem illuminandum [Col. 1078C] creavit, cernere nullatenus possum.« Ad quam sanctus Severus episcopus ait: »Vis sana fieri?« Cui mulier: »volo et vehementer exposco.« Et Severus sanctus: »Vade ad ecclesiam meam, quae in monte Casino constructa est, et ibi te sanitati restituam.« Mulier vero haec audiens ait: »Quo nomine, Pater sanctissime, vocaris?« Cui sanctus Severus episcopus respondit, omni ambiguitate seposita: »Noveris me esse Severum, Casinensem episcopum.« Et his dictis, disparuit. Mulier autem virum suum evocans ait: »Caecitatem oculorum, quae nunc usque nostrum enormiter texit corpusculum, nunc abjicere possum, si nostris faveris votis nostraeque voluntati non repugnaveris.« Et vir: »Quidquid dixeris, faciam, tuaeque in omnibus voluntati [Col. 1078D] obtemperabo: tantum ut quo ordine haec ad tuam notitiam venerint, ocius et sub omni velocitate depromas.« Tum illa: »Dum pro dolore oculorum Dei flagitarem clementiam, ecce quidam vir astitit, qui se Severum, Casinensem episcopum, esse commemorans, praecepit ut, si lumen recipere vellem, ecclesiam suam, quae in Casino monte constructa est, omni sub festinatione adirem.« Vir autem ejus ex ore conjugis talia cum verba audisset, benedixit Dominum, statimque cum uxore consurgens ad montem Casinum pergere coepit. Sanctissimus autem Severus mulieris fidem ac devotionem advertens, non in longum passus est ejus sanitatem protelari. Antequam enim ad ejusdem confessoris propinquaret [Col. 1079A] ecclesiam, lumen recepit. Quod vir ejus advertens, glorificare coepit et benedicere Dominum, qui tale ac tantum per beatissimum Severum episcopum in uxore sua dignatus est operari miraculum. Cumque ad ejusdem pontificis ecclesiam pervenisset, quae sibi Dominus per sanctum Severum episcopum praestiterat, palam omnibus enarrabat. Vota quoque Domino gratiarum pro sui corporis sanitate inibi mulier reddens, domum reversa est laudans et benedicens Jesum; cui est cum Patre et Flamine sancto una deitas, una majestas, par gloria, virtus, potestas, et magnificentia nunc et semper et in aeterna saeculorum saecula. Amen.



XVI. VALENTINIANUS,

Patris Benedicti discipulus, nobilis carne, sed nobilior spiritu, post sanctissimum [Col. 1079B] Benedictum quintus in Lateranensi coenobio, quod Bonitus abbas decessor suus ex concessione Pelagii papae construxerat, primus ibidem Casinensem congregationem rexit. Ibidem sepultus quievit.



XVII. THEODORUS,

post Valentinianum tertius ibidem abbas effectus, vita sanctitateque praeclarus ibidem quievit.



XVIII. GREGORIUS

et ipse Patris Benedicti discipulus sanctitate perspicuus, in monasterio Sancti Stephani apud Terracinam et vixit et obiit.



XIX. SPECIOSUS,

hujus Gregorii germanus, nobilis carne, exterioribusque una cum fratre suo studiis eruditus, a beato Benedicto una cum fratre suo (ut sanctus refert in quarto Dialogorum libro Gregorius) [Col. 1079C] monachus factus, atque ab eo monasterium Sancti Stephani juxta Terracinam est ad habitandum directus. Qui multas una cum fratre pecunias in hoc mundo possedit, sed cuncta pauperibus pro animarum suarum redemptione largiti sunt, et in eodem monasterio permanserunt. Speciosus autem dum pro utilitate monasterii Capuanam ad urbem missus fuisset, die quadam frater ejus Gregorius cum fratribus ad mensam sedens atque convescens, per spiritum sublevatus aspexit et vidit Speciosi germani sui animam tam longe a se positi de corpore exire: quod mox fratribus indicavit, atque festinans cucurrit, jamque eumdem fratrem suum sepultum reperit: quem tamen ea hora qua viderat de corpore invenit [Col. 1079D] exisse. In quo miraculo Gregorius beatissimo Benedicto magistro suo similis fuit, qui Scholasticae sororis suae animam coeli alta petentem aspexit.



XX. PAULINUS,

Patris Benedicti discipulus, vita religioneque perspicuus in Casino usque ad suum obitum est conversatus. Sepultus vero est ibi in ipso loco, ubi postea ecclesia Sancti Stephani constructa est. Hujus igitur corpus, Oderisii abbatis in tempore, cum inventum fuisset, daemoniacus quidam ibidem veniens sanatus est. Tunc abbas cum fratribus sancti Paulini corpus elevans, in muro ecclesiae Sancti Andreae apostoli reverenter locavit.



XXI. AUGUSTINUS,

beati Benedicti discipulus, sanctitate probatus, ibidem in Casino conversatus est, atque juxta corpus sancti Paulini cum aliis duobus [Col. 1080A] sepultus. Sed cum sanctorum corpora inventa fuissent, daemoniacus quidam ibidem veniens clamare coepit dicens: »Paulinus et Augustinus, discipuli Benedicti, cum duobus sociis suis me ejiciunt.« Haec dum crebro per os illius diabolus diceret, cum sanguine immundus spiritus egressus est. Oderisius autem abbas sanctorum corpora inde elevans, cum corpore beati Paulini, juxta ecclesiam Sancti Andreae apostoli sepelivit.



XXII. PETRONAX,

Casinensis abbas, dum causa salutis Hierosolymam pergere vellet, a Zacharia papa monitus Casinum advenit, eumdemque locum restaurans, usque ad finem vitae sanctissime et religiosissime ibi conversatus est.



XXIII. CAROLUS,

rex Francorum ac patricius [Col. 1080B] Romanorum, casinum veniens, deposito diademate capitis ac purpura, monachus factus est, ibique cum omni humilitate sedulum fratribus exhibebat servitium: et qui ante purpuratus contextisque vestibus ex auro ac gemmis incedebat, post vili tectus tegmine pauper ipse pauperibus ministrabat: erat enim humilitate summus, innocentia magnus. Abbas vero, ut experimento ejus cordis arcana cognosceret, paucas oves ei ad pascendum tradidit: cumque ad pastum per multos dies illas duceret ac reduceret, quadam die incidit in latronem: qui cum super eum irruisset, sanctus Carolus dixit: »Fac quod vis; tantum ne oves mihi commissas tollere quaeras.« Latro autem Carolum sanctum sine mora funditas exspoliavit. Carolus vero sui corporis nuditatem [Col. 1080C] non ferens, super latronem irruit, eumque in terram protinus stravit et femoralia abstulit, caetera vero vestimenta ei reliquit. Igitur cum Casinum cum ovibus venisset Carolus nudus, abbatique rem quae acciderat indicasset, increpare eum abbas vehementissime coepit; cum Carolus nihil aliud, nisi se peccasse, responderet. Jubetur ergo vestiri, et ad obedientiam remitti. Quadam vero die dum ad monasterium cum ovibus redire satageret, una eorum claudicare aegerrime coepit. Videns igitur Carolus se ad monasterium non posse reverti, ovem in humeris suis imponens, eam usque ad Casinense coenobium reduxit. Sed antequam rediret, perfundi eum ovis lotio contigit: quam rem Carolus adeo patientissime tulit, ut nec oviculam ob hoc de collo deposuerit, [Col. 1080D] aut alicui ex hoc verbum aliquod dixerit. Quod cum abbati ab his qui viderant nuntiatum fuisset, vereque Dei Spiritum in eo esse perpendens, praecepit eum ab obedientia quiescere, atque juxta quod sciret hortum excolere. Demum vero ad fratrem suum Pipinum in Franciam missus, ibidem defunctus est: cujus corpus frater ejus Pipinus in locello aureo gemmatoque recondens ad monasterium Casinense remisit. Ibi juxta corpus beati Benedicti sepultus est.



XXIV. RADCHIS,

rex Longobardorum, cum uxore et filia Casinum adveniens, deposito diademate ac purpura, una cum filiis suis monachus factus est. Exstat usque in hodiernum vinea satis monasterio [Col. 1081A] vicina, quam idem rex plantavit, quae usque nunc ex nomine ejus appellatur. Uxor vero ejus et filia de propriis sumptibus monasterium in Plumbarola construentes, sub districta satis vita ibidem diem clauserunt extremum.



XXV. PAULUS,

diaconus et Casinensis monachus, innocentiae, humilitati silentioque ultra humanum modum operam dabat; ibique usque ad finem vitae ardue satis ac districtissime vixit. Sepultus vero est in Casino ante capitulum.



XXVI. PROLOGUS PETRI DIACONI CASINENSIS IN VITAM SANCTI APOLLINARIS ABBATIS.

Reverendissimo academicisque floribus adornato RAINALDO Casinensis coenobii condiacono, PETRUS ultimus ejusdem coenobii filius, bravium perennis [Col. 1081B] victoriae.

Enixius admiranda omnibusque laudibus virorum sollicitudo est attollenda sanctorum, qui perituri mundi exagitari quatique dum videntur quisquiliis, nec prosperis cupiunt extolli, nec adversitatibus frangi verentur: et ad immutabilis fastigii sceptra anhelantes, aeternaeque victoriae lauream praestolantes, non inter illos quorum Deus venter est, sed inter summi Imperatoris milites aequa ascribendi sunt lance. In quorum ostreata turma sophorum te, frater, videns verende locatum, in augmentum fidei laudemque Jesu Christi novis expositionibus, ceu alter pacificus, novum Opifici celso conaris construere templum. Ob quam vel maxime rem sensus parvitatem exiguam mei dignatus es impellere, ac [Col. 1081C] post mei reversionem perpetuam Casini montis ad arcem, e qua per tempus, tempora et dimidium temporis absens fueram [(81) 1Kb] , otioso, inerti lethargicoque somno sopitum evigilare, proculque noxium silentii somnum pellere, Apollinaris exarare Vitam eximii, crebris postulationibus assiduisque exhortationibus flagitare non desinis; illud deiloquum ante mentis obtutum saepius replicas reducensque praeceptum, qui non doxologice sed simpliciter in tetro horrore labyrintheoque antro degentes, ad splendidissimi luminis gratiam reducens agalma, illos in aevum beavit. Postulationibus itaque, frater charissime, vestris neque cupiens reniti nec valens, flaccigenus incedebam et anceps. Igitur cum marinis [Col. 1081D] fluctuarem in scopulis, tetroque horrore quaterentur nostri corporis ima, diu haud passus oriens omnem qui illuminat mundum me noxiis latere in tenebris, illud divinum nostro in corde revocavit oraculum: Si quis indiget sapientia, postulet a Deo, et dabit ei (Jac. I, 5). Et rursum: Omne datum optimum et omne donum perfectum desursum est descendens a Patre luminum (ibid., 17). Ergo principium lucis aeternaeque sapientiae fontem et originem Jesum Christum Flium Dei invocantes, per quem accessum habemus ad principalem ac vivificum indeficiensque lumen in uno sancto Spiritu; et [Col. 1082A] respicientes inconvulsibilem doxologicorum auctorem, servi miracula sui prout ipse mundi plastes, sator et altor, largiflua dare dignatus fuerit clementia sua, enucleatius exarare curabo.

Quod si et nunc amici mei, qui me in tantum diligunt, ut sine me haeretici esse non possint, corrodere laniareque quieverint, et me insulsum insipientemque ad scribendum censuerint, androgynique effecti prostibula daemonum ac mortis pabulum magis susurrando facti fuerint, vasti censoris examini illos relinquere quam respondere fore censui aequum: praesertim cum in supremo audituri sint examinis die: discedite a me, operarii iniquitatis, non novi vos (Matth. VII, 23). Enixius autem flagito omnes qui huic operi ornati inspectores accesserint, indoli ut [Col. 1082B] dent veniam meae, fluctuantemque inter larvales ponti hiulcos, atlanticorumque gramina, anguis sub quae gelidus jacet, carpenti, coelestis civitatis reducant ad portum. Mei vero sermonis auctor et signifer Jesus sit Rex omnipotens Christus, per quem et in quo et a quo sophiae principium constat. Tu vero in Christo, charissime frater, et nimium nimiumque ab ipsis ut ita dicam crepundiis indissolubili mihi conglutinate amore, secundum superexcellentem et supereminentem Regis tubam eximii, quae nobis omni creaturae praedicare Evangelium praecepit, aeternaque agalmata ob hujusce mysterium rei se daturum spopondit, opusculum istud a me simpliciter exaratum tua renitenti ancipitique elimare romphaea ne pigeat: et secundum traditum [Col. 1082C] tibi acumen scientiae, infandum obstrue porcorum rugitum, larvalis pardi qui signum sequentes, et cynicorum coenosa lucra amplecti gliscentes, adversum aeterni Imperatoris margaritum inconfusum lucidissimumque, Casinensis coenobii gymnasium grunniunt. Sed his suo cum principe larvalibus ad damnandum rogis relinquens, aeternumque Flamen citharistae plectrum qui implevit, saepissime invocans, Apollinaris hierarchae eximii, rhinocerotis fregit qui cornua saevi, aggrediar exarare, prout Rex regum donaverit, vitam.



INCIPIT VITA.

Igitur postquam millies ille felix laureatus pollicisque infulis adornatus per viam palliis stratam [Col. 1082D] lampadibusque coruscam ad coelestis Imperatoris thronum pervenit, in Casinensi archisterio, quod idem sanctissimus Pater juxta Tonantis oraculum super fidei petram aedificaverat, quod etiam sua corporali requie regulaeque descriptione caput et verticem omnium coenobiorum statuerat, plurimi post ejus felicem ad Christi regna ascensum exstitere sanctissimi viri, qui adversus mundi principem superno freti juvamine decertantes, infatigabili fidei animo ejus proterviam calcaverunt, et vita doctrinaque ad superni regis servitium praecordia suorum incitantes auditorum, apostolicis et antiquis per [Col. 1083A] omnia coaequandis fulsere miraculis. E quorum sacratissimo et supra modum renitenti collegio, ceu lucifer in aethereo axe, ita vita miraculisque in eodem coenobio splendens, temporibus Caroli et Nicephori imperatorum sanctissimus Apollinaris refulsit abbas magnificus. Hic igitur juxta illud apostolicum, ante mundi constitutionem ab omnipotenti Deo cum esset electus, tantae sanctitatis tantaeque religionis exstitit, ut ejus honestatis ac vitae continentia, morum gravitatis longe lateque fama volitans plurimos ad superni Imperatoris servitutem attraheret. Cum autem intra annos pueritiae versaretur, ab his qui eum unico diligebant affectu, apicibus erudiendus litterarum cathegetis est traditus. Qui dum in coaevorum incederet turma, non, ut illa [Col. 1083B] agere tunc assolet aetas, lanugineis studebat in rebus: puer namque erat, prout aetas exigebat, sed gravitate, modestia, incessu senex existebat. Ast ubi superni Regis cauterio habilis est judicatus, ad ecclesiastici stemmatis ordinem adsciscitur clericalique tonsura notatur. Qui in eodem gradu dum esset, ardua altioraque et quae aliis impossibilia videbantur, appetere non desinebat. Hujus animum cum sui perspexissent parentes, una cum eo Casinum adeuntes, Opifici summo Patrique eum obtulere Benedicto. Puer autem Domini cum pubescentes pervenisset ad annos, coepit dare operam orationi lectionique, et in quantum ei sui permittebat licentia patris, arduum sumere institutum non cessabat. Gisulphus vero, ejusdem coenobii abbas, ejusdem [Col. 1083C] adolescentis animum ubi perspexit super fidoi petram esse fundatum, et ad coeleste bravium anhelantem, levitica eum dehinc sacerdotii dignitate ordinari fecit. Ordinatus autem coepit vir beatissimus omni conatu de virtute in virtutem succrescere.

Jam vero qualiter Casinensis archisterii thronum regendum suscepit, praelibare paucis aggrediar. Gisulpho igitur abbate vita decedente ut Apollinarem virum sanctissimum incessu habituque conspicuum, cujus concordaret cum regimine vita, in Patrem eligerent, Benedictoque legislatori vicarium ponerent, uno omnibus voto, uno animo, imoque inspiravere consensu. Quem culminis gradum vir Domini Apollinaris gravissimum atque citra modum [Col. 1083D] arduum esse perspiciens, humilitatisque callem, in qua cunctarum perfectio constat virtutum, humilitatis discipulus tenens, tanto indignum se clamitabat honore. Fratres autem eum dignum esse ut tanto gymnasio praeponeretur judicantes, ac ut Benedicti legislatoris thronum acciperet coelestisque theoriae cathegeta hierarchaque existeret, ac ut fidelis servus sibi credita a summi Regis Filio cum augmentationis lucro reportaret talenta, Patris Benedicti ex parte praecipiunt. Vir autem Domini omnipotentis super hoc voluntatem advertens, regiminis gradum accipere ulterius non recusavit. Ast ubi in tanto gymnasio legislatoris Apollinaris thronum Pater suscepit, qualis quantusve fuerit retexere quis doctor valebit? Vere, ut fatear, cunctorum [Col. 1084A] Plato sophistarum princeps, si acheruntinis a faucibus, in quibus cruciatur, lethalibus rogis exsurgeret, Romanorumque synergus, M. Terentius Varro, plectro suo Latinos omnes qui vicit, superius redderetur, tanti talisque Patris Vitam scribendam ab illis non videretur indignum. Ut enim cuncta brevi sermone percurram, Benedicti Patris sanctissimi erat vicarius nomine, erat et opere. Diffundebatur praeterea sanctitatis ejus opinio per universam fere Italiam, multique jam mundum relinquere, et sub ejus institui doctrina exoptabant. Cerneres in altero Sinai monte, Novi Testamenti signifer Moyses coelestia populis in quo jura dictavit, tanto coelestem chorum conversari sub Patre; in terra quidam degentes, sed Spiritus sancti summi [Col. 1084B] Regis in praesentia stantes. Felicem se tunc quisque putabat, qui vel in tanto coenobio vivere, vel suas res ibidem dare quivisset.

Quadam autem die, vir Domini, sanctus Apollinaris, quia res ita exigebat, ad Casinensis coenobii possessiones est egressus; cumque ad Lirim fluvium pervenisset, ad eum qui cum eo venerat proloquens, ait; »Fluvii littora nunc, charissime, deambula, fili, et sicubi navem inveneris qua fluvium transvadere queamus, ad me perniciter repedans, nuntiare studeto.« Ille autem obtemperans quod sibi injunctum fuerat sine mora facessit. Ast ubi universa fluvii littora perlustravit, ad sanctum tandem Apollinarem sine effectu reversus est. Cumque venisset ad eum, interrogatus si praecepta ejus implesset, [Col. 1084C] respondit: »Universa jam, Pater sanctissime, fluvii littora peragrans deambulavi, navemque invenire non potui.« Apollinaris ad haec, signifer Tonantis eximius, quid ageret, quo se conferret, quodve consilium sumeret, ignorabat. Tandem ubi vidit sibi subsidium frustratum terrenum, ad ejus se convertit adminiculum qui ait: Petite, et accipietis: quaerite, et invenietis (Matth. VII, 7), etc. Sanctus itaque Domini Apollinaris navem qua fluvium transvaderet sibi deesse ut vidit, igne Flaminis almi qui non comburit sed illuminat ardens, ad fluvii oram fide plenus accedens, salutarique crucis se signaculo muniens, indutus calciatusque in fluvium intravit, atque super aquas deambulans, ad citeriorem fluminis [Col. 1084D] partem, principis apostolorum exemplo, pedibus est siccis advectus, ut non super aquas ambulasse, sed super aridam terram crederetur. Celsus es, Christe; ingens virtus tua, novum qui Petrum in Casinensi coenobio dedisti, ac Benedicto legislatori vicarium posuisti! Juxta vero eumdem fluvium praesentes qui aderant, videntes sanctum Apollinarem super aquas ambulare, conturbati et conterriti, putantesque larvali praestigio deludi, labaro Regis immensi se munire satagunt. Tanto itaque stupefacti miraculo ad Liris fluenta mittentes, quis vel unde esset qui super aquas pedibus ambulasset, quove nomine vocaretur, perniciter addiscere satagunt. Nuntius vero illorum, fluvii dum pervenisset ad ribam, sanctumque Apollinarem esse cognovisset, [Col. 1085A] gaudio gestiens ad socios velox repedare curavit: a quo cum seriatim socii cuncta didicissent, perculsi prodigio tanto, palmasque ad sidera tollentes, celsi clementiam Regis laudare coeperunt, et quantocius sanctum virum adeunt. Ast ubi ad eum venere, solo prostrati, ut pro illis Pater sanctissimus Deo cuncta regenti preces funderet, flagitare coeperunt. Quos vir Domini e terra elevans, ut die ac nocte summi in jura Satoris meditarentur commonuit, benedictioneque sua illos remunerans, repedare ad propria fecit. Interea volitat fama haec per rura, per urbes, felicemque nimis sese tunc quisque putabat, si vel videre vel benedictionem ejus accipere potuisset. Tanti igitur Patris miraculum ab his qui viderant in Casinensi coenobio fratribus cum nuntiatum [Col. 1085B] fuisset, et qualiter quove loco evenisset ordine diligentius inquisissent, cunctipotenti Opifici grates ferre coeperunt dicentes: »Gratias tibi agimus, mortalium vita salusque, qui Casinense coenobium tanta sublimasti gloria, ut in speciali famulo tuo Apollinare te tota per orbem magnificet Ecclesia.« Sanctus autem Domini, expletis his pro quibus ierat, Casinum cum reversus fuisset, in magna ex tunc veneratione a fratribus coepit haberi. Apollinaris vero Pater venerandus de virtute in virtutem succrescens, non in gloriam ob hoc est elatus humanam.

Dum igitur ejus fama virtutum longe lateque cunctorum spargeretur per ora, Radelchis Compsanus comes, qui, interfecto Grimoald, Siconem in principem [Col. 1085C] substituerat, ejus virtutum famam audiens, et noxium se cruore domini sui quem interfecerat esse perpendens, coepit intra se haec tacitus volvere: »Vae mihi infelici qui excessi enormiter! quid agam? quodve consilium sumam? deliqui graviter qui dominum meum vita privavi. Accelera, festina, curre pro te, miser, dat tibi dum Sol justitiae lucem.« Haec et plura dum intra se tacitns volveret, ut ad Apollinarem Patrem visendum ad Casinense archisterium pergeret, animo deliberat suo; cumque ad eumdem locum festinus venisset, sanctissimi Apollinaris obtutibus, prout optaverat, praesentatus est: quem cum vidisset, ejus vestigiis obvolvitur; ad quem vir Dei ut surgeret cum praecepisset, cur venire ad Casinense gymnasium tantus vir voluisset, [Col. 1085D] inquirit. Comes autem secretum expetens locum, rem propter quam venerat pandit: quem vir Dei taliter alloquitur: »Non, fili, enormitas tuorum peccatorum te in desperationem adducat; nam idem mediator Dei et hominum homo Christus Jesus ad suos discipulos ait: Non veni vocare justos, sed peccatores (Matth. IX, 13). Et iterum: Dico vobis, magnum gaudium est angelis Dei super uno peccatore poenitentiam agente, quam supra nonaginta novem justos qui non indigent poenitentia (Matth. XV, 8). Haec et plurima consolationis et vitae aeternae verba cum Radelchis percepisset, respondit: A te, Pater, prolata famina nostri perforarunt praecordia pectoris ima: unde omnipotentem enixius flagito Deum, [Col. 1086A] ut qui mihi tribuit velle, donet et posse; sanctoque Patri se commendans Compsanam redit ad urbem.

Hi autem quorum haec consulto peregerat comes, eum rediisse perspicientes, quid in Casino viderit sollicitius eum interrogare coeperunt. Tunc comes ad haec: »Vidi plane, ut verum fatear, Casini montis in vertice coelestem in terra chorum degentem, ac coelestium more spirituum horis pene omnibus atque momentis Sabaoth coelestia super sceptra regnantem laudantes; quibus vivere Christus est, et mori lucrum. Et quid ego vobis de eorum refero vita? Illos plane Jesus Christus Dominus noster elegit ante mundi constitutionem, ut essent sancti et immaculati in conspectu ejus. Nempe mihi sophistarum si suppeditaret facundia, ad Casinensium [Col. 1086B] narranda praeconia fratrum non usquequaque sufficeret. Illius namque montis in vertice Jesus Christus, Rex regum aeternus templum sibi construxit.« Haec dum comes dixisset, reminiscens ea quae sibi Apollinaris in Casino abbas sanctissimus dixerat, mundi naenias quisquiliasque contemnens, veternosique chelydri versutias, celsi Regis fretus munimine, calcans, fluxamque rerum copiam spernens, cervice tenus ferrea ligatus catena, Casinense coenobium flens et ejulans adiit, Apollinaremque sanctum conveniens, poplitem obtutumque ad arva defocans, sic ei orsus est fari: »Miserere mei, Pater sanctissime, recipe poenitentem et languidum, stygiaque sub lympha depressum Benedicti cauterio ure: nam non est opus sanis medicus, sed male habentibus (Matth. [Col. 1086C] IX, 12); suscipe innoxii cruoris fusorem, reduc ad caulas ovem errantem, hydrumque larvalem sequentem, pastor honestissime. Ob id nempe te cunctorum salus, decus et gloria celsa mortalibus archiatrum dedit, ut petulantes et lascivos ad viam salutis reduceres: libera perditum; per cunctorum Regem te obtestor immensum.« Tanti autem viri humilitatem Apollinaris aspiciens Pater, cum Deum laudasset multaque perorasset, professionis sanctae propositum eidem comiti tradidit. Qualis vero quantusque Racheldis idem postea fuerit, vel quam strenue Opifici summo placuerit, ex diaboli verbis datur intelligi: nam per multum temporis spatium cunctis audientibus flens et ejulans idem nequissimus draco per Casinensis coenobii claustrum diebus ac noctibus [Col. 1086D] clamare non desistebat, dicens:

Hei, Benedicte, mihi cur undique rodis inique?
   Me prius hinc pulso, nunc mea membra rapis.
Sanctus autem Domini, Apollinaris, expleto sui temporis cursu laudabili, accitis fratribus, horam qua supernis inveheretur coetibus, sibi imminere praedixit. »En, ut cernitis, charissimi, patrum gradior viam, Apollinaris ait, spemque quam Jesus Christus suis promittere dignatus est fidelibus, sumere cupio.« Cumque loquendi finem fecisset, vivifici corporis sanguinisque perceptione se muniens, post undecim annorum curricula, quibus sanctam Casinatem rexit ecclesiam, quinto Kalendarum Decembrium die feliciter migravit ad Christum. Sepultus [Col. 1087A] vero est juxta basilicam Sancti Joannis Baptistae, in qua et sanctus Pater Benedictus suis cum discipulis requiescit.

Decursis autem a transitu sancti Apollinaris decem et novem annorum curriculis, tempore Leonis sanctissimi papae, innumera Ismaelitarum, Arabum, atque Persarum multitudo a Babylonia, Africa, atque Sicilia, classe Italiam devecta suorum, Romam advenere, atque ecclesias Sanctorum Petri et Pauli depraedantes, in eisdem ecclesiis innumeros peremere Christicolas. Inde igitur recedentes civitatem Fundanam succenderunt, interfectis cunctis habitantibus ejus. Contra quos destinatur Romanorum, Germanorum, ac Longobardorum exercitus, sed ab Ismaelitis victi fugae praesidium sumunt: quos [Col. 1087B] Ismaelitae instantius persequentes illorum omnia capientes, cunctamque terram igni ferroque tradentes, ad vicina tandem Casini montis venere. Evocat interea scelestissimus dux pestilentissimos signiferos turbae, qui cum venissent, exercitum in unum convenire praecepit, cumque ante eum omnes astarent, iniquitatis censor inquit ad eos: »Gratulor virtuti vestrae, commilitones optimi, unum quia animum, unum quia vobis video velle: nam vatis nostri Maumeth excellentissimis intervenientibus meritis ecclesias Petri et Pauli depraedati sumus, Christianos interfecimus, Romanorumque exercitum omnibus retro saeculis inexpugnabilem superavimus, populosque Italiae una cum Germanorum caterva gladio fugavimus. Sed dum vestrarum [Col. 1087C] virtutum insignia exprimere conor, mens hebet, plectrumque meum enormiter praepeditur. Ergo quia ita est, Titaneumque jubar ad occasum vergens iter nostrum jam praepedire conatur, isto sistentes in loco, potioris fortunae praestolemur eventum: ubi autem sol splendorem suum dederit arvis, praepete cursu praesentia rura linquentes, Casinensis montis in verticem ascendamus, coenobiumque Benedicti diruentes, depraedantes et incendentes, ejusque discipulos trucidantes morti tradamus.« Talia pestilentissimus observanda cum censuisset, ejus ad imperium tentoria figunt. Tanta vero tunc erat coeli serenitas, ut nullius nubis operiretur amictu; nam per vastum jam temporis spatium tenuis vel stillicidii gutta vix arva perfuderat; Liris vero tanta [Col. 1087D] siccitas erat, ut pedibus quisque volens transvadere quivisset.

Ast ubi fuscus horror incubuit terris, unus Christicolarum e castris Ismaelitarum aufugiens, atque ad Domini Salvatoris coenobium veniens, Bassatium abbatem sanctissimum clamare omnibus modis coepit; cui dum praesentatus, ipso vestis ex habitu, moerentia omnique lacrymarum fonte lugentia signa obtulit, percunctans ait cur hora eadem venire voluisset; sic orsus est fari: »Annuisset cuncta regentis ut dextera excelsi quo te, Pater sanctissime, nunquam cognovissem, nunquam vidissem« Haec cum perorasset, lacrymarum rivulis genas inspergens, adjunxit: »Eloquar, an sileam? funestumque [Col. 1088A] exitium ab Ismaelitis futurum retexam? Tamen superventuram cladis ultionem in Casinensi coenobio promam: nam si ego tacere voluero, res ipsa clamabit. Sceleribus suis Christianorum exercitus, qui ad reprimendam Ismaelitarum saevitiam venerat, per compita fugit, per rura, per valles, Campanumque solumi penitus deleverunt, Fundanam urbem cremaverunt, atque ad Casinense coenobium incendendum, depraedandum ac monachos interficiendos se venire professi sunt.« Haec fratres sua cum aure cepissent, et tam ingens horrendumque excidium sibi imminere perspexissent, exsangues effecti sunt: mortalium ab illis praesidium recessit cunctorum, pacis osculum inter se invicem dantes Cunctipotentis enixius flagitare coeperunt clementiam, [Col. 1088B] ut eorum animas benigne susciperet, quorum corpora horrendo exterminio Sarracenis ad necandum tradidisset. Surgentesque citissime, cinere asperso capite, discalciatisque pedibus, montis ascenderunt verticem. Cumque ad Sancti Joannis ecclesiam pervenissent, et Ismaelitarum adventum fratribus nuntiassent, ante corpus sanctssimi Benedicti illico ruentes clamare coeperunt dicentes: »Succurre nunc, adjuva, Pater sanctissime, qui discipulis tuis post mortem praesentiorem te promisisti futurum; adjuva et libera nos a praesenti discrimine; exora, Pater beatissime patrum, pro nostra salute tuique coenobii stabilitate.«

Totam igitur noctem pervigilem fratribus ducentibus, praecelsique Opificis aurem cum luctu et gemitu [Col. 1088C] pulsantibus, sanctumque Patrem Benedictum sine intermissione rogantibus; sollicitatus, imo (ut ita dicam) stimulatus congregationis suae precibus Benedictus Pater sanctissimus ad discipulos proloquens ait: »Fratres vestri in supremo articulo positi sunt, et vos adamantina adversus eos praecordia fertis; sequimini me, ac pro eis Jesu Christo Domino preces fundamus.« Haec cum perorasset, in medio sanctorum consistens, dixit ad eos: »Quod vestrae nunc sanctitati surrexi promendum, vos non dubito nosse: unde vos communiter ad illorum liberationem invito, et ut pro illis aeterni Regis thronum adeamus, aequanimiter peto.« Statimque celsi adiit tribunal imperii; quo cum pervenisset, humiliter supplicans ait: »Tuam supplex, Rex regum benignissime, adii [Col. 1088D] rogaturus clementiam, filiorum ut mihi vitam dones meorum: tibi enim omnia parent; tu dixisti: Petite et accipietis (Matth. VII, 7), etc. Tuo enim jussu eumdem adii locum, tuoque praecepto jura sancivi, et me praesentiorem illis post carnis depositionem, quam si viverem, futurum promisi. Certe vides, coelestium terrestriumque rector atque altor, afflictionem eorum; obtrita et humiliata eorum praecordia cernis; chirographo promissionis meae astrictum me tenent; et ut pastor suum gregem tueatur, adjuvet, protegat atque defendat, clamare non cessant. Ego vero, Pastor aeterne, quid tunc acturus, quid ero dicturus, cum filios meos ante corporis mei praesentiam a Sarracenis perspexero in frusta divisos? [Col. 1089A] Me die ac nocte horis et momentis ad suam tuitionem vocare non desistunt: sperant atque confidunt, quidquid voluero, me a tua impetrare clementia posse.« Haec igitur eo rogante, responsum accepit: »Ut quid, dulcissime Benedicte, tristaris, vel cur tantopere pro illis flagitas, quos tuis intervenientibus meritis liberasti? Scito praenoscens quia quod petisti, datum est tibi.«

Igitur cum per totam noctem aspersi capita cinere fratres vigiliis essent ac orationibus intenti, sanctus Apollinaris per visum sancto Bassatio abbati apparens, dixit ad eum: »Cur ita, Bassati charissime fili, tristaris?« Et ille: »propter mortem, Pater sanctissime, et propter loci sancti hujus desolationem, quam ocius praestolamur.« Ad quem sanctus [Col. 1089B] Apollinaris respondit: »Confortare, dulcissime fili, in Domino; abjice procul metum, procul ab animo pelle moerorem. Misit me Dominus noster Jesus Christus, ut et tu indubitans esses, et fratrum omnium animos tuis debeas relationibus certos reddere, te sanctumque Patrem Benedictum vestrum omnium obtinuisse liberationem a Domino, ipsumque pariter nobiscum venisse in auxilium vestrum. Unde procul omni ambiguitate remota estote certissimi, quod nullas ad praesens in perniciem vestri vires Agarenorum sit habitura ferocitas; sed illos, divinae vi territos fortitudinis, reditum acceleraturos in propria.« Venerabilis igitur abbas expergefactus, convocatis in unum fratribus, seriatim eis quod [Col. 1089C] sibi a sancto Apollinari fuerat revelatum innotuit, eosque in divinae fortitudine virtutis corroborans, ut instanter omnipotentem Dominum precarentur, admonuit: qui divinis confortationibus roborati, procidentes in faciem pro tantae dignatione consolationis Creatori gratias rependerunt, atque quod reliquum erat noctis, laudum redditionibus est orationibusque consumptum.

Aeris vero tanta tunc erat serenitas, ut nulla in eo vel tenuis nubecula videretur: cum coelum subito densatur nubibus, tonitrua concrepant, coruscationes ac fulgura micant, tantusque imber effusus est terris, ut Liris fluvius redundans quasi mare videretur. Igitur illucescente diluculo surgentes e castris barbari accessere ad oram fluminis, diligentius [Col. 1089D] perscrutantes si quam forte navem vadumve reperire possent. Sed cum transeundi eis spes esset ablata, digitos sibi coepere manusque prae furore corrodere, cellasque coenobii Casinensis trans fluvium positas igne cremaverunt: ascendentesque naves, dantesque carbasa ventis recto cursu Siciliam cum devenissent, repente parvam cernunt naviculam huc illucque inter suas naves discurrentem celeriter, in qua clericus veneranda canitie, alter monachali habitu indutus, sedere videbantur. Et cum ab eis [Col. 1090A] sollicite interrogarentur, unde tam laeti tam alacres repedarent, ab Italia se venire professi sunt, ibique omnia igni ferroque tradidisse, domos etiam Petri, et Pauli, ac Benedicti se exspoliasse gloriati sunt. »Et vos, inquit, qui estis qui tam sollicite, tam diligenter nos interrogastis?---Nos, inquiunt, unus Petrus, alter Benedictus vocamur, quorum domos vos invasisse jactatis. Sed cujus virtutis cujusve potentiae simus, quam citissime experiemini.« Et his dictis, ab oculis eorum ablati sunt. Mox igitur furentibus ventis fluctibusque tumescentibus tanta subito tempestas exorta est, ut naves omnes vel collisae vel impulsae scopulis confractae sint, ita ut ex omni illa Ismaelitarum copia vix pauci superfuerint, qui suis haec, a quibus missi fuerant, civibus [Col. 1090B] nuntiarent. Elapsis autem a transitu sancti Apollinaris annis ducentis quinquaginta tribus, vir reverendissimus Desiderius e loco primariae sepulturae sancti Apollinaris inde corpus elevans, in muro ecclesiae Sancti Baptistae Joannis juxta altarium beati Gregorii papae humavit.

Ipse supervacuum scriptor dum vito laborem,
Quae non sunt ad rem, plurima subripui [(82) 1Kb] .



XXVII. DEUSDEDIT,

abbas a Beneventano principe, causa pecuniae captus atque in custodiam trusus ibique interfectus est. Qui dum in monasterio Beati Benedicti sepultus fuisset, quidam vir gravis simo febris ardore fluctuans, in ipso febris ardore super ejus quiescens obdormivit sepulcrum. Evigilans autem gratias referre coepit voce magna dicens: [Col. 1090C] »Benedictus es, Domine Deus patrum nostrorum, qui me sanum fecisti meritis Deusdedit famuli tui.« Dum igitur hoc ad aures populorum pervenisset, ingens ad ejus sepulcrum aegrotantium turba coepit concurrere, et pro sua sospitate illic Redemptori omnium supplicare: quorum vota Deus advertens, multos febre detentos diversisque langoribus oppressos ex fide poscentes pristinae ibidem sanitati restituit.



XXVIII. BERTHARIUS

abbas [(83) 1Kb] , nobilis carne, nobilis spiritu, in monasterio domini Salvatoris juxta altare Sancti Martini pro fide Christi a Sarracenis capite truncatus est. Sepultus vero est in monasterio Casinensi sursum. Passi sunt autem cum eo et alii multi undecimo Kal. Novembris.



XXIX. ALIGERIUS
[Col. 1090D]

[(84) 1Kb] abbas, tertius (ut ita dicam) Casinensis coenobii aedificator, totam terram hominibus replevit. Hic parthenopensium [(85) 1Kb] genere ortus, apud monasterium Sancti Pauli Romae ab Alduino Casinensi abbate monachus factus est, ac non multo post praepositus Casinensis constitutus. Abbas dehinc Casinensis effectus Aligerius coepit monasterii possessiones solerter exquirere. Quadam vero die Adenulphus quidam pro eo quod Casinensis coenobii possessiones Aligerius requirebat, cum militibus [Col. 1091A] superveniens, eumdem abbatem vi cepit, atque Aquinum veluti praedam maximam asportavit. Ibi vero in publico civium spectaculo, ursino illum tergo revestiens, canes ei undique, sicut revera urso, ad circumlatrandum immisit, et plurimis injuriis virum sanctissimum vir nequissimus dehonestavit. His Landulphus princeps auditis, mandat Adenulpho ut Capuam vadat, coramque se legali judicio abbati justitiam faciat. Ille autem perspiciens legaliter ob commissum facinus morti debere succumbere, rebellare magis elegit, et de Aquinensi satis munitione confidens, ad principis curiam ire contempsit. Quod ubi principi renuntiatum est, Aquinum mox cum exercitu venit, ejusque praetorium, in quo praefatus rebellio se muniverat, obsidione [Col. 1091B] ac machinis circumdedit. Videns igitur Adenulphus Aquinensis comes se non posse principis manus evadere, funem in collum suum misit, et per manus conjugis suae ad principis pedes se trahi praecepit. Quo facto, protinus eum princeps cum suis manibus, ita ut erat ligatus abbati deliberavit, ut quidquid vellet tam de ipso quam de ipsius omnibus faceret [(86) 1Kb] , Sepultus vero est praedictus abbas in Casino juxta ecclesiam Sancti Benedicti. Hujus igitur corpus inde Desiderius abbas elevans, in monasterio ecclesiae Sancti Benedicti juxta altarium Sanctae Dei genitricis Mariae reverenter locavit.



XXX. PETRI DIACONI CASINENSIS PROLOGUSIN VITAM SANCTI GUINIZONIS. [(87) 1Kb]

[Col. 1091C] GUINIZONIS eximii ortum obitumque descripturus, quem Redemptor omnium ceu sidus splendidissimum istis radiare fecit temporibus, cooperatorem adjutoremque invoco Spiritum sanctum, qui revelat mysteria, et reserat secreta inenarrabilia, qui eumdem confessorem almificum eo potissimum tempore, quo diminutae sunt veritates a filiis hominum, sanctusque defecit, in Casinensi fulgere fecit coenobio: indignum ultra et impiissimum reputans, si tam insignis coelestis curiae senatoris gesta in Casinensi tantum occultarentur archisterio, et non potius ad laudem Jesu Christi Imperatoris aeterni, qualiter contra saevissimum tyrannum infatigabili lacerto pugnaverit, ejusque proterviam calcans devicerit, ad omnium aedificationem monachorum ecclesiis [Col. 1091D] Christi, quae per totum Romani imperii orbem constructae sunt, destinarem.

Ad hoc nempe non meae industriae, sed Ricardi, ejusdem Casinensis archisterii reverendi monachi, sum provocatus adhortatusque imperio. Nam cum die quadam in eodem coenobio de sanctorum miraculis [Col. 1092A] reproborumque loqueretur suppliciis, inter multa quae tunc peroravit, moerere se fatebatur, quod tanti confessoris oblitterarentur miracula, et ut nomen ita et gesta illius mirifica, quibus prae omnibus sui temporis hominibus resplenduit enixius, diuturnitate temporum in conspectu occultarentur mortalium; et eo praecipue tempore, cum grammaticorum, dialecticorum, rhetoricaeque eminentissime ibidem vigerent scientiae. Haec igitur dum perorasset, nostram exiguitatem flagitare coepit, ut, quod in beatissimo Placido et Apollinari egeram, hoc in Guinizone facere non recusarem. Tum ego: »Cum tanti confessoris miracula fratribus narrentur ab omnibus, ac saepius saepiusque relata sint notissima, ejus exarare quid necesse est vitam?---Nec me, inquit, [Col. 1092B] latet, Ricardus, satis ejus patere miracula: sed non te pigeat ejus insignissimam apicibus mandare historiam, tam nobis quam posteris generationibus profuturam. Attendendum est enim ac sollicitius praecavendum, ne antiqui hostis versutia nos in hac parte pertentet, qui vitas eorum qui Redemptori nostro in isto placuere coenobio, describere negligimus. Hinc etenim Scriptura dicit: Filii matris meae pugnaverunt adversus me (Cant. I, 5). Tunc nempe filii sanctae Ecclesiae adversus matris suae Ecclesiae filios pugnant, cum eorum vitam pestifero taciturnitatis turbine tegunt. Quid ex hoc acturus eris, qui exterorum miracula descripsisti quamplurima, et nostrorum audire fastidisti? Unde et Dominus ait: Nemo propheta acceptus est in patria sua [Col. 1092C] (Luc. IV, 24). Nostrae enim taciturnitatis stoliditas sapientibus moestitiam, et insipientibus gaudium generat. Sed vereor ne illud nobis dicatur in supremo examinis die: Filios genui et enutrivi, ipsi autem contemnentes spreverunt me (Isa. I, 2): ille namque patrem suum spernit, qui fratrum suorum gesta mirifica apicibus mandare contemnit. Hoc autem ideo flagito, quia corpus illius sacratissimum in nostra quiescit ecclesia, et ea quae de eodem sancto viro in libris Dialogorum suorum Victor sedis apostolicae pontifex retulit, nimis compendiosa, valdeque transcursim videntur esse descripta.«

Haec venerandus dum vir retulisset, exiguitatem inscientiae meae postponens, ad hujusce rei negotium animum impuli, et ad nostri Redemptoris gloriam, [Col. 1092D] sanctissimi confessoris vitam scripturus, sensum aptavi; procul dubio sciens, in narratione virtutum, et illi honorem debitum exhiberi, et audientibus plurimum utilitatis conferri. Nam (teste Deo loquor) quaecunque scripta sunt, ad nostram doctrinam scripta sunt. Si qua vero (bona) in hoc opusculo prudens [Col. 1093A] forte lector invenerit, beneficio misericordis deputet Conditoris, a quo est omne datum optimum, omne donum perfectum (Jac. I, 17). Lecturos interea suppliciter posco, ut pro nostris commissis Jesum Christum, Filium Dei, Dominum nostrum, universalem exorent Pontificem, quatenus me a latrantium rostris eripiens, ac in futuro justi judicii die delictorum remissione concessa, sit mihi praemium fugisse supplicium.



INCIPIT VITA.

Tempore quo serenissimus Heinricus Romanum, Basilius autem Constantinopolitanum feliciter gubernabant imperium, sacerrimaeque vitae Benedictus, moribus doctrinaque praecipuus, apostolicae ac universali praesidebat Ecclesiae; Guinizo confessor [Col. 1093B] almificus, apud Casinum coenobium sole fulgidius claruit, vir plane mirabilis, sanctitate perspicuus, humilitate praecipuus, abstinentia clarus, prophetiae spiritu splendidus, virtutum jubare coruscus, et omni bonitate redimitus. Hic ulteriore Hispania ortus, tantam in se abstinentiam, tantam sectatus est patientiam, ut liquidius jam a parentibus valeret agnosci, non ad suae haereditatis successionem, sed ad divinam potius servitutem, a pietate eum electum fuisse superna. Scintilla namque in ejus pectusculo divinae jam lucis splendebat, illius utique quae illuminat omnem hominem venientem in hunc mundum (Joan. I, 9). Cum autem puerilem transcendens, ad illam pervenisset aetatem in qua vel maxime antiquus hostis genus humanum irretire conatur, tanto [Col. 1093C] eminentius se armatura fidei, gladioque verbi Dei, loricaque bonorum operum coepit munire, quanto gravius adversum se jacula ignita videbat insurgere. Coepit igitur toto mentis desiderio ad altiora conscendere, spiritualia quaerere, labentia perituraque relinquere. Sed quanto a se conabatur mundi curas abjicere, tanto magis illius nexibus irretiebatur. Cernens itaque vir Dei, non posse se in patria ad effectum perducere quod jam mente conceperat, levavit se super se; relictaque, ut olim Abraham, patria sua, caput monastici ordinis, Casinense coenobium petiit, ibique cum servis Dei vivere coepit.

Eo autem tempore gravissima persecutionum procella eamdem coepit agitare Ecclesiam. Pandulphus [Col. 1093D] namque Capuanus princeps, supra modum scelestis et inauditis operibus detentus, Casinensi coenobio persecutiones inferre non desinebat. Primum namque adjiciens peccatum peccato, reverendissimum abbatem ex Casinensi monasterio abstrahens, in civitate Capuana custodiae mancipavit; de Casinensi vero claustro omnes fere monachos exsules fecit; paucos tantum, qui vix duodecim possent complere lectiones, ad corpus beati Benedicti dimisit. In monasterio vero eodem scelestissimum et ultra modum perversum suae nequitiae complicem, Basilium, abbatem suum potius quam monachorum, constituit, praebito suis manibus prius turpiter principi sacramento, ut ultra viginti solidos per annum, de rebus monasterii omnibus ei traditis, nihil retineret. [Col. 1094A] Ad postremum autem universos monasterii homines in suam fidelitatem jurare faciens, et cuncta castella seu villas ejusdem loci Northmannis, qui sibi tunc adhaerebant, distribuens, Theodinum quemdam de monasterii servis, suae nequitiae similem, superposuit, eumque apud Sanctum Germanum, in ipsa abbatis curia manere constituit, insuper et Roccam, quae Bantra dicitur, illi contradens, ad suam fidelitatem cunctos illic tam Northmannos quam caeteros quoque parere praecepit. Jam vero quam pessimus, quam impius idem Theodinus in Dei servos exstiterit, in quantam eos sanctumque hunc locum penuriam dedecusque redegerit, etiamsi Varronis aut Tullii mihi inesset facundia, referre non valerem: adeo (ut ex his pauca perstringam) [Col. 1094B] ut in ipsa sanctae Dei Genitricis assumptione, ad ministerium altaris vinum eis defuerit; adeo nihil reliqui tunc monachis erat, quam cum Hieremia in lamentum prorumpere: Servi dominati sunt nostri, nec fuit qui eriperet nos de manibus eorum (Thren. V, 9).

Cumque nec ista rabidissimo sufficerent cani, post dies aliquot jubet nequissimus princeps cuidam fideli suo, nomine Aldegisio, ut quantocius ad hoc monasterium veniat, eique planetam et calicem Heinrici imperatoris, et alia praecipua ecclesiae orornamenta, Aquini et Sexti comitibus impignoranda perniciter deferat. Cumque ille veniens, rem propter quam missus fuerat indicasset, Adam, revendissimus ejusdem ecclesiae paramonarius, ait: »Ego haec quae, [Col. 1094C] vir bone, requiris, neque tibi neque alicui alii daturus aliquando sum. Verum ea super ipsum, cujus sunt, beati Benedicti altarium ponam; inde ille qui praesumpserit auferat.« Quod cum fecisset, mox ille audacter accedens, cum jam jamque super beati Benedicti corpus manus nefandas extenderet, protinus in faciem corruit, et vehementissima subito paralysi correptus, distorto ore et oculo usque ad mortem permansit. Quod scelestissimus Pandulphus audiens, praefatum Basilium misit, omnemque hujus loci thesaurum per illum ad se asportari praecepit, quem gloriosae memoriae Carolus, Pipinus et Carolus frater ejus, Lodovicus, Lotharius, Carlittus, Otto ac Heinricus imperatores sancto Benedicto [Col. 1094D] obtulerant, atque ia arce Sanctae Agathae, omnia simul condens, reposuit. Tali igitur modo abrasis a nefandissimo principe funditus monasterii rebus, vir Domini Guinizo, eremiticam vitam ducturus, a fratribus licentiam petiit, atque in eodem monte non longe a monasterio sibi cellam fecit: ibique in orationibus, jejuniis ac vigiliis persistens, omnipotentem Deum flagitare eoepit enixius, ut Casinensi coenobio solita pietate succurreret, filiosque ejus, a scelestissimo Pandulpho dispersos, ad eamdem ecclesiam iterum revocaret.

Eo autem tempore, cum praedicti Casinensis coenobii fratres maxima stipendii premerentur inopia, almifici Patris Guinizonis sanctitatem, vitam ac mores agnoscentes esse praecipuam, eum convocantes [Col. 1095A] in medium, tale ad eum habuere omnes colloquium: »Quantis jam dudum, frater dulcissime, simus oppressi miseriis, quantisque tribulationibus coarctemur, vestrae dilectioni non manet incognitum. Jam enim pervenit gladius usque ad animam, jam consummatio desolationis in hoc loco a principe facta est, jam namque totum depraedati sunt coenobium, possessionesque beati Benedicti ad suas utilitates retorserunt; nosque fames dirissima cruciat, et quale vitae capiamus remedium, penitus ignoramus. Sed Dei omnipotentis confisi clementia, vestram fraternitatem suppliciter poscimus ut ad Theodini pestilentissimi curiam quantocius properes; confidimus enim in Domino et in potentia virtutis ejus, quod nobis in tanto periculo positis concedet remedium. [Col. 1095B] Haec vir Domini audiens, ait: »Fratres et domini mei, nostrumque unicum ac singulare remedium, cur adeo moestum animum geritis? Confidite in eo qui vicit mundum, qui percutit et sanat, vulnerat et medetur; qui ideo hic flagella irrogat, ne in aeternum puniat. Recolite quia Pater sanctissimus Benedictus praesentiorem quam si viveret pollicitus est se futurum; unde in tribulatione gratias agentes, illud cum Job decantemus canticum: Si bona suscepimus de manu Domini, mala quare non suscipiamus? Unum autem a dilectione postulo vestra, ut pro me Domino Jesu Christo Patrique sanctissimo Benedicto preces fundatis, quatenus Theodini miserrimi vultum mihi placabilem faciat, mentemque ejus ad preces meas inclinet, quo ab [Col. 1095C] eo valeam obtinere quod rogaturus sum.«

His dictis, nulla interposita mora, omnium fratrum se prosternens vestigiis, sumpto baculo iter aggressus est. Mox vero ut ad Roccam crudelissimo servo praesentatus est, cur illuc tantus vir venire insolite voluisset, inquisitus est. Cui vir Dei respondit: »Nostrum procul dubio hujus rei gratia ad hunc locum noveris exstitisse adventum, ut fratribus nostris, alimentorum necessitatem patientibus, frumenti praestes auxilium.« Qui inter multa verborum convicia, servilis ut est consuetudinis, respondit: »Cur non laboratis manibus vestris, sicut vobis regula praecepit?« Tunc vir Dei: »Quia alii infirmi sunt, alii vero in decrepita jam aetate consistunt.« [Col. 1095D] Sed cum multis vir Dei instaret precibus, respondit: »Ne vestra demum verba parvipendere videar, hac mecum nocte si perseverare volueris, centum tibi milii modios, diei illucescente aurora, vestri gratia tribuam.« Quae omnia vir Dei subdole illum retexere sentiens, regulae praecepta se nullo modo violaturum fore respondit. At Theodinus, dum in mente sua anxius quaereret quo venena perfidiae fundere posset, diabolicis tandem exagitatus stimulis, dum servum Dei orationis gratia ecclesiam intrasse conspiceret, coepit intra se haec tacitus volvere: »Quia manere hodie sponte nobiscum noluit iste, persistat invitus;« sicque cum summa diligentia claudi ecclesiam fecit: virgam vero, quam in manu servus Dei adduxerat, uxori suae tradidit, et eam in arca [Col. 1096A] claudi praecepit. Sed humani generis Conditor, qui in se sperantes non deserit, misit angelum suum, qui salvo januarum signaculo eum de ecclesia abstrahens, in montis pede servum Dei deposuit. Rustici vero, ex more sero redeuntes a ruribus, percunctati a castri habitatoribus si quid novi in illis partibus nuperrime gestum foret, respondere se omnino nihil aliud vidisse, nisi quemdam hominem solivagum, discalciatis pedibus, cambuttam in manu portantem. Theodinus vero nequissimus servus hoc audiens, evocat confestim presbyterum et Marottam uxorem suam, et quid de Dei homine actum fuisset sollicite coepit inquirere. Qui cum in ecclesia eum permanere dixissent, ut eum ad Theodinum perducerent concito gradu perrexerunt; quem invenire [Col. 1096B] non praevalentes, ei nuntiare curarunt; uxor autem ejus baculum, quem in arca posuerat, similiter requirens, invenire non potuit. Qualiter autem omnipotens Deus de ecclesia, januis clausis, servum suum abstraxerit, usque hodie manet incognitum.

Sed cum idem omnipotens Deus tantis direptionibus decrevisset finem imponere, Casinensis coenobii fratres, ultra montes ad imperatorem pergentes, quae mala a Pandulpbo pertulerant retulere; orantes ut ad Italiam dignaretur venire, ac Casinense coenobium, quod caput omnium monasteriorum a Domino Jesu Christo per Patrem Benedictum statutum fuerat, quod omnes imperatores sub sua tutela reverenter nimis habuerant, de saevissimi tyranni manibus potenter erueret. Conradus autem imperator, [Col. 1096C] his auditis ira succensus, cum valido nimis totius Occidentis exercitu transitis Alpibus Romam advenit; ibique habito cum Romanis consilio, strenuos a latere suo principi destinat viros, mandans ut nisi indignationem Romani imperii vellet protinus ex periri, monasterio Casinensi cuncta quae abstulerat confestim restitueret. Sed cum hi, qui ab imperatore missi fuerant, nil profecissent, cernens Augustus se a Pandulpho contemni, sumpto exercitu venit Casinum. Quod cum fratribus fuisset relatum, dixerunt: »Tempus tacendi transiit, et loquendi tempus advenit: ecce illuxit dies redemptionis nostrae. Descendamus, et imperatoris ministris omnia quae sunt necessaria praeparemus.« Alia autem die imperator, [Col. 1096D] Benedicto Patri se commendaturus, montis ascendit verticem; cumque capitulum, una cum Heinrico rege filio suo, ingressus fuisset, surgentes monachi, omnes in terram ante faciem imperatoris se prostravere, surgentesque: »Ita vos, inquiunt, exspectavimus, ita faciem vestram contemplari desideravimus, ac si justorum animae in inferno Redemptoris adventum exspectasse noscuntur.« Et iterum omnes in faciem ruentes, quae et quanta mala per duodecim annos a Pandulpho perpessi fuerant referunt. Tunc imperator in fletum erumpens, ob eam solummodo causam se ad partes istas transisse, ut sanctissimi Patris Benedicti coenobium de jugo servitutis ereptum pristinae redderet libertati, jurejurando affirmabat. Ibi autem imperator aliquandiu [Col. 1097A] demoratus, Richerium in eodem Casinensi coenobio abbatem constituit; indeque recedens Capuam super principem sine mora perrexit, ibique Guaymarium principem ordinans, omnem terram sancto Benedicto restituit.

Scelestissimus autem Pandulphus, una cum Basilio suo ad imperatorem Constantinopolim abiit, a quo justo Dei judicio in exsilium directus est. Theodinus vero, disponente Deo, a Richerio abbate captus, virgis caesus ac tonsus, nec non sacco indutus, et ad cernendam farinam more servorum in pistrino positus est. Northmanni vero, qui tanti loci infestatores exstiterant, centum quinquaginta intra biennium diversa morte consumpti sunt. Comes autem illorum, qui terram monasterii vastare disposuerat, eo [Col. 1097B] die quo id se acturum sperabat, subitanea morte defunctus est. Siconulphus vero Aquinensis comes, et ipse ex persecutoribus, Dei judicio percussus, una cum duobus millibus quingentis civitatis suae habitatoribus, eodem anno mortuus est. Pandulphus autem, pro his quae in Casinensi ecclesia gessit, licet in hoc saeculo poenam sustinuit, in futuro tamen poena non caruit; quod certius probabitur, si ea quae de eo visa sunt, in medium deducantur.

Sergius namque magister militum, qui Neapolitanae praeerat urbi, in ipso sancto Paschali Sabbato silvam suis cum pueris venaturus ingreditur: tensisque retibus, ad insequendos apros per silvam omnes sese cum canibus huc illucque diffundunt. Fit autem venantibus eis aper obvius, qui, priusquam [Col. 1097C] fugiens retis involveretur laqueo, confossus verubus captioni cessit eorum. Cum autem ad occasum sol vergens, tardioris horae noctisque jam imminentis indicia certa referret, sumpta quam ceperant venatione, celerem cum universis domum repedationem Sergius arripuit, uno duntaxat post se puero, Pythagoras nomine, derelicto; cui, ut collectis retibus summa sese cum festinatione sequeretur, praecepit. Cum autem jussionibus parens dominicis, dominum celeri cursu sequeretur, duo repente monachi, vultus admodum reverendi, ei sese in itinere obvios obtulere. Cumque timore exterritus puer, quinam essent inquireret, illi: »Procul, inquiunt, ab animo omnem repelle formidinem, nosque intrepidus comitare.« Cum itaque per eamdem silvam simul proficiscentes [Col. 1097D] aliquantulum processissent, venerunt ad lacum quemdam coenosum valde aspectuque horribilem; ibique Pythagorae monachi, qui videbantur, Pandulphum principem supradictum ostendunt, ferreis nexum vinculis, atque in coeno lacus ad gulam usque demersum. Visi sunt interea duo Aethiopes in restis speciem vites contorquere agrestes, quibus collum principis colligantes, missum in inferiora lacus, ad superiora trahebant; atque ad superiora pertractum, iterum in inferiora trahebant. Cumque has Aethiopes puer vices alternare conspiceret, immensa licet correptus formidine, Pandulphum tamen alloquitur, tantique ab eo causam discriminis percunctatur.

[Col. 1098A] Tum ille, flens et ejulans, in hujus verba responsionis erumpit: »Licet, o Pythagora, multiplicibus et infinitis facinoribus meis multiplicia et infinita mihi sint parata supplicia; hujus tamen, cujus ipse conspector es, poenae nullam aliam causam noveris esse, nisi quod aureum calicem de sancti Patris Benedicti coenobio, sacrilega ductus cupiditate, abstraxi, eique moriens minime reddere procuravi. Unde obnixe deprecor ac per Jesum Christum Dominum, cujus infelix ego praecepta contemnens in hac sum detrusus voragine, te obtestor, ne usque Capuam itineris pigriteris fatigationem subire, eamque quae mihi in conjugem fuit copulata adire, eique poenam meam, cujus te Deus viso ipso cognitorem voluit, intimare; poenaeque causam abstractionem [Col. 1098B] esse calicis memorati, te meis eloquiis didicisse, meque rogare et obtestari obnixe ut pristini dilectionem amoris in memoriam revocet, ablatumque calicem sancto loco ocius et sub omni celeritate restituendum procuret.« Ad haec Pythagoras: »Non, inquit, verbis meis, ut reor, uxor tua adhibitura est fidem; neque quod te viderim, vel quod ipse patiaris talia, creditura.« Tunc princeps ait: »Ut uxor mea tuis debeat fidem inambiguam adhibere sermonibus, hoc illi dabis indubiae certitudinis signum, dicens praefatum calicem Pandulphum Gualae filium habere pro pignore; rogabisque ex persona mea ut, si quae in ipsius animo conjugalis resident amoris vestigia, solidos, pro quibus calix in pignus est traditus, Gualae reddere non moretur, sanctoque calicem monasterio [Col. 1098C] restituere, ut quam pro ablatione calicis poenam mereor pati, ea, calice restituto, merear liberari.« Quibus dictis visio omnis illa ab oculis pueri ablata est. Qui reversus domum, gravi continuo languore corripitur, qui per singulos dies invalescens, vitam ei brevi temporis spatio terminavit. Prius vero quam decederet vita, Pandulphum, cui praefatus calix fuerat in arrhabonem commissus, contigit venire Neapolim, et ex ipsius ore Pythagorae hanc seriatim visionem audire. Qui cum reversus Capuam uxori principis cuncta intimasset, parvipendons verba mulier, nec pretium quod vir acceperat mutuo restituere, nec calicem restituendum ecclesiae curavit recipere. His taliter praelibatis ad sancti Januarii, Guinizonis discipuli, enarranda miracula [Col. 1098D] veniamus.



XXXI. DE JANUARIO GUINIZONIS DISCIPULO.

Hic igitur cum in Guinizonis erudiretur doctrina, magnis abstinentiae obedientiaeque coepit pollere virtutibus. Qui cum tempore quodam a magistro, ut ferramenta, quibus erant soliti operari, reficeret, Aquinum missus fuisset; domum fabri ferrarii adiit, atque ab eo ferramenta sibi reparari data mercede poposcit. Erat autem a natura sancto Januario quaedam attributa corpulentia, ruborque genarum in tantum, ut mira quoque abstinentia exinanire duo ista in Januario non sufficeret. Faber ergo ferrarius figens obtutus in Januarium, coepit de eo cum astantibus risum facere, ejusque corpulentiam et ruborem [Col. 1099A] esculentioribus cibis vinique potationibus assiduis deputare. Ad quam falsam suspicionem de eo praesumptam sanctus Januarius respondit: »Potens est Deus facere ut de pinguedine et rubore meo falsa vos poeniteat opinatos.« Interim autem dum faber ferrarius quae artis erant suae operari non desinebat, fervens nimiique ruboris ferrum de igne extrahit, super incudem ponit, idque fortuito excussum forcipe, incude desiliens, in terram decidit; quod continuo correptum manu sanctus Januarius incudi restituit, cunctorumque, qui praesentes astabant, tremore corpora, animos stupore replevit; eoque facto, neque ex edacitate se nimia corpulentum, neque ex vini potatione sedula rubescentem, evidentissime omnibus patefecit. Non enim astantium quispiam vel [Col. 1099B] tenuiter ultra potuit opinari sanctum Januarium edacem vel bibulum, per quae tantae vertutis in eorum oculis Creator omnipotens demonstrare voluit signum. Cum autem ferramentis refectis ad cellam sanctus remeasset Januarius, vehementis a magistro est verbis increpationis correptus, quod, insultantibus cedens, virtutis signum in eorum facere conspectibus praesumpsisset. Cumque ad haec sanctus Januarius stupens percunctaretur ab eo, quo revelante ista ei insinuata fuissent, Guinizo vir Dei, respondit: »Cujus tibi virtute signum tantum concessum est exterius facere, eodem revelante interius illud mihi concessum est scire.« In quo facto Guinizo facta absentis discipuli contuitus, Elisaeo; in exstinctione vero virtutis igneae, tribus pueris similis [Col. 1099C] Januarius factus est.

Non multis dierum transactis curriculis, cum ad Sancti Germani curiam, rebus monasterii expetentibus, missus fuisset, omniaque Guinizo jam perfecisset; ecce quemdam perspexit hominem, qui calathum uvis refertum, quem latrocinio acquisierat, suis in humeris deferebat. Quod cum venerabilis Pater Guinizo, sancto repletus Spiritu, cognovisset, protinus vociferans ad se illum venire praecepit. Qui cum sceleris sui se conscium manere cognosceret, ad servum Dei ocius venit. Mox vero de perpetrato facinore illum redarguens, dixit: »Unde tibi hae uvae, furcifer? Unde eas adducis?« Ad haec callidus fur sese dissimulans, eas a sua vinea se collegisse jurejurando affirmabat. Tunc vir Dei respondit: [Col. 1099D] »Non sic, sed potius eas de tali vinea collegisti.« Qui demum victum se sentiens, tanti viri admirans benignitatem, de commissis veniam postulat. Quem cum ad rectae vitae tramitem Guinizo Pater sanctissimus diu monuisset, dixit: »Curre, frater, curre velocius; et ad vineam, unde uvas rapuisti, ferre summopere satage: ecce enim super eas diabolum sedentem conspicio.« Qui cursu velocissimo mandata perficiens, ad vineam, unde uvas abstulerat, easdem reportare curavit.

Guinizo autem Pater almificus, expleto sui temporibus cursu laudabili, perrexit ad Dominum VII Kal. Junii. Eo vero die quo de hoc mundo recessit, quidam frater apud Beneventum positus, ejus excessum [Col. 1100A] per Spiritum cognovit, et astantibus ibi fratribus dixit: »Omni remoto scrupulo haesitationis, estote certissimi, in Casinensi monasterio magni quemdam meriti hodierna die migrasse ad Dominum.« Ad quae nimirum verba mentes audientium omnium in stuporem sunt versae, quod videlicet migrationem viri, per octoginta fere passuum millia separati, tanta sibi acciperent firmitatis certitudine nuntiari. Diligentiore tamen perquisitione rei veritatem discutientes, cognovere profecto, eodem die Guinizonem Patrem migrasse, quo nimirum magnum quemdam in Casinensi monasterio virum memoratus frater obiisse cognovit, ejusque caeteris obitum revelavit. Sepultus vero est in ecclesia sancti confessoris Christi Nicolai, in loculo plumbeo ad dexteram partem [Col. 1100B] altaris, in loco qui dicitur Ciconia: in quo et sanctus Januarius discipulus defunctus una cum magistro suo positus est: ad quorum Christus merita declaranda, mira in dies usque in hodiernum patrare non cessat.



XXXII. LYUTIUS

Casinensis monachus ab eodem coenobio egrediens Hierosolymam petiit, indeque reversus primo apud Salernum in quadam eremo, in loco qui dicitur ad Cavam, aliquandiu mansit: postmodum vero in monte hoc loco Albaneta vocabulo monasterium construxit, ibique cum triginta circiter fratribus conversari religiosissime coepit. Ipse autem prae caeteris omni vilitate et extremitate contentus, tam humili se officio mancipavit, ut farinam in pristino ad panem faciendum famulorum [Col. 1100C] more discerneret; cum interim de ore illius Dominica cantica nunquam cessarent. In cujus vitae humilitate ac nimia abstinentiae austeritate usque ad finem vitae perduravit. Sepultus vero est in monasterio Casinensi.



XXXIII. JOANNES,

Apulia provincia ortus, Casinensis decanus aliquanto tempore exstitit. Demum vero ad civitatem Lucensem ad construendum monasterium missus, cum ibidem jejuniis, vigiliis, orationibus maximeque eleemosynis studium indesinens adhiberet, tantarum lacrymarum ubertatem tantaeque compunctionis gratiam de supernae munificentiae largitate promeruit, ut nemo permitteretur ambigere quin ille fons oculorum, illaque tanta spiritus humilitatis contritio, multa et maxima a divinis posset [Col. 1100D] auribus impetrare. Cum itaque fama sanctitatis ejus ora omnium personarent, mulier quaedam quam dirus miserabiliter daemon vexabat ad eum perducta est. Et cum ab eis qui eam duxerant ut pro ea Dominum precaretur, magnis precibus fuisset astrictus, convocatis in unum fratribus oratorium est ingressus; cumque pro ea diutius Dominum exoraret, immundum ab ea spiritum protinus expulit. In eadem civitate quaedam femina valida languoris peste laborabat, quo ingravescente ad extrema pervenit, tribusque diebus sine sensu ac voce recubans, solo pulsu vitae indicia dabat: cumque de ejus vita omnes desperarent, virum Dei rogare coeperunt ut pro ea Dominum supplicaret. Tunc sanctus Joannes sacerdotalibus [Col. 1101A] vestibus indutus sacrificium pro ea Domino offerre coepit; cumque intra missarum solemnia nomen mulieris a viro Dei memoraretur, illa in domo propria longe a monasterio jacens pene exanimis, vocem presbyteri se memorantis audivit, eique tanquam praesenti respondit. Illi autem obstupefacti ad vocem illius, quae jam triduo quasi mortua jacuerat, cui mulier respondisset interrogant. Ad quos illa: »Nunquidnam, inquit, huic lecto domnus Joannes praepositus praesens non assistit? nunquid non ipsi vocem ejus me clamantis atque a gravi sopore excitantis audistis?« Haec cum dixisset, sanitati pristinae reddita ocius est. Tunc ad monasterium quantocius mittunt nuntios, ut quid pro ea vir Dei ageret inquirerent; qui cum ecclesiam ingressi [Col. 1101B] fuissent, virum Dei reperiunt sacris altaribus assistentem, atque pro ejus salute Domino hostiam offerentem. Tunc sollicite inquirentes, ea hora ejus sanitatis invenere exstitisse principium, qua vir Dei eam intra sacra missarum solemnia nominavit, illaque ei in lecto respondit. Alexander papa cum febre valida aegrotaret, et languor in dies ingravesceret, ei in memoriam venit quod quicunque febre detentus aquam, quae de manibus sancti Joannis post missarum solemnia defluebat, in potum sumeret, febris in eo dominium ulterius non exerceret. Misit igitur continuo qui ex aqua illa latenter sibi deferrent. Delata igitur aqua, statim ut eam in potum accepit, omnis ab eo infirmitas febris recessit.



XXXIV. CONSTANTIUS,
[Col. 1101C]

in Casino presbyter, fuit vir egregius omnique morum probitate ornatus. Hic igitur cum Aligerii abbatis temporibus ad monasterium Sancti Benedicti construendum in locum qui Pectinarius dicitur transmissus fuisset, et aquam in eodem loco non haberet, ad apostolorum principis limina tertio discalciatus perrexit, ibique aeterni regis clementiam rogare attentius coepit, ut qui aquam in deserto ex petra produxerat, per apostolorum principis ac Benedicti Patris sanctissimi interventum aquam in loco arenti largiri dignaretur. Hoc cum tertio egisset, beatus Petrus apostolus apparens dixit ad eum: »Petitiones tuas exaudivit Dominus; desideria cordis tui ante ejus divinitatis [Col. 1101D] sacrarium admissa sunt. Nunc igitur surge, et tali in loco terram fodere incipe; ibi aquam indeficientem invenies.« Surgens autem vir Domini Constantius, ad locum quem ei apostolus demonstraverat pergit; in quo cum fodisset, aquam indeficientem invenit, quae incolis potum praestat usque in diem praesentem. Postquam vero sanctus Constantius e mundo recessit, quidam vir ditissimus e Dalmatia in medio Adriatici maris naufragium sustinens, servum Dei Constantium ad suum indesinenter vocabat suffragium, dicens: »Sancte Constanti, si vera sunt quae de te audivimus, in praesenti rogamus ut nobis subvenias, quatenus, erepti de praesenti articulo, te patrem, te tutorem, te dominum me habere gaudeam.« Haec dum assidue diceret, tranquillitas facta est magna; [Col. 1102A] et ad portum veniens, viri Dei sepulcrum cum muneribus adiit, laudans et benedicens Deum.



XXXV. JOANNES,

Casinensis abbas, Beneventanae civitatis archidiaconus exstitit, qui mundi spernens divitias Casinum adiit, ibique monachus factus est, non parvum ibidem tempus exigens. Demum vero Hierosolymam profectus, per sex continuos annos in monte Sinai vitam eremiticam duxit. Postmodum vero in Graecia in monte qui dicitur aliquanto est tempore conversatus. Post multos vero dies sanctus Pater Benedictus eidem Joanni per visionem apparens, virgam pastoralem, quam manu gestare videbatur, ei contradidit, ac ut ad Casinense monasterium omni sub festinatione rediret praecepit. Surgens igitur Joannes [Col. 1102B] Casinum reversus est, atque a Joanne abbate praepositus, demum vero abbas Casinensis constitutus est.



XXXVI. JOANNES,

Casinensis abbas, vir sanctissimus ac religiosissimus fuit. Hic abbatia relicta, in loco qui Piretus dicitur vitam eremiticam usque ad suum fere obitum duxit. Nocte vero qua e mundo recessit, quidam monachus Joannes nomine in monasterio Sancti Laurentii martyris, quod intra Capuam urbem constructum est, nocturnam synaxim vigilando praeveniens, respiciens subito cernit magnam claritatem lucis in aere, et intra eamdem cernit ejusdem Joannis animam coelum penetrare. Mane autem facto, nuntium confestim ad Casinense coenobium misit, et quid in Casino actum fuisset, [Col. 1102C] ut sollicite inquireret, praecepit: quo Casinum tendente, alter ei nuntius obviam factus est, qui se Capuam proficisci ob Joannis abbatis obitum nuntiandum dicebat. A quo cum de migrationis tempore sciscitaretur, ea ipsum hora invenit ex hac vita eductum, qua Joannes monachus ejus animam coeli alta penetrare respexit.



XXXVII. FELIX

monachus a Casinensi abbate ut pastoribus gregique praeesset transmissus est. Ubi cum defunctus fuisset, et multa ad sepulcrum ejus signa fierent, Theatinus episcopus ejus exinde corpus elevans in ecclesia venerabiliter collocavit, ac super illud altarium consecravit: quo loco cum quidam caecus venisset, lumen recepit.



XXXVIII. SALVIUS
[Col. 1102D]

e Campania ortus, a Casinensi abbate ad ecclesiam Sancti Clementis in Plumbata transmissus est: ubi cum defunctus fuisset, multa apud ejus sepulcrum miracula divina est operata majestas.



XXXIX. ANGELUS

in Casino monachus fuit, vir reverendus et omni bonitate redimitus. Qui cum ultimum clausisset diem, daemoniacus quidam ibidem adveniens coepit clamare dicens: »Quid hac hora mihi, Benedicte, fecisti? Angeli mihi animam ob exigui gestamen cuculli auferens, tuo in coelestibus gregi miscuisti.« Cumque haec lugubriter diceret, repente signum quo fratrum obitus significari solet insonuit; euntesque praefatum angelum jam vita privatum repererunt.



XL. AZO
[Col. 1103A]

in Casino religiosissimae vitae monachus fuit, qui ecclesiam Beati Michaelis archangeli in valle regia a Sarracenis destructam instauravit. Qui dum in Casino ultimum flatum traheret, monachus quidam Rainaldus nomine vidit beatum archangelum Michaelem in ea qua depingi consuevit effigie cum alio angelo per dormitorium ad domum infirmorum pergentem. Ad quem frater ait: »Tune es coelestis militiae princeps angelus Michael?« Et ille: »Ego utique.« Et frater: »Quo tendis, domine? Ad domum, inquit, proficiscor infirmorum, Azonem ad coelestem mecum curiam delaturus; tempus enim vitae ejus terrenae consummatum est.« Et his dictis, disparuit. Frater autem continuo surgens, domum infirmorum perrexit, jamque praefatum Azonem defunctum [Col. 1103B] reperit.



XLI. JOANNES

Veneticus in Casino monachus fuit, patientia, obedientia humilitateque insignis. Hic cum ibidem defunctus ac sepultus fuisset, frater quidam ramicis incommodum ita patiens, ut membrana intercutanea passa diruptionem, viscera in carnem laborarent et corium, ejus sepulcrum adiit, ibique toto prostrato corpore, Omnipotentis coepit rogare clementiam, ut per intercessionem servi sui Joannis diruptionem illam in soliditatem statumque pristinum revocare dignaretur. Sed quantum apud Deum servi sui Joannis valeret oratio, claruit; nam statim diruptio illa solidata est.



XLII. STEPHANUS

Veneticus in Casino monachus fuit, qui dum in eodem coenobio ultimum diem [Col. 1103C] clauderet, anus quaedam Agundia nomine ante ecclesiam sanctae Dei Genitricis in oratione pernoctans, cum ad montis apicem oculos deflexisset, vidit de infirmorum domo igneam columnam egressam coelorum ardua penetrare. Quo viso, nuntium statim ad monasterium mittens, ea hora Stephanum invenit animam exhalasse, qua ipsam columnam igneam coeli alta penetrare conspexit.



XLIII. PAULUS,

Casinensis monachus, cum in Capuano monasterio defunctus fuisset, ea nocte quidam episcopus orationis gratia petebat Garganum; qui cum in Capua urbe juxta ecclesiam Sancti Laurentii hospitatus fuisset, intempestae noctis medio surgens vidit ad dexteram partem solaris instar [Col. 1103D] radii lucem splendidam a monasterio egressam coeli alta penetrare: cumque lucem quam cernebat attentius miraretur, campanae sonum e monasterio fratris exitum significantis audivit, statimque nuntium ad monasterium mittens, ea ipsum hora invenit de mundo migrasse, qua ipse coelorum alta claritatem lucis petere vidit.



XLIV. GREGORIUS,

Casinensis monachus, cum ex hoc mundo migrasset, tanta odoris fragrantia de loco in quo jacebat emanavit, ut omne subito monasterium odoris suavitas resperserit: dumque omnes mirarentur, nuntius ab infirmorum domo venit, qui Gregorium monachum obiisse retulit.



XLV. RAYNERIUS,

Casinensis monachus, juvenis aetate, grandaevis moribus, praecipuae humilitatis, [Col. 1104A] obedientiae singularis. Hic cum ad Theatinos fines pro utilitate monasterii missus fuisset, a latrunculis Oderisii comitis, omnibus quae deferebat sublatis, occisus est. Ad cujus sepulcrum multa divinitus sunt patrata miracula.



XLVI. ADAM,

Casinensis paramonarius, dum pro causis Ecclesiae pergeret, duo juvenes vestimentis induti monasticis ei obviam facti sunt, quos cum interrogasset qui essent, unum Protum, alterum Hyacinthum se esse responderunt. Et adjunxere: »Venimus ut fratribus gratias referamus, quia nostrae festivitatis diem summa veneratione ac studio celebrarunt.« Erat enim dies quo martyrio coronati sunt.



XLVII. BENEDICTUS.
[Col. 1104B]

Constantinus, Sardorum rex, sub Oderisio abbate Casinum misit, ut ei quemdam ex fratribus mitterent, qui ibi episcopatum acciperet. Tunc miserunt ei quemdam monachum Benedictum nomine, virum per omnia venerabilem; qui dum satis strenue ibi episcopatus ordinem gereret, ex more solito veniens maxima multitudo passerum suo stercore foedabat omnem ecclesiam, et omnia vasa altaris, ipsum quoque altare. Tunc vir Dei cum maximam inde quotidie injuriam sustineret, facto crucis signaculo dixit: »Praecipio vobis, in nomine Patris, et Filii, et Spiritus sancti, ut in ecclesiam amplius nec intretis nec injuriam faciatis;« quod usque in hodierrum diem ita custoditur, ut nullus passer eo intrare audeat. Quodam [Col. 1104C] praeterea tempore Sarraceni Sardiniam ingressi sunt, cumque ad Benedicti episcopatum intrassent, episcopum quaerere coeperunt. Tunc vir Dei ante altarium stans, omnipotenti Deo preces fundere coepit. Sarraceni vero ecclesiam ingredientes in episcopum impingebant, et eum videre non poterant. Quotquot autem invenerunt, in captivitatem duxerunt; episcopum vero solum nec videre nec tenere potuerunt.



XLVIII. BENEDICTUS,

Casinensis presbyter, cum ad monasterium Lucense praepositus missus fuisset, quidam ejusdem civitatis nobilis graviter infestare idem coenobium coepit: quemdam namque agrum de praedicto loco auferens, suo juri vindicavit; cumque [Col. 1104D] a venerabili Benedicto saepissime moneretur ut agrum sancto loco redderet, indignatione vir truculentus dixit: »Si vestrae justitiae est et non meae ager, ut dicitis, ostendat nunc Deus ante quam de agro isto egrediar ultionem in me et in bestiis meis;« statimque oculus ejus crepuit, bos vero ejus in terram corruens expiravit. Alio quoque tempore quidam nobilis non parvam pecuniam venerabili commendaverat Benedicto, quam cum clericus quidam furto abstulisset, et vir Domini unde redderet non haberet, sacerdotalibus se vestibus induit, et ut ei Dominus ostendere dignaretur quis pecuniam abstulisset, sacrificium omnipotenti Deo offerre vir reverendissimus coepit. Inter ipsa autem missarum solemnia venit angelus Domini, et quia clericus qui [Col. 1105A] cum eo ad altarium stabat praedictam pecuniam haberet, monuit.



XLIX. GUAYFERIUS

in Casino admirabilis vitae monachus dictus est, qui amore coelestis regni civitatem Salernitanam, e qua oriundus erat, relinquens, Casinum advenit, atque sub sanctae religionis regula omnipotenti Deo strenue servire studuit. Cumque jam remunerationem laborum perennemque coronam aeternus dare ei arbiter decrevisset, languore deprimitur; qui in lectulo jacens extremum vitae spiritum jam ad Dominum recessurus trahebat. Nonnulli vero e fratribus circa lectum ipsius excubantes obitum ejus orationum precibus munire coeperunt, cumque in hujus mysterio rei diei maximam partem protraxissent, surgens in medium Albericus diaconus [Col. 1105B] per Jesu Christi Domini nomen obtestari eumdem Guayferium coepit, ut post suum e mundo recessum qualiter susceptus quove in loco deputatus esset, eidem apparens revelare curaret. Quo dicto, praedictus frater ex hoc mundo recessit. Post non multos autem dies idem Guayferius eidem Alberico per visionem apparens, dixit ad eum: »In veritate scias me ad vitam transisse aeternam.«



L. THEODEMARIUS

e Lemania provincia ortus, Agnetisque imperatricis capellanus fuit. Hic igitur cum relictis spretisque saeculi pompis Casinum peteret, venit ad fluvium Viridem, qui secus Ciperanum influit, quem cum transmeasset, famulum ejus unda rapiens introrsum trahere coepit; quod ubi advertit, se confestim ibidem in orationem dedit; [Col. 1105C] moxque ut ab oratione surrexit, famulum ejus unda foras projecit. Cum autem Casinum venisset, sanctae conversationis habitum, prout optabat, accepit. Quantae autem religionis quantaeque perfectionis ejus vita exstiterit, et in quantum Deo placuerit, in sequentibus declarabitur. Quadam vero die cum sacrificium omnipotenti Deo offerret, quidam claudus eleemosynam petens advenit, cujus cum vir Dei manus apprehendisset, confestim sanatus est. Nec hoc silendum videtur, quod post missae celebrationem aqua, quae de ejus manibus effluebat, in potum energumenis data, sanabantur. Eodem praeterea tempore episcopus Tranensis nepotem suum, Phocam nomine, quem immundus acriter vexabat spiritus, [Col. 1105D] ad eum mittere studuit, rogans eum ut ob ejus liberationem omnipotenti Deo preces fundere dignaretur: super quem cum orationem fudisset, ab eo diabolum effugavit. Illis porro temporibus Berengarius diaconus Andegavensis sui nominis haeresim condidit, dicens sacrificium, quod omnipotenti Deo offertur, esse figuram non veritatem corporis Christi. Hoc ubi Romano pontifici nuntiatum est, Dominum Jesum Christum precibus pulsare admonuit, ut populum suo sanguine redemptum ad viam dignaretur reducere veritatis. Igitur dum omnes ob hoc Domini flagitarent clementiam, supradictus Theodemarius hostiam Deo oblaturus accedit; cumque ad consecrationem ventum fuisset, praedictam oblationem in carnem repente mutatam conspicit. Quod cum Romano pontifici [Col. 1106A] nuntiatum fuisset, omnium bonorum reseratori gratias retulit, Berengariumque cum suis sequacibus eidem cum haeresi renuntiare coegit. Stephanus Capuanus a civitate Sancti Germani cum Casinum venisset, ad altare Beatae Mariae semper virginis Deum rogaturus perrexit. Ad idem vero altare vir Domini Theodemarius divina mysteria celebraturus accesserat. Ab oratione igitur Stephanus cum surrexisset, ad Theodemarium fortuito oculos vertens, vidit in capite ejus coronam auream gemmis ac margaritis ornatam. Ad hanc visionem obstupefactus Oderisium abbatem adiit, eique cuncta quae viderat per ordinem pandit. Alio quoque tempore cum idem vir Dei sacris astaret altaribus, vir sanctissimus Ebizo cum eo stare consueverat. Sed sicut est natura humana [Col. 1106B] segnis ad Dei servitium, multoties vocatus renuebat. Illo vero die quo sacram hostiam Deo ad Beatae Mariae semper Virginis altare offerebat, supradictus Ebizo sopore deprimitur, videtque angelum Domini juxta se stantem et dicentem: »Ebizo, ani madverte et vide cui tu servire contemnis, quomodo ei angeli serviunt; et tu ei servitio denegato, Dominus ei angelos misit.« Stabant autem juxta eum duo angeli, unus a dextris et unus a sinistris. Alio quoque tempore dum idem Theodemarius sacris astaret altaribus. ac se in cordis contritione Domino Jesu Christo mactaret, hi qui ibidem astabant viderunt super scapulam ejus dexteram columbam nivei coloris residentem. Eo praeterea tempore cum omnis tellus aresceret, Oderisius abbas fratres ad se [Col. 1106C] convocans, Deum ac Mariam virginem precibus pulsare admonuit, ut qui in deserto aquam de petra produxit, ipse arenti mundo pluviam daret. Quod cum fratribus placuisset, statuerunt ad Beatae Mariae ecclesiam in eodem monte constructam discalciatis pedibus pergere, ibique Dei omnipotentis clementiam supplicare. Adveniente autem die praedicto, Theodemario abbas praecepit ut cum fratribus pergeret, ac pro terrae siccitate sacrificium Deo offerret. Igitur dum ea quae sibi injuncta fuerant implere satageret, cogitare intra se coepit nullum in Casino sui similem aut meliorem esse, ideoque sibi utpote meliori ac sanctiori hoc injunctum fuisse. Peractis igitur litaniis, fratres redierunt Casinum; sed aer [Col. 1106D] in ea qua fuerat serenitate permansit. Vir autem Domini hoc cernens, se in precibus strinxit, triduoque sine intermissione Deum rogare attentius coepit. Mane vero facto surgens, expansis ante altare manibus ait: »Non deponam manus meas usquequo pluviam nobis Dominus dare dignetur.« Eodem vero die tanta inundatio pluviae erupit, ut tota affatim terra aqua repleretur. Quodam praeterea tempore cum Neapolim advenisset, quidam vir magnis detentus febribus, oratione ejus interveniente, confestim sanatus est. In civitate Salernitana quidem rusticus filium claudum habebat, quem ad abbatem ferens de curte, exposcit ut aliquod remedium claudo impertiret. Abbas vero virum Dei Theodemarium ad se venientem aspiciens, puerum ante eum projecit, eumque [Col. 1107A] rogare coepit ut puerum a terra levaret: vir autem Dei quid in re esset ignarus, extendens manum apprehendit puerum, dicens: »Surge;« et confestim surrexit.



LI. EBIZO,

Casinensis monachus, dum in vigilia natalis Domini signum ad inchoandam missam pulsaret, vidit cujusdam ultramontani comitis animam in jumentorum morem ligatam ad supplicia trahi: cumque ad hanc visionem obtupesceret, diabolus qui eamdem animam trahebat ait: »Animam istam, quam cernis in nostra jura venisse, domini tui noveris esse, qui die hodierna mortuus est.« Hoc ubi vir Dei audivit, ingemuit, et facto mane veniens in capitulum ait: »Dominum meum noveritis hesterno die de mundo migrasse, unde vestram sanctitatem [Col. 1107B] enixius flagito ut pro eo omnipotenti Deo preces fundatis: vidi enim in praeterito die animam ejus ligatam a daemonibus ad supplicia trahi.« Haec cum narrasset, una cum fratribus pro ejusdem animae liberatione preces fundere coepit. Nocte vero adveniente diabolus adfuit, eumque ita flagellis cecidit, ut seminecem eum relinqueret, dicens: »Cur pro eo ausus fuisti Deum rogare, qui suis sceleribus exigentibus in nostra jura devenit?« Mansionarii vero currentes, eumque a terra levantes, in lecto posuerunt. Alia etiam nocte adveniente, cum Deum pro ejusdem animae liberatione rogaret, antiquus hostis eum iterum gravissime verberavit. Tertia autem nocte tantis eum diabolus verberibus flagellavit, ut e lecto in terram decideret, eumque mansionarii [Col. 1107C] seminecem invenirent. Igitur cum vir Dei ob ejusdem animae liberationem assidue Deum rogaret, Leo Bibliothecarius, qui post Ostiensis episcopus factus est, ab eodem viro Dei rogatus divina mysteria celebraturus accessit; cumque ad hostiae confractionem venisset, Ebizo sopore deprimitur; apparuitque ei diabolus dicens: »Cum tuis psalmis et orationibus animam de potestate mea abstraxisti [(88) 1Kb] .« Tunc vir Dei evigilans Deo gratias retulit, et quod viderat et audierat, fratribus per ordinem pandit. Interea e Gallia Alemanni cum advenissent, vir Dei de ejus obitu inquirens, ea hora illum invenit de mundo migrasse, qua ipse ejus animam ad supplicia trahi prospexerat. Quodam praeterea tempore cum ab abbate Venafrum missus fuisset, constituto ei in [Col. 1107D] ecclesia diabolus adfuit, eumque taliter alloqui coepit: »Abbas vester plus gerit sollicitudinem de rebus transitoriis et caducis quam de monachis, multaque jam mala sustinuisti. Nunc igitur tolle pallium istud, tibique panes exinde eme.« Cui vir Dei respondit: »Pallium tuum tecum sit in perditionem.« Tunc statim recessit, et e tecto duos lapides, quibus eum percutere posset, projecit. Illo vero tempore quo de hac vita erat exiturus, beata Dei genitrix apparuit [Col. 1108A] ei, eumque si in hac vita plus vivere vellet, inquirit. Cui ille »Non,« respondit. Et Dei genitrix: »Veni ad me.« Quo ille audito, extremum halitum fudit.


Ex vita ejusdem Ebizonis composita a Paulo monacho Casinensi.

Ebizo genere Teutonicus, de provincia, quae Francia Teutonica dicitur, cum a parentibus et cognatis primatibusque civitatis suae impediretur longe proficisci, habitumque mutare; nactus horam, quamprimum imperatricem adivit Agnetem, ejusque consilio fultus et auxilio non solum urbem, sed et gentem mutavit. Peregrinationis igitur Abrahae factus imitator, a sancto Desiderio monasterii Casinensis abbate susceptus est benigne; sub quo nimirum [Col. 1108B] religionis amatore taliumque adjutore, corpus suum hostiam viventem, sanctam, Deo placentem exhibuit. Cilicium quod asperius invenire poterat ad carnem induebatur: sic intentus erat jejunio, ut et piscibus, qui coenobitarum cibus dici consuevit, indesinenter abstineret: non ovis vel adipe unquam usus est; carnes a nativitate sua nunquam comedit: oleo quoque, nisi communiter cum caeteris, prorsus indiguit. Facta denique dicti liquoris penuria, edictum exivit a patre monasterii, ne cui daretur oleum, nisi solemni cunctorum refectione. Sicque factum est ut elixis tantum leguminibus uteretur; et, quod erat miserabilius, quando alii melius prandebant, ipse deterius reficiebat. Ante nonam nunquam reficiebat exceptis Dominicis diebus et solemnitatibus [Col. 1108C] praecipuis, tribus in hebdomada diebus pane duntaxat et aqua contentus. Sic totum annum ex ordine continuabat. Rarissime dormiebat, ne praevaricari videretur illud: Sine intermissione orate (I Thess. V, 17). Ita silentio deditus erat, ut vix per integrum annum nisi confessionis causa loqueretur. Aulam beati Bartholomaei, quae basilicae Sancti Benedicti lateralis est atque contigua, quasi consistorium fecit, ut incluso corpori negaretur horis et momentis excursus; quam nimirum pro eremo indesinenter habitans, absque mendacio psallebat: Ecce elongavi fugiens, et mansi in solitudine (Psal. LIV, 8). Nullo certe tempore praefata aede exibat, nisi vel obedientiae proventu, vel humanae necessitatis impulsu; ut cum beato Job dicere videretur: In nidulo meo moriar (Job XXIX, [Col. 1108D] 18). Unde factum est ut hominum interdicta frequentia, saepius cum angelis vel daemoniis quam cum hominibus confabularetur. Habuerat enim ante conversionem quemdam familiarissimum Adonem nomine, praedivitem, qui plurima beneficia sibi conferens, ad extremum quibusdam eum adfecit injuriis. Satanae vero satellites rati hominem Dei vindicta gaudere, in vigilia natalis Domini oranti ei, et prae nimia lassitudine jam somniculanti visi sunt quodam tripudio [Col. 1109A] laetabundi. Quos ita sciscitatus est: »Et vos unde jucundamini?« At illi: »Quoniam, aiunt, de anima illius modo triumphavimus.«


De eodem, Ebizone secundum Paulum monachum Casinensem.

Ductus est etiam in spiritu per amoena loca, et nominabantur ei quorum forent diversoria, et inter caetera ostensus est illi quidam deliciosus locus; et audivit illum Eliae fuisse prophetae. Ad extremum autem poposcerat Deum, ut ante vitae occasum qualibet cruciatus aegritudine mundus exiret ad requiem. Tandem exauditus fistulam accepit in laeva parte mamillae, quae cum a fratribus et a se ipso vix tolerari posset propter incrementum liquoris atque putoris, persuasus est ab eisdem fratribus suis curationis [Col. 1109B] causa pergere ad Venafranum episcopum vocabulo Petrum, qui plurimis super ejusmodi morbo remedium contulerat. Ille vero nolens abjicere quod a Deo petierat, a venerabili presbytero Gregorio tunc temporis edicto vix ire compulsus est. Cumque Venafri aliquot diebus ea de causa moraretur, non tamen opus orationis intermittens, post altare basilicae secreto sedebat. Unde communis piorum inimicus diabolus nec jam livorem sufferens, saxum dejecit, Dominique famulum, reor, opprimere cupiens, sedem ligneam ante quam sedebat comminuit. Illo autem a solitis obsecrationibus nullatenus desistente, jam populo ad divina conveniente, templique parietes constipante, malignus tunc hostis quem prius terrore permovere nequiverat, simulata benignitus consolatione, [Col. 1109C] in monachi specie Ebizonem humiliter adiens, sic exorsus est: »Abbas vester plus gerit sollicitudinem de rebus transitoriis et caducis quam de monachis, multaque jam mala sustinuisti. Nunc igitur exuere vili quo indutus es habitu, et decentiore quem affero, in tanta frequentia plebis amicire:« nam et ipse vilibus vestitus erat; honestius pallium monachum, qui videbatur, gerere cernebat. Quem cum diligenter attenderet, qui quasi minister adolescens venerat, nunc virilis aetatis, nunc senilis apparebat, ut, opinor, verbis auctoritas major inesset: cumque personam variari prospiceret, illico quid fuerit animadvertens, semetipsum signo crucis armavit, et mox imago illa disparuit; qua evanescente, tanto [Col. 1109D] tremore tota concussa est aulae machina, ut populus et clerus qui interfuerat, fugiens exiret; pontifex etiam in episcopio prope commanens terrae motu stupefactus, aliosque palari prospectans, coepit quaerere sollicite quidnam de servo Dei factum esset, cumque ad se adduci praecepit. Quem percontatus an terrae motum sensisset, quid homo Dei vidisset, et quod gestum fuerat penitus agnovit. Hic autem praesul ob dignae religionis meritum, Deo revelante, comperit eum impotem curari, et hominem in proximo exuturum. Quapropter eum ad Casinense coenobium remisit, ut in suo monasterio saeculo vale faceret. Ubi dum persisteret divinam flagitans opitulationem, cernit per visum prolixam atque jucundam dealbatorum processionem; ad quorum accedens [Col. 1110A] extremum, sciscitatus est qui essent, et quare celebrarent illam? Cui respondit quem consuluit: »Non expedit te nunc id doceri, quia de vicino es cogniturus.« Inter haec abbas ejusdem loci Desiderius visitandi gratia ad eum accedens ait: »Quomodo te habes, frater?« et Ebizo: »Orationibus, Pater, intervenientibus vestris, bene.« Tunc hortatus est eum ut pro allevatione aegritudinis piscem saltem comederet. Et Ebizo: »Non, Pater, non; absit ut abstinentiam, quam per totum vitae meae tempus servavi, nunc in mortis articulo constitutus perdam! jam enim Domini mei praesentabor conspectibus; jam cupio dissolvi et esse cum eo.« Tunc Desiderius ad fratres conversus ait: »Iste homo lapideus est, non carneus, excellit hominum mensuram. Non [Col. 1110B] enim pisces, non carnem, non caseum, non ova, nec ullum prorsus pinguedinis blandimentum in tota vita sua, ut ante jam dictum est, vir beatus comedit. O virum inter summos ex antiquis Patres non immerito connumerandum, qui nec in die mortis abstinentiae voluit relaxare rigorem!« Dum igitur vir Dei in eadem infirmitate depressus jaceret, matrona quaedam statura admirabilis, venustate inaestimabilis, persona imperialis, fit ei obviam, et talibus dolomate angustiantem affatur eloquiis: »Vide ne deficias, sed confortare, meque operire quoad redeam:« videbatur enim esse in itinere. At ille: »Quonam, inquit, pacto te praestolor, domina, qui prae ulceris aestu vix in me maneo?« Tum illa, quae ipsi putabatur beata esse Maria, hoc aestuanti dedit responsum: [Col. 1110C] »Sustine, ait, viriliter, quia per ardorem hunc momentaneum evasurus es illum intolerabilem atque perpetuum.« Hac igitur consolatione suscepta stetit hilarior, et post pusillum diem clausit extremum XII Kal. Novembris, tertio decimo die postquam Venafro redierat. Sepultus vero est juxta ecclesiam Sancti Benedicti. Postea vero Desiderius ex eodem loco corpus ejus elevans, in capite graduum, qui pergunt ad refectorium, cum aliis multis locavit. Idem Paulus ait: Ebizo comparabilis est beato Gregorio, qui de suppliciis Trajanum eripuit. Sane non est difficilius ethnico subvenire quam publicano. Institor enim Ado fuerat, nec absque gravi culpa nundinas frequentare poterat, et habemus scripturas [Col. 1110D] satis authenticas, quae publicanos doteriores ethnicis asseverant. Non ergo mirabilius est Trajanum quam Adonem liberasse: quanquam in hoc distant, quod hic aqua et spiritu regeneratus regnum Dei credatur ingressus, ille solum de poenis ereptus.



LII. RAIDERISUS,

Casinensis monachus, dum quodam tempore ad sancti Apollinaris castrum venisset, maximaque siccitas esset, habitatores loci ubi eum illuc venisse agnoverunt, rogabant ut pro siccitate preces Domino fundere dignaretur. Vir autem Domini, eorum humiliter postulationibus obediens, ad vivificam aram omnipotenti Deo sacrificium oblaturus accessit. Adfuit itaque confestim clementia Dei; nam statim inundatio pluviae erupit.



LIII. ALMANNUS
[Col. 1111A]

in Casino monachus fuit, cujus profecto quantum Deo placuerit vita, exitus ejus patefecit. Hic igitur e Melphia, de qua ortus fuerat, ad hoc coenobium veniens districtissime satis et continentissime vixit: omnibus enim noctibus juxta ecclesiam Sancti Andreae apostoli nudus permanens, duris scoparum ictibus, psalmos canens, semetipsum affligere non desinebat. Gerardi autem abbatis tempore, cum idem vir nocturno tempore esset defunctus, Nicolaus cellerarius extra monasterium foris manens, elevatis oculis vidit tectum coenobii desuper aperiri, et ex eo maximum globum ignis egredi, atque in coeli alta deferri. Statim vero ad monasterium nuntium mittens, invenit ea hora fuisse Almani obitum, qua globum ignis de monasterio egredi coelique [Col. 1111B] alta petere vidit. Hanc autem visionem sicut cellerarius foris, ita et Carbo in monasterio positus conspexit. Hic vero, quandiu vixit, tribus diebus in hebdomada panem comedit et aquam bibit, et nunquam nisi certa solvit solemnitate jejunium.



LIV. FORTUNATUS,

Hispania provincia oriundus, ad corpus beati Benedicti causa religiosius conversandi Casinum veniens, ex concessione abbatis Richerii juxta ecclesiam Sancti Matthaei apostoli sibi habitaculum construens, omnipotenti Deo servire illic studiosius coepit. Quadam vero die ad Casinense coenobium veniens, ingressus ecclesiam, obvius ei ante crucem majorem quidam vir factus est, quem immundus spiritus gravissime vexabat; cumque ante eum venisset, rabido ore, micantibus oculis, in eum [Col. 1111C] impetum fecit. Cui vir Domini manus suas extendens ait: »Crudelissime latro, si hominum carnibus delectaris, hos digitos devora (quos enim homines tenebat, scindebat; alios autem dentibus vorabat).« Cum haec dixisset Fortunatus presbyter, immundus spiritus ab eo egrediens, ecclesiam fumo fetoreque replevit. Juxta ecclesiam vero Sancti Matthaei daemoniacam ad se venientem oratione curavit.



LV. ALPHANUS,

Casinensis monachus, ante quam vita decederet, vidit per visum scalam erectam ire de lectuli sui sede usque ad coelum. Cumque hac visione stuperet attonitus, quidam albati juxta eum stantes dixerunt: »Ascende per scalam sursum;« cumque jam ad summitatem scalae pervenisset, vidit [Col. 1111D] duos gradus in ea deesse, statimque ab albatis sursum raptus, in domum ingenti lumine coruscantem inducitur. Evigilans autem cum haec fratribus retulisset, suum obitum reseravit, ac post non multos dies diem clausit extremum. Hujus autem vita talis exstitit: in quadragesima nunquam in lecto quievit, bis in hebdomada comedit, psalmi ex ore illius non recessere.



LVI. JOANNES,

sancti Romualdi discipulus, atque ab eo cum Olibano ad quemdam locum inhabitandam directus, per aliquot annos ibi remoratus est. Inde igitur recedens Hierosolymam petit. Cumque de Casinensi monte descendens jam ad campestria pervenisset, subito equus socii ejus furioso rotatus impetu Joannis tibiam calce ferrato percutiens [Col. 1112A] fregit; qui ad terram nimio dolore prostratus, reduci se Casinum fecit, atque prope monasterium cellam aedificans, in ea per triginta annos in sancta conversatione permansit. Fuit namque in charitate, abstinentia ac humilitate summus ac praecipuus, ita ut nec intra claustrum quisquam sciret quomodo jejunaret. Inter reliqua autem virtutum ejus dona ita exosum habebat detractionis (vitium), quatenus mox ut quis ad detrahendum os aperiret, mox, velut sagitta rigore lapidis repercussa, in dirigentem protinus redundaret. Post vero ejus obitum nonnulla per eum ibi divinitus sunt facta miracula.



LVII. PETRUS,

Casinensis abbas, fuit maximae religionis, qui pondus regiminis arduum sibi esse perspiciens, abbatia relicta, ad vallem lucis se contulit, [Col. 1112B] ibique cum fratribus religiose vivere coepit. Quadam autem die dum idem venerabilis Pater una cum fratribus ad fruges incidendas esset egressus, serenitasque maxima esset, subito coelum densatur nubibus, tonitrua concrepant, coruscationesque maximae micare coeperunt. Quod ubi vir Dei advertit, fratribus praecepit dicens: »Nullus vestrum agrum deserat, caeptoque insistite operi, ut hodie illud valeatis explere.« Haec cum dixisset, sese cum lacrymis ibidem in orationem dedit: Mirabilis Deus in sanctis suis (Psal. LXVII, 6), qui glorificantes se, suaque praecepta servantes, tam velociter exaudire dignatur! Nam cum pluvia magna descendisset, in agro in quo idem vir Domini cum fratribus stabat nec una quidem gutta pluviae cecidit. Ex vicimo vero [Col. 1112C] monte, qui eidem monasterio imminet, saepissime lupus venire, eique oves auferre consueverat. Quadam autem die lupus venit ex more, ovem abstulit, et recessit. Quod cum viro Dei nuntiatum fuisset, ecclesiam ingressus, sese cum lacrymis in orationem dedit; qua completa, ad portam egressus, reperit lupum ovem in ore tenentem, et ad se deducentem; cumque ad eum lupus venisset, ovem ante pedes ejus posuit, statimque recessit. Alio autem tempore latrones ejusdem monasterii hortum ingressi sunt, ac olera furari nitebantur. Cumque jam onusti oleribus essent, tentantes fugere, per totam noctem in circuitu deambulaverunt, foras egredi non valentes. Qui sollicitius unde, qui essent, vel cur venissent, [Col. 1112D] inquisiti, protinus sui sceleris furtum pandentes soluti sunt. Qui autem illos invenerat, fuit horti custos frater quidam, qui mane facto reperit eos deambulantes, et aditum nullatenus invenientes.



LVIII. STEPHANUS

Casinensis abbas et sedis apostolicae pontifex, regali ortus prosapia a pueritia liberalibus litteris eruditus ac nimis eloquentissimus, Leonis papae cancellarius fuit; a quo Constantinopolim directus, patriarcham ejusdem urbis deposuit, ac anathematis vinculo innodavit. Inde igitur rediens, in Casino monachus factus, ac post non multum abbas electus, Romam consecrationis suae gratia pergens, a Victore papa consecratus est; sed ante quam reverteretur, Romanus pontifex obiit. Confestim a senatu, clero, populoque Romano est raptus, et in [Col. 1113A] apostolica sede consecratus: ubi indigladiabiliter pro [(89) 1Kb] conjugiis clericorum, sacerdotum, nec non consanguineorum pugnavit, ac omnes clericos Romae, qui post interdictum papae Leonis incontinentes exstiterant, de conventu clericorum et choro ecclesiae praecepit exire. Quidam presbyter juxta canonicam beatae Caeciliae trans Tiberim habitabat, qui nec feminam acquiescebat abjicere, nec nunquam poterat haec statuta nisi vana et frivola judicare. Quadam autem die dum incolumis vegetus et sanus existeret, vespertinis horis ad quiescendum se in lecto composuit: sed repentina divinae ultionis animadversione percussus, subitanea morte mortuus est. Falsorum monachorum et sanctimonialium vitam idem pontifex reprehendit et correxit; Simoniacam [Col. 1113B] haeresim in aeternum damnavit, atque post haec in civitate Florentia obiit; ad cujus sepulcrum suis pro meritis plurima Christus signa ostendit.



LIX. VICTOR

in ipsis suis nuptiis sponsam suam relinquens, eremum petiit; ac deinde Casinum veniens consecrationem monastici ordinis ibidem accepit. Quodam vero tempore quiescente eo, apparuit ei visio non contemnenda. Cernebat namque se in turre, quae juxta capitulum erat consistere, in qua nimirum Pater Benedictus videbatur sede decentissima residere. Cumque ad hanc visionem pavefactus stuperet et accedere propius nequaquam praesumeret, beatus Pater Benedictus ei hilariter innuebat, eumque juxta se sedere manu porrecta jubebat. Hanc visionem rei probavit eventus, abbas dehinc factus totum [Col. 1113C] monasterium sicut nunc cernitur renovavit. Praeterea cum Casinense coenobium saepissime attereretur a fulmine quadam nocte sanctus Pater Benedictus ei apparens, nihil aliud quam diabolicas insidias et antiquam pro loco ipso invidiam esse perdocuit. Defuncto interea sedis apostolicae pontifice, ab omni clero et populo pontifex ordinatus est. Sepultus vero est in Casino in absida capituli.



LX. RANDISIUS

in Casino sub Desiderio abbate monachus fuit; cujus qualis quantaque vita fuerit, in ipso mortis articulo est dignatus Dominus ostendere. Nam cum expleto vivendi tempore, mortis debitum persolveret, coeperunt fratres sicut mos est ejus animam omnipotenti Domino commendare. Cum [Col. 1113D] jam extremum halitum traheret, ad fratres conversus ait: »Tacete, tacete; nunquid non auditis quantae resonent laudes in coelo? nunquid pueros qui mihi laudes decantant non videtis? nam vestimenta vultusque eorum sunt ut nix. Unde per Deum obnixe vos postulo, ut sileatis, mihique tam suavissimum sonum audire sinatis.« Haec dum diceret, spiritum emisit. Sepultus vero est juxta ecclesiam Beati Stephani et sancti confessoris Christi Martini. Hic quandiu vixit, ab omnibus admirabilis atque sanctissimus habebatur.



LXI. SERGIUS,

Casinensis monachus, natione Amalphitanus, dum Gerardi abbatis in tempere vita [Col. 1114A] decederet, Gregorium ejusdem coenobii presbyterum rogavit ut eum non dimitteret. Qui postulationi ejus obtemperans, cum eo permansit. Cum vero vitae ejus appropinquasset jam ultima hora, respiciens vidit beatissimam Dei genitricem Mariam ad se venientem; illicoque manus sursus erigens clamare coepit: »Domina mea.« Quem interrogantes quid videret, ait: »Nunquidnam beatissimam virginem Mariam non videtis? hic nempe est.« Haec cum dixisset, animam exhalavit.



LXII. AZO,

Casinensis decanus, Campania provincia oriundus fuit; qui dum a Gerardo abbate in Sardiniam missus fuisset, dum rediret ad monasterium, captus a Sarracenis apud Africam provinciam ductus in captivitatem est. Hic igitur cum in eadem [Col. 1114B] provincia defunctus fuisset, corpus ejus in ecclesia Beatae Mariae ante altare sepultum est. Factum est autem intempestae noctis silentio, Sarraceni inde transeuntes, dum luna radios suos emitteret, viderunt eum foris juxta ostium sedentem librumque in manu tenentem. Tunc illi obstupefacti alios Sarracenos vocare coeperunt, dicentes: »Currite citius, currite; huc properare studete: nam presbyterum Christianorum qui in isto mense mortuus est, ante ostium ecclesiae sedentem conspicimus.« Hoc igitur reliqui audientes, portas civitatis egressi, illuc tendere festinarunt; cumque ad eum appropinquassent, vir Domini intra limen ostiumque basilicae ingressus, nusquam comparuit. Quodam vero die mansionarius ingressus ecclesiam reperit lampadem, quae super [Col. 1114C] sepulcrum ejus pendebat ardentem. Tunc iratus puerum qui ei jugiter in ecclesia serviebat vocavit, eique dixit: »Cur lampadem accensam reliquisti?« Ad quem puer respondit: »Ego quando ecclesiam clausi, lucernas omnes exstinxi; istam autem quis accenderit, ignoro.« Animadvertens autem ille quod in re erat, lampadem exstinxit et ecclesiam clausit. Alio quoque die ingressus ecclesiam, lampadem ardentem reperit. Hoc igitur dum saepius fieret, nuntiatum est regi Sarracenorum qui in re insolita admiratus, et putansa Christianis ista confingi, destinat Sarracenos qui lampadem exstinguerent, oleumque exinde traherent; quod cum factum fuisset, alio die ecclesiam ingressi, lampadem lucentem atque aquam in morem olei ardentem [Col. 1114D] invenerunt: qui praepete cursu inde egredientes, ad regem venerunt, et cuncta quae viderant per ordinem pandunt. Tunc rex lampadem exstingui, et Sarracenos die ac nocte ecclesiam custodire praecepit, ne quis Christianorum eamdem intraret. Nocte itaque adveniente, Sarraceni qui ecclesiam observabant oculos in coelum levantes, stellam de coelo super lampadem ecclesiae radiantem aspiciunt. Tunc obstupefacti fores ecclesiae reserant, lampademque lucentem aspiciunt. Cursu celeri ad regis tendentes palatium, seriatim quae viderant nuntiare coeperunt. Rex vero suorum talia cum audisset ab ore, dictis derogans fidem, lampadem exstingui, et ecclesiam [Col. 1115A] sicut prius custodire praecepit, exsurgensque ad domum califae, quae ecclesiae imminebat, perrexit; cumque jam nox advenisset, elevatis in coelum oculis vidit stellam super lampadem ecclesiae radiantem, eamdemque radio suo accendentem. Statim igitur Sarracenos ad ecclesiam mittens, lampadem ardentem reversi nuntiaverunt. Tunc rex proponit edictum ut Christiani liberam in ecclesiam ingrediendi facultatem haberent.



LXIII. LEO,

quidam Amalphitanus, in Casino monachus fuit, qui ad finem vitae non leviter aegrotans, se custodientibus fratribus aquam petiit: quorum unus cum aliquantulum in hauriendo moratus bibendam aquam ei obtulisset, ille renuit dicens: »Nolo hanc aquam, quoniam Odilo Cluniacensis [Col. 1115B] abbas statim huc veniens aquam mihi detulit, meque sitientem refecit.« Quod audientes illi mirati sunt, statimque praedictus frater e mundo recessit.



LXIV. JOANNES

Cajetanus Casinensis monachus fuit, qui cum apud domum infirmorum in extremo vitae positus jaceret, Georgius mansionarius in secretario dormiens vidit magnam fratrum multitudinem quasi ad processionem euntium ab orientali parte hoc ingredi monasterium: eoque ad hanc visionem mirante, unus dixit: »Ad suscipiendum Joannem venimus.« Hoc dicto, statim signum, quo fratrum obitus significatur, sonuit, festinansque invenit eum mortuum: intellexitque magni meriti Joannem fuisse, ad cujus animam suscipiendam illa sanctorum congregatio advenisset.



LXV. PETRUS,
[Col. 1115C]

cui Cuculites cognomen fuit, cum gratia conversionis Casinum venisset, ad ecclesiam Sancti Severi quae in hujus latere montis sita est, ei diabolus obviam factus est dicens: »Tu quidem mea jura relinquens, ad Benedictum confugium facis: [Col. 1116A] ego autem corpus tuum, sicut quondam Job, a Deo expetens flagellandum accepi, licet animam sub tanto patrono constitutam nullo modo laedere praevaleam;« quod postea liquido patuit. Nam ille huc veniens, usque in vitae terminum religiosissime vixit; corpus tamen ejus crebris atque validis cruciatibus est semper depressum.



LXVI. RANDISIUS,

Casinensis monachus ac Burrelli comitis filius, qui per triginta annos pristinum tenuit, cum hydropicus factus fuisset, ad mortem veniens vidit sanctum protomartyrem Stephanum cum innumerabili turba ad se venientem. Quod cum narrasset, confestim spiritum reddidit.



LXVII. JOANNES,

Casinensis presbyter, natione Ravennas, qualis quantusque fuerit, quantumque in [Col. 1116B] vita valeret ipsius apud omnipotentem Deum oratio, est dignatus Dominus ostendere. Nam Gerardi abbatis temporibus dum Sennes Capuanae ecclesiae archiepiscopus defunctus fuisset, idem archiepiscopus praedicto abbati per visionem apparuit. Cui abbas ait: »Quomodo te habes?« Et ille, »Diu est quod in igne crucior; sed si Joanni de Ravenna, et Joanni de Sancto Angelo praeceperis ut pro me Redemptori omnium hostiam offerant, ab his cruciatibus liberabor.«



LXVIII. BENEDICTUS

sub Desiderio abbate Casinensis monachus, Capuamque coenobii praepositus veniens, quam creber fuerit in psalmodiis, quam studiosus in eleemosynis, quam sedulus in orationibus, quamque pervigil in vigiliis, luce clarius patet. [Col. 1116C] Hic apud Capuanum monasterium infirmitate tactus, defunctus est XI Kal. Julii. Sepultus vero est ante ostium ejusdem monasterii ad dexteram partem introeuntibus ecclesiam, ubi usque hodie mira virtus divina patrare non cessat.




[Col. 1115]
PETRI DIACONI LIBER DE LOCIS SANCTIS.
(Dom. TOSTI, Storia della badia di Monte-Cassino. Napoli 1842, 4o, t. II, p. 121, ex cod. ms. Casin. n. 361.)



PROLOGUS. AD GUIBALDUM CASINENSEM ET STABULENSEM ABBATEM.
(MARTENE, Ampl. Coll. VI, 790.)

[Col. 1115D] Domino suo ac Patri in Christo venerabili GUIBALDO, Dei gratia sacri Casini Montis abbati, PETRUS Casinensis diaconus debitae obedientiae famulatum.

[Col. 1116D] Quanto cupidinis igne, Pater in Christo venerande, exarserim, ac quali quantove desiderio ut vos omnipotens Deus de adversis eriperet exoptaverim, [Col. 1117A] ipsum Deum invoco testem, quem mentis abdita, quem conscientiae occulta non fallunt, quia et de ipsis animi motibus generis arbiter creditur futurus humani. Sed quia juxta prophetae elogium in manu hominis non est via ejus, nec ab homine, sed a Domino gressus hominis diriguntur, nostris id facinoribus exigentibus, non est factum quod humana aviditas concupivit, sed quae Deus arbiter meritis humanis competere judicavit. Nam cum omnium pravorum grassante impietate, Ecclesiae Dei status quotidie labefactari cernatur, et fere, ut ita dicam, nullus adversus eos insurgit pro domo Israel, partim amore, partim timore saecularium potestatum, idcirco augustae memoriae dominus noster imperator Lotharius vestram beatitudinem in Casinensi [Col. 1117B] coenobio abbatem instituit, ut ea quae ad correctionem malorum et salutem bonorum attinent, sollicite ac diligenter pertractares effrenatos refrenares, ac superbos humiliares: quatenus recuperata justitia, et restaurata religione, coetus ecclesiasticus sibi juste ac misericorditer servire, ac pro Romani imperii statu Dei omnipotentis clementiam exorare queat. Unde non immerito ab omnibus probis ac sapientibus diligeris ac veneraris. Nam quis tanti viri familiaritatem spernat, affabilitatem contemnat, industriam fugiat? Nam ut omittam caetera maxima et egregia vestri ingenii munimenta insignia, cunctos praecellentis Romani imperii sapientes Tulliana eloquentia superas, et antecessorum vestrorum largam [Col. 1117C] munificentiam omnibus horis momentisque [Col. 1118A] praecellis: tantis, inquam, et talibus vos cernens sertis redimitum et laureis decoratum, Itinerarium de locis sanctis a nobis utcunque exaratum, et ex omnibus, ut ita dicam, libris collectum, vestrae paternitati destinare curavi, poscens id a vestra eminentia roborari, in quo rogo non dictantis ignaviam, sed materiam attendatis utillimam. Nec novi vos et incogniti hactenus aliquid in hoc itinerario ediscituros, sed ea quae jam viva voce illis referentibus qui ad sepulcrum Domini perrexeruut edidicistis, vel ea quae per volumina diversa librorum legistis, nos hic noveritis collegisse. Quae autem indeclinabilia et immania impedimenta a perfidis et scelestis utroque genu claudicantibus nobis obstiterint, non jam Deum, verum vos ipsos conscios, vos ipsos fideles [Col. 1118B] corde clamaverim testes. Caeterum ad tantillum spatii, quod e largitate divinae indulgentiae relictum est istud opusculum coelesti munificentia edidi, confidens nihilominus de Deo, de nostris aemulis quandoque nobis victoriam collaturum. Sicut enim nunquam fit opus solidum vel decorum si artifex omnia prout ratio poscit non aptet, sic omnis scriptor manans multimoda verbositate nullam habebit valentiam edendi scripturam dulcedine sertam prout Horatius strenuissimus orator in scriptis suis reliquit, dicens:

Omne tulit punctum, qui miscuit utile dulci,
si postquam scribere conetur, materiam non rimetur. Jam vero Christo auspice hujus prooemii iste sit [Col. 1118C] finis.


EXPLICIT PROLOGUS.



INCIPIT LIBER DE LOCIS SANCTIS.
[Col. 1117]

[Col. 1117C] Situs urbis Jerusalem, pone in orbem circumactus, non parvo murorum ambitu assurgit, quo etiam montem Sion vicinum intra se recipit, qui a meridie positus, pro arce urbi surpereminet. Major pars civitatis infra montem jacet in planitie humilioris [Col. 1117D] collis sita, cujus in magno murorum ambitu octoginta quatuor turres, portas sex habet. Prima porta David ad occidentem montis Sion. Secunda porta villae Fullonis. Tertia porta S. Stephani. Quarta porta Benjamin. Quinta portula ab hac per gradus ad vallem Josaphat descenditur. Sexta porta Tecutis. Celebriores tamen ex his sunt tres exitus portarum, unus quidem ab occasu, alius a septentrione, tertius ab oriente. A meridie autem aquilone montis Sion supercilium supereminet civitati, et ea pars murorum cum interpositis turribus nullas habere portas comprobatur, id est a supra dicta porta David usque ad eam ejusdem montis Sion frontem, quae praerupta rupe orientalem plagam respicit. Situs quippe ipsius urbis, a supercilio aquilonis [Col. 1118C] montis incipiens Sion, ita est mollidruo dispositus usque ad humiliora aquilonarium orientaliumque murorum, ut pluvia ibi decidens nequaquam proteri, sed instar fluviorum per orientales defluens portas, cunctis secum platearum sordibus raptis in [Col. 1118D] valle Josaphat, torrentem Cedron augeat. Ingressis ergo ab septentrionali parte urbem, primum de locis sanctis pro conditione platearum divertendum est ad ecclesiam Constantinianam, ubi crux Domini inventa est. Dehinc ab occasu Golgothana videtur ecclesia, in qua etiam rupis apparet illa, quae quondam ipsam affixam Domini corpore crucem pertulit, argenteam nunc grandem sustinens crucem, pendente desuper aenea rota cum lampadibus. Infra ipsum vero locum Dominicae crucis, excisa in petra crypta est, in qua super altare pro defunctis honoratis sacrificium solet offerri, positis interim in platea corporibus. Hujus quoque ad occasum ecclesia Anastasis, hoc est Resurrectionis Dominicae, rotunda ecclesia, tribus cincta parietibus, duodecim columnis [Col. 1119A] sustentatur, inter parietes singulos latum habens spatium viae, quae tria altaria in tribus locis parietis medii continet, hoc est australi, aquilonali, et occidentali. Haec bis quaternas portas per tres e regione parietes habet, e quibus quatuor ad vulturnum et quatuor ad eurum spectant. Hujus in medio monumentum Domini rotundum petra excisum est, cujus culmen intrinsecus stans homo manu contingere potest, ab oriente habens introitum cui lapis ille magnus appositus est, quod intrinsecus foramentorum vestigia usque in praesens ostendit; nam extrinsecus usque ad culminis summitatem totum marmore tectum est; summum vero culmen auro ornatum auream magnam gestat crucem.

In hujus ergo monumenti aquilonali parte sepulcrum [Col. 1119B] Domini in eadem petra excisum, longitudinis septem pedum, trium mensura palmorum, palumento altius eminet. Introitum habet ab latere meridiano, ubi die noctuque duodecim lampades ardent, quatuor intra sepulcrum, octo in margine dextro. Lapis, qui ad ostium monumenti positus erat, nunc fichus (sic) est. Cujus pars minor quadratum altare ante ostium nihilominus ejusdem monumenti stat, major vero in orientali ejusdem ecclesiae loco; quadrangulum aliud altare sub linteaminibus exstat. Color autem ejusdem monumenti et sepulcri albo et rubicundo permistus esse videtur. Ad dexteram vero partem huic ecclesiae cohaeret Dei Genitricis ecclesia quadrangula. In platea quae Martyrium et Golgotha continuat exedra est, in qua calix Domini, scrinio [Col. 1119C] reconditus, per operculi foramen tangi solet et osculari. Qui argenteus calix, duas hinc et inde ansulas habens, sextarii Gallici mensuram capit; in quo est et illa spongia Dominici potus ministra. Ibi etiam in Golgotha Abraham Isaac filium suum obtulit. Lancea praeterea militis inserta habetur in cruce lignea in porticu Martyrii, cujus hastile in duas partes intercisum est. Haec quidem sancta loca extra montem Sion posita sunt, quo se ad aquilonem deficiens loci tumor porrexit. In inferiori vero parte urbis templum in vicinia muri ab oriente locatum est; paucae illic cisternae sunt. Sepulcrum vero Domini, de quo supra retulimus, est fabricatum in medio templi; templum vero in media civitate contra aquilonem, [Col. 1119D] non longe a porta David. Post Resurrectionem autem est hortus, in quo sancta Maria cum Domino locuta est. Foris ecclesiam retro est medietas orbis; quo loco dicit David: Operatus est salutem in medio terrae (Psal. LXXIII). Alius etiam propheta dicit: Haec dicit Dominus: Ista est Jerusalem; in medio gentium posui eam (Ezech. V). In Golgotha autem est pars ligni salutiferae crucis, in qua confixus est Dominus, et titulum quod est repositum in locello argenteo. Est illic et cornu, unde ungebantur reges, et annulum Salomonis. Non autem longe a medietate mundi est carcer; ibi vero est alligatio; ibi prope et flagellatio, ibique prope spinis coronatio, ibi prope est despoliatio, et vestimenti divisio.

In Calvaria autem, ubi crucifixus est Dominus, est [Col. 1120A] mons scissus, et in ipso monte Calvariae ascenditur per gradus decem et septem, et ibi pendent lampades novem cum singulis nappis (sic) argenteis. Subtus vero est Golgotha, ubi cecidit sanguis Christi super petram scissam. Subtus autem monte Calvariae contra orientem est templum Domini ex alia parte civitatis, quod Salomon aedificavit. Quatuor portas habet, prima ab oriente, secunda ab occidente, tertia a meridie, quarta ab aquilone, quae habent significationem quatuor partium mundi. Deforis vero octo angulos habet; per unumquodque angulum duodecim passus volvitur. In medium templi est mons magnus circumdatus parietibus, in quo tabernaculum, illuc et arca testamenti fuit, quae a Vespasiano imperatore, destructo templo, Romae delata est. [Col. 1120B] A latere vero sinistro tabernaculi super saxum posuit Dominus Jesus Christus pedem suum quando eum Simeon accepit in ulnis, et ita remansit pes sculptus ibidem, ac si in cera positus esset. Ab alio vero latere saxi est tabernaculum apertum, in quo per gradus viginti duo ascenditur. Ibi Dominus orabat, ibi et Zacharias sacrificabat. Extra templum locus est ubi Zacharias filius Barachiae interfectus est. Super saxum in medio templi pendet candela aurea, in qua est sanguis Christi, qui per petram scissam descendit. Contra meridiem autem, non longe, templum Salomonis, in quo habitavit, constructum est; in quo sunt portae viginti quinque; intus habet columnas trecentas sexaginta duo, et subtus non longe cunabula Christi, et balneum ejus, et lectum sanctae [Col. 1120C] Dei Genitricis. Subtus templum Domini ab oriente est porta Speciosa, unde Dominus intravit sedens super pullum asinae; ibi et Petrus claudum sanavit. Contra aquilonem est ecclesia Sanctae Annae, ubi tribus annis beata Maria nutrita fuit. Prope vero est Probatica piscina, quae quinque porticus habet. In vicinia autem templi est Bethsaida piscina; gemino insignis lacu apparet, quorum alter uberius plerumque impletur imbribus, alter rubris est discolor aquis. Ab ea fonte montis Sion, quae praerupta rupe orientalem plagam spectat, intra muros atque in radicibus collis fons Siloe prorumpit, qui alternante quidem aquarum accessu in meridiem profluit, id est non jugibus aquis, sed in certis [Col. 1120D] horis diebusque ebullit, et per terrarum concava et antra saxi durissimi venire consuevit. In suprema montis Sion planitie est ecclesia magna ab apostolis fundata, eo quod ibi Spiritum sanctum acceperunt, ibique sancta Maria obiit, in qua etiam locus coenae Domini ostenditur. Sed et columna marmorea in medio stat, cui adhaerens Dominus flagellatus est. Hic monstratur petra, super quam lapidatus est Stephanus martyr beatissimus, sita extra civitatem.

In medio autem Jerusalem, ubi cruce Domini superposita mortuus resurrexit, columna celsa stat, quae aestivo solstitio umbram non facit: illic medietas mundi est. In ecclesia vero quae dicitur Sancta Sion, est thronus Jacobi fratris Domini, qui juxta [Col. 1121A] templum sepultus est; in eo autem loco fundata est ubi coenantibus apostolis post passionem, ostiis clausis, apparuit Dominus. Prope vero illic est porta, de qua angelus Petrum eduxit. De templo vero, quod Salomon aedificavit, duae tantum pinnae permanent, quarum una quae altior valde est, ipsa est in qua Dominus tentatus est a diabolo; reliqua autem destructa sunt. Prope autem portam effusus est sanguis Zachariae filii Barachiae. Portam David egredientibus pons occurrit in austrum per vallem directus, ad cujus medietatem ab occasu ficus magna stat, in qua Judas laqueo se suspendit. Porro Haceldama ad australem plagam montis Sion peregrinos et ignobiles mortuos, alios terra tegit, alios inhumatos putrefacit. Sudarium capitis Domini, [Col. 1121B] post Resurrectionem ejus, mox quidam Christianissimus furatus, usque ad obitum, divitiis sibi affluentibus, habuit. Qui moriturus interrogavit filios qui Domini sudarium, qui caeteras patris velit accipere divitias. Major vero thesauros rerum, minor elegit sudarium. Et mox illi priori decrescunt usque ad paupertatem; fratri autem juniori cum fide crescunt, et opes usque ad quintam generationem tenuere. Hinc ad impios perveniens divitias tantum auxit, ubi Judaeis et hoc tempore multo donec post longa litigia, quibus Christiani Judaei se Christi, infideles vero se patrum suorum affirmabant haeredes, Mauras Saracenorum rex, qui nostra aetate fuit judex, postulatur. Qui, accensa grandi pira, Christum judicem precatur qui hoc pro suorum [Col. 1121C] salute super caput habere signaretur. Missum vero in ignem sudarium, veloci raptu aufugiens evolat, et in summo aere diutissime quasi ludendo volucritans, ad ultimum, cunctis utrisque intuentibus, se leviter in cujusdam de Christianis sinu deposuit. Quod mane mox totus populus summa veneratione salutabat et osculabatur; habebat autem longitudinis octo pedes. Sudarium vero, cum quo Christus faciem suam extersit, quod ab aliis Veronicae dicitur, tempore Tiberii Caesaris Romae delatum est. Arundo vero cum qua caput ejus percussum est, et sandalia ejus, et lora cum quibus ligatus est, et circumcisio ejus, et sanguis ejus in basilica Constantiniana Romae venerabiliter honorantur. Aliud quoque [Col. 1121D] aliquanto majus linteum in ecclesia veneratur; quod fertur a sancta Maria contextum, duodecim apostolorum et ipsius Domini continens imagines, uno latere rubro et altero viridi.

Circa Jerosolymam aspera ac montuosa cernuntur loca. Hinc quoque septentrionem versus usque ad Arimathaeam terram petrosa et aspera per intervalla monstrantur; valles quoque spinosae usque ad Thamnycam regionem patentes. Ad Caesaream vero Palaestinae ab Jerusalem, quamvis aliqua reperiantur angusta et brevia aspera loca, praecipue tamen planities camporum, interpositis olivetis, distant autem septuaginta millibus passuum. Longitudo vero terrae repromissionis a Dan usque Bersabee tenditur spatio centum sexaginta quinque millium, [Col. 1122A] ab Joppe usque Bethlehem quadraginta sex millibus. Juxta murum templi vel Jerusalem ab oriente Gaenon occurrit, quae est vallis Josaphat a septentrionali plaga in austrum porrecta, per quam torrens Cedron, si quando pluviarum aquam recipit, decurrit.

Haec vallis, et pauca campi planities, irrigua et nemorosa, plenaque deliciis est. In hac turris est regis Josaphat, sepulcrum ejus continens. Cujus ad dexteram de rupe montis Oliveti, excisa et separata domus duo cavata habet sepulcra, hoc est Simeonis senis et Joseph sanctae Mariae sponsi. In eadem valle sanctae Mariae rotunda est ecclesia, lapideo tabulatu discreta, cujus in superioribus quatuor altaria, in inferioribus unum habetur [Col. 1122B] in orientali plaga, et ad ejus dexteram monumentum vacuum, in quo sancta Maria aliquandiu pausasse dicitur. Hanc intrantes vident ad dexteram insertam parieti petram, in qua Dominus nocte qua tradebatur oravit, vestigiis genuum quasi cera molli impressis, Mons Olivarum, mille ab Jerusalem discretus passibus, altitudine montis Sion par est, sed longitudine et latitudine praestat, exceptis vitibus et olivis, rare ferax arboris, frumenti quoque et hordei fertilis. Neque enim bruchosa, sed herbosa et florida soli illius est qualitas. In cujus summo vertice, ubi Dominus ad coelos ascendit, ecclesia rotunda, grandis, ternas per circuitum cameratas habet porticus desuper tectas; interior namque domus propter Dominici corporis [Col. 1122C] meatum, camerari et tegi non potuit, altare ad orientem habens angusto culmine protectum in cujus medio ultima Domini vestigia, coelo desuper patente, ubi ascendit, visuntur. Quae cum quotidie a credentibus terra tollatur, nihilominus manet, eademque adhuc sui speciem veluti impressa signata vestigia servat. Haec circa aerea rota jacet usque ad verticem alta, ab occasu habens introitum, pendente desuper in trocleis magna lampado totaque die ac nocte lucente. In occidentali ejusdem ecclesiae parte fenestrae octo, totidemque ea regione lampades lucent. In die Ascensionis Dominicae per annos singulos, missa paracta, validi flaminis proceda desursum venire consuevit, et omnes qui in ecclesia [Col. 1122D] fuerint terrae prosternere. Monumentum Lazari ecclesia ibidem exstructum demonstrat, et monasterium grande in campo Bethaniae magna olivarum silva circumdat. Est autem Bethania quindecim stadiis ab Jerusalem; tertia quoque montis ejusdem ad australem Bethaniae partem ecclesia est, ubi Dominus ante passionem discipulis de die judicii locutus est. Trans torrentem Cedron est spelunca, et super eam ecclesia in eo loco, ubi quinta feria post coenam Salvatorem Judaei comprehenderunt; qui locus est in capite vallis Josaphat. In eadem vero valle stetit palma, unde pueri ramos tulerunt quando clamaverunt Hosanna. Item in monte Oliveti est spelunca, et in ea altare bene lucidum, in qua solebat Dominus docere discipulos suos: super quam speluncam [Col. 1123A] est sancta ecclesia grandis, et non longe est martyrium S. Stephani. Inde non longe est locus ubi oravit Dominus quando factus est sudor ejus sicut guttae sanguinis. In itinere autem Bethaniae vicus est, de qua adducta est asina. Bethlehem sex millibus in austrum ab Jerosolyma, discreta, in dorso sita est angusto ex omni parte vallibus circumdato, ab occidente in orientem mille passibus longa, humili sine turribus muro per extrema plani verticis instructo. In cujus orientali angulo quasi quoddam naturale semiantrum est, cujus exterior nativitatis Dominicae est locus, interior praesepe Domini nominatur. Haec spelunca tota interius pretioso marmore tecta. Supra ipsum locum, ubi natus est Dominus, Sanctae Mariae grandem [Col. 1123B] gestat ecclesiam, petra juxta murum cavata, primum Dominici corporis lavacrum, de muro missum suscipiens, hactenus servat, quae si qua forte occasione, vel industria fuerit exhausta, nihilominus continuo, dum respicis, sicut antea fuerat, plena redundat. Ad aquilonem Bethlehem in valle contigua ecclesia est. Ad austrum vero in valle contigua in ecclesia sepulcrum est sancti Hieronymi.

Porro ad Orientem in turre Ader, id est gregis, mille passibus a civitate segregata ecclesia est, trium pastorum dominicae nativitatis consciorum monumenta continens, sepulcrum vero David in Jerusalem situm est. Via regia quae ab Helia Ceron ducit, ab oriente Bethlehem, ab occidente sepulcrum [Col. 1123C] Rachel habet. Piscina vero, ubi exprobravit Rabsaces juxta Bethlehem est. Juxta ostium autem speluncae puteus est, unde aquam concupivit David. In valle etiam quae Bethlehem est, sunt memoriae regum Judae. Non longe autem inde est ecclesia, quae appellatur Ad Pastores, ubi nunc est viridarium grande clausum parietibus diligenter per gyrum, et ibi est spelunca lucidissima, habens altare in eo loco ubi pastoribus, cum vigilias haberent, apparens angelus annuntiavit eis Christi nativitatem. In Anatho autem est turris in qua lamentavit Jeremias propheta; distat autem ab Jerosolyma milliario quarto. Milliario vero ab Jerusalem duodecimo est sepulcrum sancti Amos prophetae; qui locus appellatur Thecue. In quo itinere contra mons est quem excavavit Herodes, [Col. 1123D] et fecit sibi palatium super eremum contra mare Mortuum. In Thamnadsere est sepulcrum sancti Jesu filii Nave, ubi sunt et gladii petrini, unde circumcisi sunt filii Israel secundo. Ecclesia vero ibi constructa est; distat autem ab Jerusalem milliariis viginti. In alio autem monte, ad milliarum secundum, est ecclesia ubi requiescunt corpora sanctorum Eleazari et Phinees. Milliario vero ab Jerusalem, in loco qui dicitur Cariathaim, ubi fuit arca Domini, ecclesia illuc constructa est. Hebron in campi latitudine sita, et ab Jesusalem viginti duobus millibus separata, uno ad orientem stadio speluncam duplicem habet, ubi sepulcra patriarcharum quadrato muro circumdantur, capitibus [Col. 1124A] versis ad aquilonem; sepulcrum vero Adam protoplasti obscurioris et vilioris operis non longe ab illis ad borealem extremamque muri illius partem pausat. Triumque feminarum viliores et minores memoriae cernuntur. Mambre collis mille passibus a monumentis his ad boream, herbosus valde et floridus, campestrem habens in vertice planitiem, in cujus aquilonari parte quercus Abrahae duorum hominum altitudinis truncus, ecclesia circumdata est. Egredientibus Hebron ad aquilonem in sinistra parte viae occurrit mons pinosus parvus, tribus millibus passuum ab Hebron, unde Jerosolymam pinea ligna feruntur in camelis; nam in omni Judaea plaustra vel currus raro fiunt. In vicesimo autem quarto milliario ab Jerusalem, juxta Hebron, est fons in quo [Col. 1124B] baptizavit Philippus apostolus et evangelista eunuchum Candacis reginae. In loco vero qui appellatur Terebinthus, ubi apparuerunt tres angeli Abrahae, est puteus Abrahae optimus, et speluncae duae lucidissimae ubi habitavit, nam et altare ibi positum est, et ante se ecclesiam habet. Non longe autem inde mons est usque quo deduxit Abraham angelos euntes in Sodomis. Intus vero in Hebron, domus consistit David, unde adhuc aliqua pars stat; nam cubiculum, ubi mansit, usque hodie ibi ad orationem curritur. Longe autem ab Hebron ad passus trecentos, in loco qui dicitur Abramiri, est domus Jacob, ubi ecclesia sine tecto constructa est. Inde vero ad passus quinquaginta est sepulcrum sancti [Col. 1124C] Caleb. Item Abramiri vinea est, in qua est spelunca, ubi requiescunt corpora undecim filiorum Jacobi: ossa autem Joseph separatim sepulta in sua ecclesia sunt; non longe vero ab Hebron est sepulcrum Abner filii Ner.

Jericho ab Jerusalem in orientem versus decem et octo millia pedes abest, qua tertio a fundamentis destructa, sola domus Rahab ob signum fidei permanet: ejus enim adhuc parietes sine culmine durant. Locus urbis segetes et vineas recipit. Inter hanc et Jordanem, quinque vel sex ab ea millibus separatum. . . . . . . . . . . . . duodecim lapides, quas Josue de Jordane tolli praeceperat in ecclesia Galgalis facta altrinsecus juxta parietes ejusdem jacent, vix singuli duobus viris levabiles. Est [Col. 1124D] juxta Jericho fons uber ad potum, pinguis ad rigandum, qui quondam sterilis ad generandum, parum salubris ad potandum, sed per Elisaeum prophetam sanatus est. Denique campus eum circumjacet, septuaginta stadiorum in longitudine, viginti in latitudine patens, in quo mirabilis hortorum gratia, varia palmarum genera, praestantissimi apium fetus, illic optimum balsamum gignitur. Quod ideo cum adjectione significamus, quia agricolae cortice tenues virgulas acutis lapidibus incidunt, ea in quibus balsama generantur, ut per illas cavernas paulatim distillans, humor se colligat lacrymis pulcher rorantibus. Illic cyprum, illic mirobalsamum nascitur. Aqua, ut caetera fontium, aestate frigida, hieme tepens, [Col. 1125A] ver mollior. Urbs ipsa condita in campo, cui supereminet mons diffusior et nudus gignentium; aegrum enim et jejunum solum, et ideo est desertum ab incolis. Hic a Scythopolis urbis terra usque ad regionem Sodomitanam, et Alfaltios fines diffusus habetur. . . . . . . . . . . . . . usque ad Roaros Arabiae Petrae centum terminos extentus. Ubi etiam mons est Ferreus nominatus. Inter hos duos montes campus magnus jacet, qui dicitur Aulon, cujus longitudo centum et viginti: exordium a vico Gennano, finis usque Alfatium lucum. Jordanis eum enim medium intersecat, viriditantibus ripis, fluminis alluvione, si quidem supra ripam fluminis fructus arborum uberior est, alias longe exilior; arida enim sunt omnia praeter oram fluminis. Ipsius autem Jordanis [Col. 1125B] exordium in provincia Fenicis ad radices montis Libani, ubi Panium, id est Caesarea Philippi sita est. . . . . . . . . . . . . . . In Trachonitide vero terra fons est rotae qualitatem exprimens, unde et Syla nomen accepit, quindecim a Caesarea millibus passuum discretus; ita jugiter plenus aquarum abundantia, ut neque superfluant, neque unquam minuantur. In hunc Philippus tetrarches paleas misit. . . . . . . . . . . . . Unde liquet in Phiala principium esse Jordanis, sed post subterraneos meatus in Panio coepisse fluere, qui mox lacum ingressus paludes ejus intersecat. Inde quoque cursus suos dirigens, quindecim millia passuum sine ulla intermissione progreditur usque ad urbem Juliam. Postea lacum Genesar medio transit fluento, unde plurima [Col. 1125C] circumvagatus, Alfaltium, hoc est mare Mortuum, ingressus, laudabiles perdit aquas; est enim coloris albi sicut lac, et ob hoc in mari Mortuo discernitur. Est autem Genesar, id est mare Galileae, magnis silvis circumdatum, in longitudine habens centum sexaginta stadia, in latitudine quadraginta; aquae dulcis et ad potandum amabilis, siquidem nec palustris uliginis crassatum aliquid aut turbidum recipit: quia arenoso undique littore circumvenitur. Sed amoenis circumdatur oppidis: ab oriente Juliade et Hippo, ab occidente Tiberiade. . . . . . . . . . . . . . . . . genera quoque piscium gustu, specie, quam in alio lacu praestantiora. Mare vero Mortuum longitudine stadiis quinquaginta octoginta [Col. 1125D] usque ad Zoaros Arabiae, latitudine centum quinquaginta usque ad vicinia Sodomorum protendit. Nam et de puteis quondam salis post Sodomae et Gomorrhae. . . . certissimum est. Apparet vero procul de specilla montis Oliveti cernentibus. Quod fluctuum collisione commotum salsissimum ejicit sal, et hoc sole siccatum accipitur, multis nationibus profuturum. Mare vero Mortuum nihil recipit generum viventium, neque pisces, neque assuetas aquis. . . . Denique si Jordanis auctus imbribus pisces illuc influentes rapuerit, statim moriuntur, et pinguibus aquis supernatant. Lucerna accensa ibidem natat sine ulla conversione, exstincta demergitur, omniaque viventia demersa, licet sint vehementer illisa statim resiliunt. Homines enim natandi [Col. 1126A] ignari, si illuc projiciantur, revinctis post tergum manibus, sine dubio natant. Aqua ipsa sterilis et amara, caeterisque aquis obscurior . . . . . . praeferens similitudinem. Vagari super aquas bitumina certum est atro liquore, quae scaphis appropinquantes colligunt. Haereres! ibi bitumen et nequaquam ferro praecidi fertur, sanguine tantum mulierum et menstrua et urina cedit, utilis autem ad compagem navium, vel corporibus hominum medendis. Servat adhuc regio speciem poenae; nascuntur ibi poma pulcherrima, quae edendi cupiditatem spectantibus generant; si carpas, fatescunt, et resolvuntur in cinerem, fumumque excitant quasi adhuc ardeant. Sane in diebus aetatis modicus per spatia campi exaestuat vapor, unde et coalescente vitio nimiae siccitatis [Col. 1126B] atque humidi corruptior aer miserandas incolis conficit aegritudines.

In loco ergo, in quo Dominus baptizatus est, crux lignea stat usque ad collum alta, quae aliquoties aqua transcendente absconditur. A quo loco ripa ulterior, id est orientalis, in jactu fundae est; citerior vero ripa in supercilio monticuli, ubi constructum est monasterium Sancti Baptistae Joannis, de quo per pontem arcubus suffultum solent descendere ad illam crucem, et orare. In extrema fluminis parte quadrata ecclesia quatuor lapideis . . . . superposita est, cocto ex latere, creta super tecta, ubi Domini vestimenta cum baptizaretur servata sunt . . . . Ab eo loco quo e faucibus maris Galilaeae Jordanis exitusque ubi mare Mortuum intrat, octo dierum iter [Col. 1126C] est. Locustae autem de quibus edebat beatus Joannes, ibi usque hodie sunt, quae corpusculis in modum digiti manus exilibus et brevibus, in herbis facile captae coctaeque in oleo pauperi praebent victum. In eodem deserto sunt arbores folia lata et rotunda lactei coloris et melliti saporis habentes, quae natura fragili manibus confricantur et eduntur, hoc esse mel silvestre dicitur. Ibidem et fons sancti Joannis Baptistae ostenditur lucida aqua lapideo protectus tecto, calce perlito. Qui autem ad Jordanem ire ab Jerusalem desiderat, per montem Oliveti descendit; a monte Oliveti Christus ascendit ad coelum, et ibi fecit Pater noster. Mons autem Sion a meridie est, ibi obiit sancta Maria; et ibi Dominus coenavit cum [Col. 1126D] discipulis suis, et ibi misit Spiritum sanctum super discipulos. In ecclesia vero quae est in Bethlehem est mensa, in qua comedit sancta Maria cum tribus regibus, Christum Dei Filium requirentibus. Columnae sunt intus ipsam ecclesiam sexaginta quatuor: ibi requiescunt pueri pro Christo ab Herode interfecti. Fundamenta vero murorum urbis Jericho, quos subvertit Jesus filius Nave, adhuc ex parte apparent. Arbor vero sycomori in qua ascendit Zachaeus, stat juxta domum Rahab. Non longe autem ab Jericho est locus unde Elias raptus est in coelum. Trans Jordanem vero sunt montes excelsi valde, inter quos est altior unus qui vocatur Naban, in quo ascendit Moyses, quando vidit terram repromissionis et mortuus est. Gabaon non longe est ab Jerusalem, [Col. 1127A] quam expugnavit Jesus. Emmaus autem ubi Dominus cum discipulis suis post resurrectionem comedit, sexaginta stadiis ab Jerosolymis distat. In turre autem Cades domus fuit Jacob, cujus fundamenta usque hodie apparent. In Galilaea autem est villa Some, de qua fuit Abisac Sunamitis, et mulier in cujus domo mansit Elisaeus: quae domus usque hodie permanet. A monte vero Hermon qui excelsus valde est, omnis Galilaea videtur, in quibus nihil pulchrius est; nam cum sit planities grandis, aliud nihil est nisi vineae et oliveta. Ibi autem ager est, in quo Dominus cum discipulis suis comedit: ibi lapis est, in quo cubitum fixit Dominus, qui usque hodie videtur. Non longe vero ab eodem monte fons est, quem Salvator benedixit, qui fons ad omnes infirmitates valet. In villa [Col. 1127B] vero Naim, in domum viduae, cujus filius resuscitatus est, nunc ecclesia est; sepultura autem, in qua ponere eum volabant, usque hodie est. In Nazara vero est hortus, ubi Dominus fuit, postquam reversus est de Aegypto. Prope civitatem, quae nunc Neapolis dicitur, ecclesia quadrifida est, hoc est in crucis modum facta, in cujus medio est fons Jacob quadraginta cubitis altus, . . . . . . . . de quo Dominus aquam a muliere Samaritana petere dignatus est: duo autem milliaria ecclesia ista distat ab eadem villa, quae olim dicta est Sichem. A longe vero ab eadem ecclesia passus quingintos est ecclesia, in qua requiescit sanctus Joseph. Locus autem ille in quo Dominus panes benedixit et fregit, citra mare Galilaeae ad aquilonem civitatis Tiberiadis, campus [Col. 1127C] herbosus et planus, nunquam ex illo tempore aratus, nulla habens aedificia, fontem tantum, ex quo tunc illi biberunt, ostendens.

Qui ergo ab Jerusalem Capharnaum pergunt, per Tiberiadem iter habent, deinde secus mare Galilaeae, et locum benedictionis panum, a quo non longe civitas Capharnaum murum non habens, angusto inter montem et stagnum situ, per maritimam oram, orientem versus, longo tramite protenditur, montem ab aquilone, locum ab austro habens. Nazareth murum non habet sed magna aedificia, duasque grandes ecclesias, unam in medio civitatis, supra duos fundata cancros, ubi quondam fuerat domus in qua Dominus nutritus est infans. Haec autem [Col. 1127D] ecclesia duobus, ut dictum est, tumulis, et interpositis arcubus suffulta habet inferius inter eosdem tumulos fontem lucidissimum, unde aquam in vasculis per trocleas in ecclesia extrahunt. Altera vero est ecclesia, ubi domus erat in qua angelus S. Mariae locutus est. Spelunca vero in qua habitavit magna est et lucidissima, ubi est positum altare, et ibi intra ipsam speluncam est locus, unde aquam tollebat. In eadem autem civitate, ubi fuit synagoga, nunc est ecclesia, ubi Dominus legit librum Isaiae. Foris autem castellum fons est, unde aquam sancta sumebat Maria. Mons Thabor in medio Galilaeae campo in tribus millibus Manasse ad boream a mari Cenereth distat, ex omni parte rotundus, herbosus valde et floridus, altitudinis triginta stadiorum, [Col. 1128A] vertex ipse campestris et multum amoenus, viginti et trium stadiorum spatio dilatatus, ubi grande monasterium, grandi quoque silva circumdatur, tres ecclesias habens, unam in honore Domini Salvatoris, reliquae autem duae in honore Moysis et Eliae. Locus vero ipse muro cinctus magna gestat aedificia, valde autem excelsior, et altior quam Hermon; nam et Galilaea omnis, et mare Tiberiadis inde apparet. Contra se vero positi sunt montes utrique. In Endor est domus pythonissae, ad quam fuit Saul nocte, de qua domo adhuc fundamenta apparent. In Tiberiadis eo loco nunc est ecclesia, in qua domus fuit apostolorum Jacobi et Joannis. Ibi etiam juxta mare Tiberiadis est, super quem Dominus pedibus ambulavit. In Capharnaum autem ex domo apostolorum principis [Col. 1128B] ecclesia facta est, qui parietes usque hodie ita stant sicut fuerunt. Ibi paralyticum Dominus curavit. Illuc est et synagoga, in qua Dominus daemoniacum curavit, ad quam per gradus multos ascenditur; quae synagoga ex lapidibus quadratis est facta. Non longe autem inde cernuntur gradus lapidei super quos Dominus stetit. Ibidem vero super mare est campus herbosus habens fenum satis, et arbores palmarum multas, et juxta eas septem fontes, qui singuli infinitam aquam emittunt, in quo campo Dominus de quinque panibus et duobus piscibus populum satiavit. Sane lapis, super quem Dominus panem posuit, nunc est factum altare, de quo lapide non frustra tollunt venientes pro salute sibi, et prodest omnibus. Juxta cujus ecclesiae parietes via publica [Col. 1128C] transit, ubi Matthaeus apostolus teloneum habuit; inde in montem, qui juxta est, est spelunca in qua ascendens beatitudines dixit Salvator. Non longe autem inde est synagoga, quam Salvator maledixit; nam cum transiret Salvator, et illam Judaei fabricarent, interrogavit eos dicens: Quid facitis? et illi: Nihil. Et Dominus: Si nihil est quod facitis, nihil erit semper. Quod usque hodie ita permanet. Postmodum enim quoties voluerunt illam Judaei fabricare, quidquid per diem faciebant, per noctem diruebatur, et mane semper in ea mensura inveniebatur fabrica ejus in qua fuerat tunc quando maledicta est.

Inde autem non longe sunt montes Gelboe, ubi est et vicus Gebus, ubi mortui sunt Saul et Jonathas. In Jezrael autem vinea quae fuit Naboth, nunc puteus [Col. 1128D] tantum est. Ibi et fundamenta turris usque hodie apparent, sepulcrum vero Jezabel usque hodie ab omnibus lapidatur. Non longe autem a civitate est mons in quo sedit Elias propheta, quando eum persequebatur Jezabel. A longe est pars montis Carmeli; est locus ubi Elias altare Domino consecravit. Sebastia, quae olim Samaria dicta est, continet ecclesiam, in qua requiescit corpus sancti Baptistae Joannis, et Elisaei, et Abdiae. In secundo autem milliario mons est altissimus, in quo sunt duae speluncae lucidissimae, in quarum una absconditi sunt prophetae sub Jezabel, in altera autem sedit sanctus Elias. Milliario autem vigesimo a Sichem est templum destructum in Silo, ubi est et sepulcrum Heli [Col. 1129A] sacerdotis. In Bethel autem ibi constructa est ecclesia in eo loco ubi Jacob, dum iret in Mesopotamiam, vidit scalam in coelum usque tendentem. Ibi est etiam et sepulcrum prophetae qui prophetavit adversus Jeroboam. Milliario autem vicesimo secundo ab Jerosolymis inter Sochehet Judae, et inter Zechara Muel occidit David Goliam Philisthaeum. In Eleutheropoli autem loco Bycocyca, in qua est sepulcrum Habacuc prophetae. Ab Eleutheropoli autem milliario quinto decimo est sepulcrum sancti Esdrae prophetae in loco qui dicitur Asoa. Et in milliario tertio in loco qui dicitur Chariassati, quod ante dicta est autem Morastites, est sepulcrum sancti Micheae prophetae. Taphnis est posita super ripam fluminis Nili. Ibi est palatium Pharaonis, ubi sanctus Moyses coram Pharaone [Col. 1129B] mirabilia fecit. Alexandria ab occasu in ortum solis longa, ab austro ostiis Nili cingitur, ab aquilone lacu. . . . . . . cujus portus caeteris difficilior quasi ad formam humani corporis in capite ipso et statione capacior, in faucibus vero angustior, qua meatus maris ac navium suscipit, quibus quaedam spirandi subsidia portui subministratur; ubi quis angustias atque ora portus evaserit, tanquam reliqua corporis forma, ita diffusio maris longe lateque extenditur: in ejusdem dextera portus parva insula habetur, in qua pharus, id est turris maxima est, nocturno tempore flammarum faucibus ardens, ne decepti tenebris nautae in scopulos incidant et vestibuli limitem comprehendere nequeant, qui et ipse se semper inquietus est fluctibus hinc inde collidentibus. [Col. 1129C] Portus vero placidus semper amplitudinem triginta stadiorum. A parte Aegypti urbem intrantibus, ad dexteram occurrit ecclesia beati Marci evangelistae nomine consecrata, in qua ipse beatissimus requievit. Circa Nilum aggeres crebros propter irruptionem aquarum facere solent, qui si forte custodum incuria rupti fuerint, non irrigant, sed opprimunt terras subjacentes, et qui plana Aegypti incolunt super rivos aquarum sibi domos faciunt, transversis trabibus pontes. Memphis vero adhuc palatium continet, ubi sanctus Joseph frequenter ingrediebatur. Inde ad milliarium sextum contra ripam fluminis Nili est thronus Moysi et Aaron. Sunt autem praedicti throni in monte excelso, ubi [Col. 1129D] sunt duae turriculae, quae per gradus plurimos ascenduntur; una earum habuit tectum, alia autem sine tecto est. Ibi ascendebat Moyses quando loquebatur filiis Israel cum deprimerentur, in alia vero orabat. Subtus autem in circuitu est campus, ibi filii Israel lateres faciebant. Inde autem ad mille passus villa est supra ripam fluminis, ubi sancta Maria cum Domino fuit, quando in Aegyptum perrexit. Inter Memphis vero et Babylonia millia sunt duodecim, ubi sunt pyramides plurimae, quas fecit Joseph ad frumenta recondenda. Eliopolis distat a Babylonia millia duodecim. In medio autem hujus civitatis est campus ingens, in quo est templum solis, et ibi est domus Petefrae. Inter domum autem Petefrae et templum est domus Asennec. Ibi vero est et viridarium solis, ubi [Col. 1130A] est columna grandis, quae appellatur Bomon, in qua phoenix post quingentos annos residere consuevit. Aegypti autem cum sint ubertissima loca; tamen, quae tenuerunt filii Israel, sunt meliora.

Pars Arabiae quae jungitur Palestinae, inaccessibile iter habet; nam licet mansionibus quindecim . . . . loca tamen ipsa sine aqua sunt. Ab Jerusalem autem usque ad montem sanctum Sina, sunt mansiones viginti duo. Pelusius vero metropolis est provinciae Augustae Niceae; Augusta Nicaeae autem provincia in Aegypto est. A Pelusio autem usque ad montem Sina sunt mansiones duodecim. Antequam vero pervenias ad montem Sina occurrit castrum Clesma super mare Rubrum, ubi filii Israel sicco pede transierunt mare. Vestigia autem currus Pharaonis in mediis arenis apparent [Col. 1130B] usque in sempiternum. Rotae autem ipsae inter se multo plus apparent, quam currus temporis nostri, qui nunc in Romano imperio fiunt. Nam inter rotam et rotam viginti et quatuor pedes, et eo amplius fuerunt: orbitae autem ipsae habent binos pedes in lato. Vestigia vero currus Pharaonis usque ad mare accedit, ubi autem ingressus est in mare, dum vult filios Israel comprehendere; in eo autem loco, in quo ingressi sunt filii Israel in mare, id est quousque Pharaonis orbitae apparent in hodie duo signa posita sunt, unum in dextro, et aliud in sinistro, idem ac si columnellae factae sunt. Locus autem ipse non longe a castro est, id est de Clesma. Clesma autem ipsa in ripa est, id est supra mare; nam portus est ibi clausus, qui portus [Col. 1130C] mittit ad Indiam, vel excipit venientes naves de India, alibi enim nusquam in Romano solo accessum habent naves de India, nisi ibi. Naves autem ibi et multae et ingentes sunt; quare portus famosus est pro advenientibus ibi mercatoribus de India. Nam et ille agens in rebus, quem Logotetema appellant, idem qui singulis annis legatus ad Indiam vadit jussu imperatoris Romani, ibi sedes habet, et naves ibi stant ipsius. Hic est locus ubi pervenerunt filii Israel fugientes a Pharaone, quando de Aegypto profecti sunt. Hoc autem castrum postmodum ibi positum est pro defensione, et disciplina pro incursione Saracenorum. Locus autem ipse talis est . . . . . . id est campi arenosi, excepto monte illo uno, qui incumbit [Col. 1130D] in mari, in cujus montis latere ex adverso colligitur marmor porphyreticum: nam ex eo dicitur appellari mare Rubrum, quod hic mons, qui per spatium grande super mare Rosseum jacet, rubrum, rosseum lapidem habeat, vel porphyreticum; nam et ipse mons quasi rosseo colore est. Qui tamen mons fuit in dextro filiis Israel fugientibus de Aegypto, ubi tamen coeperunt se ad mare appropinquare: nam venientibus de Aegypto ad dexteram partem ipse mons est erectus valde et excelsus satis, ac si paries, quem putas manu hominum excisum esse. Ipse autem mons aridus est penitus, ita ut nec fructum in se habeat; filii autem Israel exeuntes de Ramesse, primum per medias arenas errando ambulaverunt, cum vero ad mare Rubrum appropiaverunt, [Col. 1131A] tunc mons de dextero illis qui apparebat, in proximo factus est, et jungentes se ipsi monti, perveniunt ad mare; latus autem montis illius excelsi de dextro illis veniebat, et mare de sinistro; tunc subito euntibus eis ante ipsos apparuit locus ipse ubi mons in mari jungebat, imo ingrediebatur, ubi promontoria faciunt. Campus autem ipse, ubi filii Israel nocte illa manserunt cum Moyse, infinitus est, et planities ejus ingens. Distat vero locus ubi incumbit mons in mare a castro Clesma passus quingentos. Inter castrum autem et ipsum montem medius est locus a promontorio montis, ubi ingressi sunt filii Israel in mare et Pharao post eos. Trajectus autem, ubi transierunt sicco pede mare Rubrum, habet octo millia passus in lato. Mare autem Rubrum [Col. 1131B] non hoc habet nomen, quia rubra est aqua, aut turbulenta, sed adeo est limpidus et praelustris et frigidus, ac si mare Oceanum: ibi cessae nimii saporis et suavitatis sunt. Omne autem genus piscium in eodem mare sunt tanti saporis ut pisces maris Italici. Deinde omnia quaecunque de mari desiderari solent, illic ad cibum abundant. Ibi sunt buccinae et conchylii diversa genera, fondili vero et concleae diversae et ingentes, per littus autem ejus diversae res jacent, sed majores et pulchriores, quam in nullo mari. Corallum vero in illo littore plurimum est. Ipso autem mare Rubrum par Oceano est. Desertum vero Sur eremus est infinitae solitudinis illius inaestimabilis, ubi triduo ambulaverunt sine aqua. A deserto autem Sur usque ad Maran est mansio una [Col. 1131C] per ripas maris. In Maran vero arbores palmarum paucissimae sunt. Sunt illic et duo fontes, quos edulcavit sanctus Moyses; inde autem per triduum de sinistro eremus est infinitus in locum qui dicitur Arandara. Arandara autem est locus. . . . . . . . Helim fluvius currit, qui tamen tempore aliquo siccatur, sed per ipsius alveum, sive juxta ripam ipsius inveniuntur aquae. Herba vero illic satis abundat; arbores autem palmarum illic plurimae sunt. A transitu autem maris Rubri, id est Sur, non invenitur tam amoenus locus cum tanta et tali aqua, et tam abundanter nisi iste. Inde ergo media mansio juxta mare est.

Demum vero apparent duo montes excelsi valde; [Col. 1131D] a parte vero sinistra antequam ad montes venias, locus est ubi pluit Dominus manna filiis Israel. Montes vero ipsi excelsi et erecti valde sunt. Ab alia autem parte montium vallis planissima est. Ab utroque autem latere vallis montes ipsi excelsi et erecti sunt. Ubi autem montes aperti sunt, et vallis sex millibus passibus lata, longitudinis autem satis plus habet. Montes vero toti per gyrum excavati sunt. Taliter autem factae sunt cryptae illae, ut si suspendere volueris vela, cubicula pulcherrima sint. Unumquodque autem cubiculum est descriptum litteris Hebraeis. Aquae etiam ibi bonae et abundantes satis in extrema valle sunt, sed non quales in Helim. Locus vero ipse vocatur desertus Pharon, unde missi sunt exploratores a Moyse qui considerarent terram. [Col. 1132A] Ab utrisque vero partibus locus ille agros aut vineas, nihilque aluit; illic est nisi aqua et arbores palmarum. Prope vero, ad vicum Pharoni ad mille quingentos passus coangustantur montes illi, ut vix triginta passibus lata ibi sit vallis illa. Ibi appellatur locus ille Raphidin, ubi Amalec occurrit filiis Israel, et ubi murmuravit populus pro aqua, et ubi Jethro socer Moysis ei occurrit. Locus vero ubi oravit Moyses, quando Jesus expugnavit Amalec, mons excelsus est valde et erectus, imminens super Pharon. Ubi autem oravit Moyses, ecclesia nunc constructa est. Locus autem ipse quemadmodum sedit, et quemadmodum lapides sub cubitu habuit hodie parent. Ibi etiam Moyses, devicto Amalec, aedificavit altare Domino. In tantum autem locus ipse [Col. 1132B] usque ad quingentos passus erectus est, ac si per parietem subeas. De Pharon vero usque ad montem sanctum Sina millia triginta quinque. Porro in Aseroth adhuc apparet quemadmodum fuit de lapide vallum ipsum ubi habitaverunt filii Israel cum reverterentur a monte Dei. Throni etiam tres ibi sunt de lapidibus facti modice in editiori loco, unus Moysi, reliqui vero Aaron et Jethro. Cella autem ubi separata fuit Maria Moysis soror septem diebus, usque hodie super terram duos pedes eminet. Ab Aseroth autem usque ad montem sanctum Sina inter montes ad dexteram et sinistram totam per vallem ipsam monumentis plenus est. Prope vero montem sanctum in loco qui appellatur sepulcra Concupiscentiae totum sepulcris plenum est. Antequam vero pervenias [Col. 1132C] ad montem Sina sunt sex montes qui faciunt vallem infinitam planissimam et valde pulchram. Trans vallem vero ipsam apparet mons sanctus Sina. Locus autem, ubi se montes aperiunt junctus est cum eo loco ubi sunt sepulcra Concupiscentiae. A loco autem unde videtur usque ad montem. . . sunt per vallem ipsam quatuor millia passuum. Vallis autem ipsa ingens valde est. . . montis Dei, quae habet in longitudine passus sexdecim millia, in latitudine autem quatuor millia. Qui vult. . . montem sanctum pergere per transversum ad vallem illam deambulat. Haec est autem vallis ingens et planissima, in qua filii Israel commorati sunt quando Moyses fuit in montem quadraginta diebus et [Col. 1132D] quadraginta noctibus. Locus autem ubi factus est vitulus usque hodie ostenditur, nam lapis grandis ibi fixus stat.

Haec ergo vallis ipsa est in cujus capite ille locus est, ubi sancto Moysi locutus est Deus in rubo de igne. Ab uno autem latere optimus est ascensus in montem, et ab alio descensus: per medium autem vallis transversatur, et hic ad montem Dei pervenitur. Mons vero ipse in gyro quidem unus esse videtur; intus autem plurimi sunt, sed omnes illi, unus mons Sinai appellatur. Specialis autem ille mons est in cujus summitate est ille locus, ubi descendit majestas Dei, qui mons in medio omnium montium est; et cum omnes, qui per gyrum sunt, excelsissimi sint, tamen ipse ille medianus, in quo descendit [Col. 1133A] majestas Dei, tanto altior est omnibus illis, ut cum quis ascenderit in illo, prorsus omnes illi montes, quos excelsissimos viderit, ita sub monte videntur Sina, ac si colliculi. Mons autem cum omnibus altior sit ille medianus qui specialiter Sina dicitur, tamen videri non potest, nisi ad propriam radicem illius veneris, ante tamen quam eum subeas; nam posteaquam ex eo descenderis, . . . antequam in eum ascendat, facere non poterit. Montes vero, qui in circuitu sunt, cum maximo labore ascenduntur, quoniam non ascenduntur per gyrum in cochleis; sed directe ascenduntur, ac si per parietem, et directe descenduntur. In vertice autem montis Sina ubi lex Moysi data est, ecclesia parva constructa est. In summitate vero montis illius nullus habitat, nihil [Col. 1133B] est enim ibi aliud nisi sola ecclesia et spelunca, in qua habitavit sanctus Moyses; mons vero ipse totus petrinus est, ita ut nec fruticem habeat. De summitate vero montis mediani ita subtus videntur esse illi montes excelsissimi quasi colliculi. A vertice autem montis Sinai Aegyptum, Palestinam, mare Rubrum, mare Parthenicum, quod mittit Alexandriam, nec non et fines Saracenorum videntur. In monte vero Horeb, qui eidem monti conjunctus est, est ecclesia, et ante ecclesiam, in qua latuit sanctus Elias sub Achab. Ostenditur ibi etiam altare lapideum, quod posuit ipse sanctus Elias ad offerendum [Col. 1134A] Deo. Non longe autem inde est locus ubi stetit sanctus Aaron cum septuaginta senioribus. In eo loco tectum non est, petra tamen ingens est per gyrum habens planitiem supra se ubi illi steterunt. In medio autem lapideum altare est. In capite vero vallis, quae monti subjacet, ecclesia est in eo loco ubi locutus est Dominus in rubo; qui rubus usque hodie vivit et mittit virgulta. Ibi ergo aqua est optima. Ostenditur etiam in ipsa valle qualiter unusquisque habitationes habuerat. De quibus habitationibus usque in hodiernum diem fundamenta apparent, quemadmodum fuerunt lapidibus circumdata. Ibi etiam est locus ubi tabernaculum foederis primitus fixum est. Ab alia vero parte inter montes exitur et incipitur jam juxta mare ambulare, ita ut subito per [Col. 1134B] aquam maris ambules, subito etiam in quingentos passus per arenam ambuletur eremi; via enim illic penitus non est, sed qui ibidem ambulant, in locis et locis signa ponunt, ad quae signa per diem ambulant, nocte autem signa cameli ostendunt. A mari autem Rubro usque ad Arabiae civitatem mansiones quatuor sunt. Filii autem Israel, quando egressi sunt de Aegypto, quantum ibant dextra, tantum redibant sinistra, quantum denuo sinistra ibant, tantum denuo retro revertebantur, et sic fecerunt [(90) 1Kb] . . . . . . .




[Col. 1133]
PETRI DIACONI PROLOGUS IN REGESTUM CASINENSE AD SENIORECTUM ABBATEM.


(Exstat inter Prolegomena ad Chronicon Casinense, supra, col. 470.)




[Col. 1133]
PETRI DIACONI DISCIPLINA CASINENSIS.
(Vetus disciplina monastica seu collectio auctorum ordinis S. Benedicti maximam partem ineditorum opera et studio *** presbyteri et monachi Bened. e Congr. S. Blasii in Silva Nigra. Paris., 1726, 4o.)



MONITUM.

Sanctus Benedictus ea quae in sacra sua regula indefinita reliquerat, cujusmodi sunt paenitentiarum modus, vestium forma et color, aliaque id genus, abbatis arbitrio definienda commisit: suis etiam discipulis potestatem fecit pro locorum temporumve diversitate peculiares quosdam ritus, usus ac consuetudines superinducendi, ut ex Regulae capite ultimo perspicuum est. Voluit tamen vir sanctus, ut introducti semel usus ac ordines firmi stabilesque in monasteriis persisterent; quapropter cap. 63 ab eo cautum est, ne »Abbas conturbet gregem sibi commissum, nec quasi libera utens potestate, injuste disponat aliquid . . . sed secundum ordines quos constituerit, vel quos habuerint ipsi fratres, sic accedant ad Pacem, ad Communionem, ad Psalmum imponendum, in choro standum, et in omnibus omnino locis aetas non discernatur in ordine, nec praejudicet, etc.« Quare dubium non est quin primis statim illis a S. Benedicto temporibus praeter Regulae praecepta peculares quidam patriique ritus seu usus Casini sint instituti, in quibus disciplina Casinensis scripto tradita fuit ad posteros transmittenda. Hujus rei specimen videre mihi videor in Petri Diaconi Commentationibus anecdotis in Regulam S. Benedicti, quarum exemplum ad fidem autographi exactum ante aliquot annos vir piae memoriae Archangelus Brancaccius Casinensis abbas ad me direxit. Petrus namque in »clausula brevi,« ut vocat, dictae Commentationis suae Consuetudines et judicia, [Col. 1135] quae in Casinensi monte. S. Benedictus instituit, descripsit: »Consuetudines, ait, et judicia, quae in loco isto a beato Benedicto constituta sunt, custodi.« An autem revera a S. Benedicto constituta sint, satis non liquet. Hoc exploratum habeo, consuetudines et judicia a Petro relata vetustiora esse aliis omnibus, quae hac de re ad nos usque pervenerunt. Nam usus et consuetudines, quae sequiori aevo a Carolo Magno et Ludovico Pio etiam in sacro Casinensi coenobio stabilitae fuerunt, his recentiores omnino videntur, ut ex collatione utrarumque evincitur. Vetustatem porro harum consuetudinum praeter alia commendant canones paenitentiales al calcem additi, et paucitas festorum praecipuorum quae post initium adnotantur. Quamobrem, etsi saeculo primum XII conscriptae a Petro sint, primum tamen inter consuetudines Casinenses ob sacram vetustatem locum sibi vindicant.



PETRI DIACONI DISCIPLINA CASINENSIS.
(In CLAUSULA BREVI Commentationis suae in Regulam S. Benedicti descripta, ex ms. Bibl. Casinensis, nunquam antea edita.)
[Col. 1135]

[Col. 1135A] In cap. 27 regulae S. Benedicti.

His autem sermonibus debet senior consolari fratrem delinquentem: Dilige Dominum Deum tuum, frater, ex toto corde tuo, et ex tota anima tua, et Consuetudines, et judicia, quae in loco isto a beato Benedicto constituta sunt, custodi; sciens quod haec Dei imperio praeceperit, diligere proximum tuum sicut te ipsum, et de malis de caetero emendare. Quae autem custodiri convenit, ista sunt.

Praecipue, ut mente et corpore sit monachus ab omni repurgatus et mundus [(91) 1Kb] . Ut humilitatem et charitatem teneat, consortia sanctorum diligat, voluntates proprias renuntiet, continentiam amplectatur: fratribus suis obediat, cum omni fervore Deo serviat. Abbas autem nihil extra voluntatem [Col. 1135B] Dei praecipiat, vel dicat, vel imperet: fratrum vitia cum charitate amputet, Monachus autem eo affectu suscipiat correptionem, quo aeger medicinam. Proprium non habeat. Infirmis ac si Christo serviunt [f. serviat]. Verba otiosa non proferat. Honorem hujus mundi non requirat. Ut conversus est, ita sedeat, ambulet, psalmum dicat, in ecclesia communicet.

Secunda feria [(92) 1Kb] ante decanum artifices congregentur, suscepturi ab eo opus manuum quod agere debeant. Nullus autem aliquod opus inchoet, nisi prius oratione praemissa. Expleto autem opere, iterum oratio celebretur. Diebus autem praecipuis, id est sancti Bendicti, sancti Mauri, sanctae Scholasticae, Dedicatio ecclesiae [(93) 1Kb] , Idus Septembris, Caput Quadragesimae (exceptis his qui infirmitate [Col. 1135C] detenti sunt), omnes ad Casinense monasterium obedientiales [(94) 1Kb] redeant, ut insimul praedictos dies celebrent. Nemo aspiciat alterum comedentem; sed unusquisque ante se respiciat. Postquam a capitulo surrexerint, omnes memoriter retexant quae abbas vel decanus jusserit. Quando signum pro aliqua re insonuerit, ut conveniant, nullus remanebit absque [Col. 1136A] praecepto abbatis. Quando ecclesiam intraverint, vel de ecclesia exierint, sive ad comedendum vel bibendum venerint, psalmos decantent. Nullus in claustrum inducatur, nisi prius ad plenum omnem consuetudinem monasterii didicerit. In refectorio nullus audeat aliquid quaerere, nisi cum signo [(95) 1Kb] . Servitores, nisi ea quae in commune fratribus praeparata sunt, nihil comedant, nec aliquid sibi audeant praeparare. Cum decanus percutit cymbalum ad vescendum, psalmos decantet. Nemo plus alteri dabit quam alter accipit. Abbas statim ut de capitulo exierit, vadat visitare infirmos. Fratres autem tribus diebus in hebdomada visitandi infirmos habeant potestatem. Qui cibos praeparant, ipsi fratribus ministrabunt. Nullus solus [(96) 1Kb] mittatur foras ad aliquod [Col. 1136B] negotium absque altero fratre. Si signum datum fuerit, ut egrediantur foras [(97) 1Kb] , nullus in claustro remanebit, nisi a decano licentiam acceperit. Hi autem qui pergunt psalmos decantent. Nullus pro aliqua necessitate fratrem suum alicubi dirigat sine jussione decani. Nullus de horto tollat aliquid, nisi ab hortulano acceperit. Nullus in refectorio comedere praesumat aliquid sine caeteris fratribus, antequam omnes pariter comedant. Nullus ad mensam reponat aliquid ad vescendum absque his quae ab hebdomadario acceperit. Praeter monasterii coquinam, nullus coquendi cibos habeat potestatem. Nemo habebit praeter ea quae in monasterii regula praecepta sunt; quod si habuerit, ei auferantur. Nullus de claustro neque de monasterio procedat [Col. 1136C] sine praecepto decani. In nocte post somnum cum vigilaverint, orent. Nullus bibat vel comedat ante horam, vel post horam. Nullus lavet vel ungat alterum sine praecepto decani. Nullus alteri loquatur in tenebris. Nullus cum altero dormiat in uno stratu [(98) 1Kb] . Nullus manum alterius teneat. Sive ambulaverint, vel sederint, vel steterint, [Col. 1137A] uno cubitu distent ab altero. Nullus tonsuram vel barbirasium faciat absque decani imperio. In habitu monastico praeter caeteros nullum novum decorem inveniet. Nemo vadens alicubi dimittat codicem negligenter. Nullus aliquid in commendationem accipiat sine jussione. Quando farinam conspergunt aqua, vel panem faciunt, psalmos decantent. Nullus ad divinum servitium loqui praesumat. Cum frater ad exitum propinquaverit, omnis congregatio ante eum psalmos decantet; illoque sepulto, post vesperum septem psalmos cum litaniis omni corpore in terram prostrati decantent. Nullus sallat [psallat], nisi jussus. Si aliquid perdiderit, postquam veniam petierit, id quod amisit de vestiario accipiat. Qui aliquid invenerit per tres dies ante dormitorium [Col. 1138A] suspendat. Nullus lutum in domo faciat. Omnes monachi in monasterio habitantes litteram discant.


Canones poenitentiales.

Detractor separetur a conventu fratrum, et septem dies in pane et aqua poeniteat. Iracundus et furiosus, nisi emendaverit, ponatur in ultimo. Falsus testis triginta et novem verbera accipiens ponatur in ultimo, et sic de omni ordine deponatur. Si quis dum falsum judicium proferens personam acceperit, degradetur de solio suo. Injuste judicans, juste condemnetur. Ministri altaris post expletam missam, antequam egrediantur de secretario, lavent manus suas. Fu triginta et novem verbera accipiens, cinere et cilicio operiatur, et panem et aquam comedat.




[Col. 1137]
PETRI DIACONI EPISTOLAE TRES.
(MARTENE, Ampl. Coll., I, 760, ex ms. Casin.)



I.Ad Richizam Romanorum imperatricem.---Consolatoria de morte Lotharii imperatoris et Henrici ducis Bavariae ejus generi. (Anno 1139.)
[Col. 1137B]

Dominae RICHIZAE a Deo protectae Romanorum imperatrici, PETRUS DIACONUS, post praesentis vitae metas aeterni regni calculum.

Multoties, imperatrix invicta, impetum coepi consolandi vestram eminentiam, multoties continui. Ut id protinus facerem, plurima invitabant, praecipue autem domini nostri imperatoris Lotharii defuncti fidelitas, tum vestrae augustalis clementiae in nos indignos dilectio, ut lacrymas vestras etsi ex toto sopire non potuissem, interim certe vel abstersissem: ut retardarem autem, sciebam dolori tuo, dum recens saeviret, praepropere occurrendum non [Col. 1137C] esse, ne illum ipsa eadem solatia potius irritarent, exagerarent, accenderent: nam saepe videmus in ipsis quoque morbis immaturam medicinam esse perniciosissimam. Exspectabam itaque dum ipsemet dolor vires suas deponeret, ut mora mitigatus tangi se quodammodo, attrectarique ad remedia sustinenda permitteret. Ante tamen quam cum eo congrediar, adero illi, et aliquanta quibus excitetur in memoriam reducam, et quae jam quasi obducta videntur rescindam et proferam, optimo videlicet ac solemni genere consolandi. Hi itaque fleant gemantque diutius, quorum delicatissimas mentes enervavit longa felicitas, effeminavit luxuria, qui spem suam omnino fixerunt in saeculo; [Col. 1137D] qui, quae sint bona illa perennia, vel ignorant ex toto, vel si sciunt, oblectamentis sopiti mundialibus negligunt. At quorum fere omnes sani per diversas curas transierunt, quorum, juxta Apostolum, conversatio in coelis est, qui et vanitates saeculi, ut coeli gaudia, prudenti ac discreto corde perpendunt, gravissima quoque quaelibet immobili constantia perferunt. Quid pergam referre? numera quot calamitatibus, [Col. 1138B] quot infortuniis ab infantia ipsa jactata sis, cum in eisdem fere, ut sic dicam, innata fueris. Felicis memoriae dominus noster imperator Lotharius, qui te sibi in conjugem elegerat, ad imperiale fastigium promoverat, in quam solam cuncta negotia Romani imperii commiserat, post multas quas cum ipso pertulisti angustias, post orbem Romanum, ut ita dixerim, cum eo peragratum, cum in dies ad imperiale domicilium cum eo accelerares regressum; heu! proh dolor, multorum sociorum dolore gravissimo extulisti. Transeo tot pericula, tot metus, quos sine interstitio incursantes in te cum tanto caesare pertulisti: modo, modo, cum nondum priores luctus integre composueris, lugenti adhuc tibi luctus adjunctus est, et cum quasi solatium [Col. 1138C] tot aerumnarum, quod videlicet solum residuum erat in vivente genero vestro HEINRICO duce Bavariae te habere putares, subito nec opinanti vobis mors ejus immatura [(99) 1Kb] relata est: gravissimum plane est omnibus quae vobis post decessum domini nostri imperatoris Lotharii obtigerunt, recens vulnus; nec autem summam rupit, sed pectus, fateor, et viscera ipsa divisit: nec ex intacto corpore tuo hic sanguis effluxit per ipsas cicatrices percussus, sed quemadmodum tirones leviter sauciati, tamen vociferantur, ut veterani quamvis confossi patienter ac sine gemitu curari se patiuntur: non enim, clementissima domina, ita lugendi sunt quique fideles, ait Apostolus, sicut et caeteri qui spem non habent: Si enim [Col. 1138D] credimus quod Jesus mortuus est et resurrexit, ita et Deus eos qui dormierunt per Jesum adducet cum eo. Ergo, clementissima domina, ut consolationem accipiatis, hortamur; ista enim mors, quid est aliud, nisi relictio corporis, depositio sarcinae gravis? Nata es, o imperatrix, moritura es; quo ibis ut non moriaris? Quid facis, ut non moriaris? Ut Dominus Deus tuus consolaretur te, propria voluntate mori [Col. 1139A] dignatus est. Quando vides Christum pro te mortuum, tu mori dedignaris? Ergo moritura es, velis, nolis. Quo evades? quo effugies ut non moriaris? Hodie sit, cras sit, futurum est, dubium non est, credendum est. Quid ergo agis, times, fugis! futurum est. Ergo, mi piissima domina, lamentationes et ululatus ac si muliebres tumultus a te viriliter amove; quando enim dolor iste vester durior est, tanto major vobis virtus advocanda est, et veluti cum noto hoste et saepe jam victo acrius congrediendum; fortem ac sapientem nec secunda evehunt, nec adversa demittunt; facile illa fert qui semper expectat; illi sunt gravia quae sunt repentina; qui laetis rebus non se inflavit, nec mutatis contraxit, adversus utrumque statum invictam animam tenet [Col. 1139B] jam exploratae firmitatis. In ipsa namque felicitate quid contra infelicitatem posset, expertus est: infinito quidem dolore, cum aliquem ex carissimis amiseris affici, inepta indulgentia est; nullo autem inhumana duritia; nam et non sentire dolorem, non est hominis, et non ferre, non est virtutis. Optimum inter utrumque temperamentum est, et sentire desiderium, et reprimere; praesertim cum nec excellentiae vestrae conveniat immensum tristari: maximum solatium est cogitare, id vobis accidisse quod omnes ante passi sunt, omnesque passuri. Gaude itaque habuisse te virum Romanum imperatorem: cogita jucundissimum esse quod habuisti, humanum quod amisisti: quod talem habuisti, in summis bonis pone; non est cogitandum vobis quam diutius [Col. 1139C] habere illum potueris, sed quandiu habueris: non in eo mors vestram satietatem, sed suam sequi voluit legem. Stet tantum animus in procinctu; mors alium alio tempore comprehendet, neminem interibit, nullum certe excipiet. Quisquis ad vitam editur, ad mortem destinatur; sed animus sapientis quod necesse est nunquam timeat, quod incertum semper exspectet.



II. Ad eamdem.---Ejusdem argumenti. (Anno eod.)

Dominae suae excellentissimae atque piissimae Richizae a Deo protectae, magnae ac pacificae Romanorum imperatrici Augustae PETRUS, vestri imperii servus, post praesentis regni potentiam aeternam felicitatem.

Licet nervus incisus doleat, et spiritus tristis ossa [Col. 1139D] conterat, non tamen adeo lugendus est dominus noster imperator Lotharius sicut et hi, sicut dicit Apostolus, qui spem non habent. Ad suum perrexit, in quo summum bonum est, in quo omnis bonitas, omnis justitia, omnis pietas, omnisque sanctitas est. Ad illum perrexit qui sua praecepta servantibus clamare non cessat, Venite ad me omnes qui laboratis et onerati estis; et ego vos requiescere faciam. Elias festinans rogabat ut acciperetur a se anima sua.

Et post multa:

Dolendumne est igitur in decessu? Minime, quid enim absurdius, quam ut id quod scias omnibus esse praescriptum, quasi speciale deplores? Hoc est animum supra conditionem extollere, legem non recipere communem, consortium recusare, mente carnis [Col. 1140A] inflari, et carnis ipsius nescire mensuram. Quid absurdius quam nescire qui sis, affectare quod non sis? aut quid imprudentius, quod futurum scias, id cum acciderit ferre non posse? Natura ipsa nos revocat, et hujuscemodi moeroribus quadam sui collatione subducit. Quis enim tam gravis luctus, aut tam acer inest dolor, in quo non interdum relaxetur animus? Habet hoc natura, ut quamvis homines in tristibus rebus sint, tamen si modo homines sunt, a moerore mentem paulisper abducant. Fuisse etiam feruntur quidam populi, qui ortus hominum lugerent, obitusque celebrarent, nec imprudenter: eos enim qui in hoc vitae saeculum venissent, moerendos putabant; eos vero qui ex istius mundi procellis et fluctibus emersissent, non injusto gaudio prosequendos [Col. 1140B] arbitrabantur. Mors aequalis est omnibus hominibus, indiscreta divitibus. Hanc quotidie prae oculis tantus Caesar habebat, qui, sicut vidimus et experti sumus, dum in ejus versaremur obsequiis, sub imperiali chlamyde alterius militiae tirocinium ostendebat. Prius enim in lucis crepusculo missam pro defunctis audiebat, dehinc pro exercitu, postremo missam diei, demum cibum potumque viduis, pupillis ac caeteris pauperibus large distribuens, quaestiones et oppressiones ecclesiarum relevabat, et in ultimo in cura imperii insudabat. Quandiu enim Casini remoratus est, omnibus noctibus ita claustrum et omnes officinas monasterii, ac si abbas vel quilibet decanus circuibat, scire cupiens, qualiter unusquisque sub B. Benedicti magisterio viverent. Factoque [Col. 1140C] mane, per omnes monasterii ecclesias causa orationis discalceatis pedibus incedebat. Licet autem hoc ageret, nunquam a consortio archiepiscoporum, episcoporum, abbatum, clericorum, vel monachorum sequestrabatur, ut impleretur in eo quod legitur: Et cum sapientibus ac religiosis sermocinatio ejus. Quis autem ejus gravitatem non miretur, cum ad sedandas dissensiones fratrum, quae pro electione abbatis ortae fuerant, ad capitulum veniens, ab hora prima diei usque in vesperum, non cibo, non potui indulgens, exinde non egrediebatur? Quo autem affectu, quove amore Casinensem dilexit ecclesiam, ostendit, cum dixit prius se sinere omnia privilegia et concessiones ecclesiarum convelli, [Col. 1140D] quam aliquid de dignitatibus et privilegiis Casinensis Ecclesiae minui: et prius sineret electionem omnium episcoporum, archiepiscoporum et abbatum qui sunt in toto orbe Romano tollere, quam solummodo Casinensis abbatis. Dicebat enim, Abbas si ex consensu monachorum electus non fuerit, abbas non est, et quicunque electionem monachis tollit, omnia monasterii jura convellit. Et cum haec omnia ageret erat tamen caecorum baculus, esurientium cibus, spes miserorum, solamen lugentium; et ita singulis virtutibus eminebat, quasi caeteras non haberet. Sacerdotes honorabat ut dominos, clericos ut patres, pauperes ut filios, viduas ut matres, creber monitionibus, pervigil in vigiliis, lacrymas Deo non hominibus offerebat. Volvuntur per ora lacrymae et obfirmato [Col. 1141A] animo non queo dolorem dissimulare quem patior. Posquam enim nostram parvitatem discipulum Bertulfi cancellarii effecerat, postquam logothetae, exceptoris et auditoris officio renumeraverat, postquam sessionem ad pedes suos indulserat, postquam a secretis effecerat, postquam de his quae ad vitam aeternam attinent, satis instruxerat, te praesente et cunctis imperii aulicis adstantibus, manum meam apprehendens et Guibaldo commendans abbati, dixit ad eum: Si qua meae dilectionis, si qua mei amoris in vestro corde vestigia sunt, in isto ostende, eumque pro nostro amore loco charissimi et unici filii habe. Haec cum dixisset imperator augustus Caesarque Romanus, et pater patriae nominatus, ut clericos discordantes in pace reconciliaret, [Col. 1141B] una cum vestra excellentia dum studeret, corpus et animam coelo reddidit. Confortare igitur, strenuissima, et juxta illud Salomonis praeceptum, Accipe consolationem propter tristitiam. Sed fortasse dicis: Quomodo possum accipere consolationem, cum eum quem diligebam amisi? Nonne haec nobis cum ipso mundo elementisque communia sunt, quia ad tempus creata in perpetuum tenere non possumus? Non amisit virum quae exhibet castitatem: non est viduata conjugio, quae non mutavit nomen mariti. Recole quid David feceret: is enim cum amisisset filium, surrexit, comedit, bibit, et dixit: Ego vado ad eum, ille vero amplius non revertetur ad me. Haec igitur, excellentissima domina, advertens, ita vos ab imminente tristitia temperate, ita studete, [Col. 1141C] quatenus Deum ut decet felici cernere possitis intuitu. Salvationis etiam et consolationis et orationis obsequium vobis congregatio Casinensis dirigit, puerumque Minonem filium domini Ptolomei, qui penes vos est, vobis commendantes, rogant ut illum loco filii habeatis.



III. Ad Conradum imperatorem II.---Congratulatur ei de sua in imperatorem electione, hortaturque ut strenue et christiane Romanum regat imperium, atque Casinense monasterium protegat. (Anno eod.)

CONRADO excellentissimo imperatori et Romani imperii strenuissimo propagatori PETRUS DIACONUS clypeo Domini jugiter protegi, atque ejus victrici dextera de spiritualibus ac corporalibus hostibus perpetuo triumphare.

Benedictio et claritas et sapientia et gratiarum [Col. 1141D] actio sit in saecula omnipotenti Deo nostro, qui per vos et in vobis antiqua nobis suscitavit miracula, et de recenti vestra electione vetera Romano imperio renovat gaudia: non enim Annibalis interitus, aut Gothorum internecio, vel Lucii Catilinae caedes, vel Attilae ac Totilae interitus sic nos delectat, quomodo magnificam vestram audisse electionem, et in vestris successibus divinam jugiter praedicare potentiam. Per vos quippe aeternae urbis decus honorque ad solis ortum usque protenditur, dilatatur, ac in rebelles sibi nationes infidelitate depulsa accipit principatum. Per vos Romani imperii dignitas reparatur, sublimatur, et in antiquum consulum Pompeii, Scipionis, Julii, Octaviani atque [Col. 1142A] Trajani dominationis vix attollitur statum. Laetetur itaque in vestra electione omnis penitus christianitas, oriens et occidens gaudeat, meridies cum septentrione resultet, aeterna urbs cunctorum post Deum terrestrium domina fastos ac solemnes dies concelebret et in Domini nostri Jesu Christi laudibus det vota, promat cantica, et consonis laetitiae vocibus antiquam renovet harmoniam, dicens: Cantemus Domino, gloriose enim glorificatus est. Vere namque in vobis honorificatur Deus, qui talem elegit, qui unus persequatur mille et transmoveat dena millia. Ecce per quadruos orbis Romani fines vestra opera, vestri labores, vestra certamina insignia referentur, omnis pene lingua de vestri imperii gloria loquitur. Facti siquidem estis, ut ait [Col. 1142B] Apostolus, spectaculum mundo et angelis et hominibus, facti estis propugnatores Domini, Romani imperii gloria, augmentum, decus, et mirabile diadema, defensio sedis apostolicae, solamen tristium, refocillatio pauperum. Recepit tandem proprium filium Dei miseratione Romana civitas, et ex antiqua caesarum prosapia gaudet se retinere imperatorem. Vos tamen quos ad tantum imperium divina elegit majestas, oportet et decet, ut quanto magis ab illo super coeteros mortales elevati estis, tanto magis illi in omni humilitate subditi sitis. Quos enim temporaliter dedit imperare, si ejus misericordiae, ejus potentiae omnes actus vestros ascripseritis, dabit perpetuo triumphare: pacis itaque bonum, imperator invicte, ante omnia et super omnia [Col. 1142C] custodite, nullus in vestro pectore livor, nulla subrepat invidia. Subjectum vero vobis Romanum imperium juste misericorditerque tractate, ut Romana ecclesia maxime, per quam accepistis Romani imperii sedem, sentiant se et sentientes gaudeant talem ac tantum augustum meruisse, atque in Deum timentis ditionem venisse. Nunquam tantum vobis opos alicujus placeant, ut non semper in vestro pectore justitia praeponderet, ut justitia locum aequitatis perdat: quid namque prodest Romani imperii gubernacula suscepisse, si non cunctos mortales studetis in misericordia, in justitia, in omni denique bonitate praecellere; animi enim probitas, non solum vobis, sed etiam subsequentibus debet esse forma, exemplum virtutis. Ita autem facientes [Col. 1142D] omnipontentis Dei gratiam semper cooperatricem habebitis, cujus adminiculis et inimicos omnes subjugabitis, et tam de praesenti, quam et de futura pace gaudebitis. Casinensem vero Ecclesiam sciatis quotidie pro vestri imperii statu omnipotenti Domino supplicare, ut coepta per vos misericordiae suae opera ad condignum finem perducat, et ut vos ab omnibus malis protegat, et defendat, atque pro tanto labore aeternae municipatum vitae vobis in futuro concedat. Rogamus autem generositatis vestrae celsitudinem, triumphator praecelse, ut Casinensem Ecclesiam, omnium coenobiorum matrem protegatis; ea enim praedecessorum vestrorum quondam defensa praesidiis, ditata opibus exstitisse cognoscitur. Vos [Col. 1143A] ergo quemadmodum pro sapientiae vestrae nobilitate, potentia, prudentia, in omnibus quae saeculi sunt, et probis, quod magis egregium est, moribus aequiparare probamini, ita etiam in Casinensis coenobii exaltatione aequiparare conamini. Facite vobis in terris beatum Benedictum debitorem, ut ei quaeque contuleritis, centuplicata in coelis recipere mereamini. Ad hoc enim coelestis Providentia quae omnia moderatur et a saeculo universa disponit, hoc praesertim tempore quando peccatis nostris exigentibus [Col. 1144A] defecit sanitas, et diminutae sunt veritates a filiis hominum, tantae strenuitatis ac prudentiae virum in Romana republica elegit, ut Ecclesias exaltare debeatis. Deus autem et Dominus noster, qui dona suae pietatis gratis largitur petentibus, dextera fortitudinis suae vos protegat et benedicat, et utriusque substantiae hostibus separatis, cum palma certaminis ad se revertentibus, coelestis vitae vobis januas aperiat, secumque perpetuo jucundare de coelestibus bonis concedat.




[Col. 1143]
RHYTHMUS PETRI DIACONI DE NOVISSIMIS DIEBUS [(100) 1Kb] .
(D. Luigi TOSTI Storia della Badia di Monte Cassino, t. II, p. 119, ex codice ms. 361.)



[Col. 1143A] Anno Christi passione
Finito millesimo,
Satanas Averni princeps
Solvetur a vinculis,
Quem ligavit Jesus Christus,
Resurgens a mortuis

Jam non fides inter fratres,
Neque inter conjuges;
Neque servi servant fidem,
Neque nati Patribus:
Terrea divina namque
Miscebuntur omnia.

Haec discipuli magistris,
Monachi abbatibus,
Tricerberus vero canis
Obtinebit omnia.
Exabbates non abbates
Erunt his temporibus.

Parvipendent cuncta bona,
Mala semper facient:
Dei linquent disciplinam,
Sensum habent reprobum,
Somnolenti, et superbi,
Diri, et terribiles.

Bona dicunt, mala agunt;
Oves cunctas devorant;
Devorabunt, laniabunt
Oves sibi creditas;
Voratores, et edaces
Erunt, ut Antonius.

Desides, et pigri valde
Opus ad deificum.
Disquirent vero thesaurum
Occultatum hominum.
Praesules habebunt regna,
Sacra dabunt Symoni.

Saevit ferrum, ira, dolus,
Furta sacrilegia:
Clericorum vero jura
Erunt epycurea,
Linquebunt divina jura,
Obtinebunt cynica.

Foeminas diligunt omnes,
Foeminas praejudicant;
Passim currunt, passim quaerunt
Huc illucque foeminas.
Ignoravi, et nescivi
Corpus tuum, mulier.

Deum linqunt, Deum pellunt,
Ut te solam habeant.
Aepulas diligent magnas,
Vina pura ambiunt.
Fores observare jubent,
Pauper ne ut veniat.

Caesares vero salutant,
Pauperes despiciunt:
Praevident, procurant namque
Aurum et pecuniam;
Proditores accusabunt,
Proditores diligent.

Repraehendent, repraehendent
Hoc quod agunt omnibus:
Deum vendunt, Deum produnt,
Ut honorem habeant:
Aurum ligat, aurum solvit,
Datque sacros ordines.

Exercere prava sciunt:
Bona numquam faciunt.
Malorum origo horum
Papa est herroneus,
Callidus valde perversus
Ultra omnes homines.

Exutus, alienatus
Bonis a coelestibus,
Lucra quaerit vero sua
In divinis ovibus,
Antychristi qui praecursor
Fuit a principio.

Moechatorum, et latronum
Erunt jura omnium.
Seductores, et fallaces
Pravi namque pessimi;
Jura quaerunt, jura agunt
Ut confundant homines.

Vilis et despectus erit
Tunc, qui Deo serviet,
Antivia Christo namque
Hi parabunt homines,
Apparebit tunc nefandus
Filius diaboli.

Vociferans atque clamans
Suis auditoribus:
Principes, et reges terrae,
Consules, et divites,
Comites, et dictatores,
Praesides, et judices;

[Col. 1144A] Magistratus, et tribuni
Caesares, et divites,
Equites, fortes, et servi,
Praesules et clerici,
Cinnamomi, et amomi,
Vini atque olei;

Purpurae, serici, cocci,
Vasa cuncta eboris:
Omnia ista si vultis,
Christum abnegabitis:
Ego sum feci qui coelum,
Qui terram constitui;

Verbo qui cuncta creavi,
Hominem qui condidi:
Adorate me, si mundum
Vultis, si diligitis
Ego Deus, ego magnus,
Ego vester Dominus:

Ego Agnus, ego Leo,
Vita, decus, gratia,
Ego Verbum, ego salus,
Splendor sapientiae.
Ego Deus, ego magni
Filius Omnipotens.

Reparetur, renovetur
Templum magni Domini;
Observate Haebreorum
Jura antiquissima,
Jura Dei, jura magni
Quae mandavit Moisi.

. . . . . . . . .
. . . . . . . . . .

Christe Deus, qui tu mundum
Restaurasti perditum,
Qui de altis descendisti
Utero in Virginis,
Erue, Deus tu, Petrum,
Pater clementissime.

Protege, libera Petrum
Ab Averni principe,
Quem laxatum, quem solutum
Johannes perdocuit.
Solutus vero est ille
Pem quem homo eccidit. ec.

. . . . . . . . . .
. . . . . . . . . . .
. . . . . . . . . . .




[Col. 1143]
PTOLEMEI ET GREGORII PETRI PATRUORUM EPISTOLAE AD IPSUM.


(Exstant inter Prolegomena ad Chronicon Casinense, supra, col. 466.)




[Col. 1145]
DESCRIPTIO SACRI CASINI MONTIS.
(MABILL. Annal. Bened., t. II.)

[Col. 1145A] Mons Casinus in duos scinditur vertices, ceu geminos montes: unum eminentiorem ad Septentrionem, cui Cairus vocabulum, ubi nulla aedificia; alterum paulo depressiorem, Casinum dictum, in quo visum est. Ad hunc montem ad tria fere millia per sinuosos tramites patet ascensus. Ubi ad primam portam perveneris, occurrit subobscurus fornix, ex quo quadraginta gradibus ascenditur ad primam aream, quadratis stratam lapidibus, porticibusque ornatam. Inde in basilicae atrium, columnis et statuis insigne, per totidem fere gradus, ac demum in ipsam basilicam subitur. In hac quadriporticu exstant statuae summorum pontificum et episcoporum, e Casinate monasterio eductorum; tum ex una parte ecclesiastici, ex alia saeculares benefactores. Ad portam ecclesiae uterque parens sancti Benedicti exhibetur cum columna ex lapide serpentino, cui impositum fuisse tradunt Apollinis simulacrum quod comminuit beatissimus pater. Ecclesia, ut in loco angusto, ampla et eximia; cujus bipatentes portae [Col. 1145B] majoris valvae ex aere, in quibus universas Casinatium possessiones Desiderius abbas, is qui postea Victor III dictus est, litteris argenteis describi curavit. Ex utroque navis latere octo sunt omnino sacella cum suis convexis hemisphaeriis. Choris navi supereminet pone majus altare, ab Alexandro II consecratum. Hinc Vidi Feramoscae, inde Petri Memonasterium [Col. 1146A] monasterium positum est. Sed quoniam hujus montis fastigium angustius erat, quam ut omnes regulares aedes posset capere, monasterium totum in triplici planitie triplicique concameratione constituere dicei mausolea. Sub principe ara et choro jacet crypta cum ara sancti Benedicti, duabusque aliis, sancto Placido et sancto Mauro nuncupatis. Ibidem sella pertusa ex porphyritide visitur, forte balnearia, cujus generis sellam veteres solium appellabant. Ad dextram ecclesiae, qua meridiem spectat, consistunt regulares aedes; capitulum cum adjuncta bibliotheca, atrium seu claustrum, eique adhaerens refectorium: dormitoria, aedes abbatis et hospitum nobilium, desinentes in turrim, eam ipsam, ut creditur, quam sanctus Benedictus inhabitavit, insigni oratorio et picturis exquisitissimis ornatam. Ad frontem ecclesiae exstat dormitorium novitiorum: cui adhaeret Sanctae Annae aedicula, in qua monachorum conditorium est. Ad sinistram ecclesiae partem habetur vetus sancti Martini aedicula, in qua sepeliuntur pauperes [Col. 1146B] peregrini, quorum hospitium et nosocomium ex eadem parte ad primum atrium conspiciuntur. Haec de recentiori monasterii statu. Ad radices montis situm est oppidum sancti Germani cum altero monasterio et palatio abbatiali; nec multum procul antiqua Casini civitas cum reliquiis veteris amphitheatri.




ANNO DOMINI MCXXXIX-MCXLII
FALCONIS BENEVENTANI CHRONICON
(MURATORI, Rerum Italicarum scriptores, tom. V, p. 79. Mediolani 1723.)




[Col. 1145]
ANTONII CARACCIOLI PRAEFATIO.

[Col. 1145C] Falco notarius et sacri palatii scriba fuit, atque ab Innocentio II. P. M. ob fidei constantiam, qua pontificias partes in maximis illis turbis tutatus fuerat, judex suae patriae renuntiatus est. Hoc vero Chronico, quod ab anno 1102 ad 1140 producit, res sui temporis, easque praecipue quae Beneventi contigerunt, adeo fuse et accurate describit, ut tibi, lector non legere, sed praesens esse videaris. Et nisi te [Col. 1146C] stylus, barbarie horridus, arceat, caetera abs te laudatum iri Falconem, nullus dubito. Baronio sane, et Gordono is placuisse videtur: quippe qui et calamo exceptum habuerint, et non semel ille in Annalibus, iste in Operis chronologici posteriore tomo citaverint. Hoc igitur et tu, sudiose lector, nunc primum aspiciente lucem, per me fruere et vale.




[Col. 1145]
MONITUM CAMILLI PEREGRINI.

[Col. 1145D] Incultus, et semi quamvis barbarus, qui nunc recensendus mihi superest antiquus chronologus Falco, nostratium nihilominus historicorum mediae aetatis ob fidelem, nec prorsus ineptam diligentiam facile princeps, munere, ut ipse de se tradit ad an. 1133 et 1137 Notarius et scriba sacri Beneventani palatii, tandemque sua in eadem patria urbe judex, Chronicon, quod nunc principio et fine mutilum habetur, exorsus ab anno mihi quandoque est visus 1077, in quo Beneventanorum principum Langobardorum, deficiente in Landulfo VI successione regi [Col. 1146D] ea civitas coepit a Romano pontifice per praefectos, vulgo tunc dictos Rectores: post cujus principis obitum (inquit anonymus Sanctae Sophiae part. III num. 15) recta est civitas per Romanam Ecclesiam; namque in ejus demum devenerat potestatem ex causa exposita ab Ostiensi lib. II, cap. 83, mihique ad Anonymum Cassin. ad an. 1051 cursim delibata. At cur ita putarem, in causa erat ipsius Falconis acephalus textus; qui ante omnia sermone abrupto praefert Beneventanos fere centum viros tum nobiles, tum honesto loco natos, quos bonos homines ipse [Col. 1147A] auctor appellat, Romam adiisse, ac papam, sed frustra, esse deprecatos, ut pastorem electum corroborare, hoc est suo assensu robur ei, et potestatem dare dignaretur; quibus verbis de electo aliquo archiepiscopo a Beneventano populo, ac juxta sacros canones a summo pontifice confirmando, sermo ibi fieri videbatur; quod praefato anno 1077 contigisse conjectabar; quoniam in eodem Chronico proxime post dicta, ad annum scilicet 1107, notatur obitus Beneventani archiepiscopi Roffridi, cui imputantur anni XXXI, menses 2, dies 20, indeque constare poterat electionem a Romano pontifice improbatam praecedere oportuisse praefati Roffridi sublimationem; qua ratione Falco suam describere historiam ab exordio novi archiepiscopi, simulque novi pontificii regiminis convenientissime suscepisset; quam nunc habemus ingenti hiatu ad annum usque 1103 fatiscentem. Rem tamen aliter se haberi postmodum judicavi; nimirum cum advertissem Petrum [Col. 1147B] episcopum Portuensem, qui Beneventi tunc praesens, ut idem auctor perhibet, Beneventanos in seditionem ob passam a papa repulsam versos, eorumque arma vix effugerat, ad remotiora illa tempore minime referri posse, quibus Portuensem episcopatum haud ipse obtinebat, qui ad eam dignitatem longe post evectus fuit a Paschali II, sed Joannes: opinionem itaque abjeci, saniorique consilio sum persuasus, Beneventanos pastorem quidem, sed saeculari, non autem ecclesiastica potestate praedicatum, a papa confirmannum petiisse, quem usitatiori vocabulo appellabant rectorem; idque a Falcone metipso simul exponi, non dubitavi: quandoquidem Portuensis ille episcopus non multos post die, in gratiam rediens cum Beneventanis, ex eorumdem petitione (verba sunt Falconis) oravit Dominum papam, ut rectorem mitteret, qui Rossemannum monachum rectorem iterato constituit: nimirum restituit, ut reor, quem Beneventani suscipere recusarant, unde processerat seditio; sicque lis ea omnis [Col. 1147C] ac jurgium conquievit. Verum enimvero de his cum ista statuam, haud tamen negaverim, rectorem a Beneventanis electum dignitate episcopum exstitisse: namque ejus fautores demonstrabat Falco, dicens, civile bellum incohatum, eo quod pars episcopi in campanili (Ecclesiae cathedralis) ascendens, palatium Dacomarii (in inferiori urbis locum situm ad occidentem hibernum, vulgo nunc dictum la Commare) in quo episcopus ille (Portuensis) morabatur, fortiter expugnabat. Rector itaque ille a Beneventanis expetitus, dignitate episcopus fuit, idemque nomine appellatus Riso, ut idem exponit auctor. Qui, inquit, ex parte Risonis videbantur, arma, et belli apparatus super campanili imposuerunt. Quocirca rector a papa iterato institutus cum fuerit monachus, observareque etiam in Falcone possimus, ejusdem urbis saepius demandatam fuisse curam viris cardinalibus, atque in anno 1120, Rossemannum diaconum praefati Rossemanni filium ordinatum [Col. 1147D] rectorem a Calixto secundo, nulla jam de episcopo Risone tunc electo a Beneventano populo reliqua nobis esse poterit dubitatio. Haud igitur Falco, ut olim opinabar, Beneventanam historiam conjunctarum etiam rerum casus complectentem, ab excessu Beneventani principis Landulfi sexti, atque ab anno 1077, sed ex recentioribus est eam initiis auspicatus. Illa autem, nisi mea me iterum destituit conjectura, ea ipsa arbitror, quae pontificatus Paschalis secundi primordia etiam fuere, praesentemque Falconis textum uno, aut altero anno vix antecedunt; electus namque fuit Paschalis, Urbani secundi successor, mense Augusti, anno 1099, qui in anno 1102, indictione X, ut perhibet Romualdus Salernitanus in Chronico, simul cum Apuliae duce Rogerio obsedit Beneventum maximo cum exercitu: nec destitit, donec eo, qui in eadem civitate principabatur, expulso, cepit ipsam civitatem. Hos itaque suorum Beneventanorum casus adeo memorandos videri ne poterit [Col. 1148A] Falco praetermisisse, qui eorumdem historiam per annos proxime subsecutos describendam susceperat? quique aliam opportuniorem scriptitandi occasionem nec seligere quidem valuisset? Quod nullo verisimili argumento inficiari cum possimus, consequens quoque est, ut credamus, una cum iis ab eo expositum, quis ille, Romualdo innominatus, fuerit princeps, atque quo pacto, et anno, Beneventanum obtinuerit principatum. At Falconis frustrata haec vota haud prorsus irrita remanebunt; cujus defectus ex praefati auctoris narratione, exque Petri Diaconi dictis suppleri utcunque poterit; qui in Auctario ad Ostiens. lib. IV, cap. 19, meminit cujusdam oblationis, quam circa annum 1098 fecerat B. Benedicto, ac Monasterio Casinensi Anso rector Beneventani principatus ad fidelitatem Romanae Ecclesiae, et nobiles viri fratres sui Dauferius, et Atenulfus, Joannes et Berardus, Petrus et Alfanus, et Luitprandus, filii domni Dacomarii Beneventani [Col. 1148B] praesidis. Hic autem rector Anso in ipso diplomate ejusce donationis, seu praecepto, cujus antigraphum exstat in Registro ejusdem Petri pag. 283, non Rector, sed nuncupatur Princeps, quo etiam nomine est eidem auctori ibidem dictus pag. 32, a tergo, ubi recitatis litteris quas Urbanus II, Benevento rediens Romam, dedit carissimo filio A. Beneventanorum Domino (sic ibi) apud Ceperanum 3 Non. Novembris, eidem praecipiens, ut monachorum Cassinensium jura super possessione Ecclesiae Sanctae Sophiae ejusdem urbis saepius examinata recognosceret, hanc notulam subjecit. Sequenti anno, inquit, papa defunctus est (scilicet in an. 1099), Anzo post biennium perdidit principatum (in an. 1101 quod Romualdus actum dicit anno sequenti) et negotium istud eapropter mansit infectum. Ista itaque gesta haud dubie initio sui Chronici fusius Falco exposuerat; quorum ordinem poterit nunc quisque pro arbitrio, ut verisimilius judicabit, conjectari. Verumtamen de meo hoc unum proferam, videri hunc [Col. 1148C] Ansonem, sive Anzonem, ex rectore, ut eum nuncupat Petrus Diaconus in laudato Auctario, nomen principis, atque dominium Beneventi, qua dissimulante, qua annuente papa Urbano II usurpasse; qui illum non principem, sed Beneventanorum dominum in praefata epistola appellavit, idque a successore ejus Paschali nullo pacto fuisse toleratum: ex diuturniori enim ejusmodi rectoratus magistratu, quem Ansonis quoque pater Dacomarius, vir sane magni nominis, pridem obtinuerat, proclive ei fuerat receptam longissimo annorum curriculo in ea urbe, subinde civibus acceptissimam, concupiscere, et demum adipisci dignitatem. At Falconis historiam pari propemodum fallacia, qua rebar eam ductam ab anno 1077 et ab exordio archiepiscopatus Roffridi, productam ad Guarmundi Beneventani etiam archiepiscopi initia, et ad annum 1142 in ejusdem gratiam ab auctore suo elucubratam, sum quandoque opinatus, quae quidem nullo congruo fine in anno [Col. 1148D] nunc subsistit 1140. Meaque mihi arridebat conjectura, quod ex Baronii observatione ad an. 1113, Falconem crederem, in eadem Beneventana Ecclesia clericatus munere functum; qui eopse in Opere ad annum 1124, Ecclesiasticum alloqui videbatur virum atque in dignitate etiam constitutum, eum honorifico vocabulo paternitatis compellans, iuquit enim: De miraculis autem, quae ob praedicti patris nostri Barbati merita, honoremque Jesus Christus humani generis amator nobis omnibus aspicientibus ostendere dignatus est, licet sermone inculto paternitate vestrae explicabo. Et ad an. 1118: De guerra, inquit, Jordanis comitis supra memorati, si vestrae placuerit charitati, et comitis Rainulphi, aliquid succincte narrabo, parique ratione ad an. 1137 sic habet: Aliud quoque non tegendum silentio fraternitati vestrae explicabo. Atqui iis sane titulis, eaque dicendi forma haud decorum aliquem certum virum, sed quemlibet lectorem modeste et humaniter compellasse, censendus [Col. 1149A] est: quippe ad an. 1114, id quam clarissime innuit, cum inquit: Sed si lectoris charitati asperum non videbitur, quos post illatam excommunicationem actum Beneventi sit, non praetereundum exarabo. Et hanc itaque malesanam, sicut antecedentem, abjeci opinionem, de quo quid nunc statuam nil prorsus habeo. Ipse autem Falco cur reputatus a Baronio fuerit clericali militiae mancipatus, non equidem assequor; quem constat, ex laicali munere notarii, et scribae sacri Beneventani palatii, ut initio dixi, in judicem Beneventanum ascitum: namque desitis principibus, curia Beneventana adhuc dici perseveravit sacrum palatium, ut ante annos tercentum princeps Arichis instituerat, ac pleraque palatina officia vel re vel saltem nomine tenus remanserant, ut comes palatii: de quo idem luculentus testis est Falco ad an. 1114 et 1137. Cum autem ille se civitatis judicem in anno 1133, ex consilio rectoris, et cardinalis Girardi, Rolpotonis comestabuli, aliorumque sapientum civium factum, electumque prodit, [Col. 1149B] perque apostolicum Innocentii II privilegium deinde confirmatum dicit, haud praetorem definiendis litibus constitutum, sed in decurionum, sive dicas senatorum album credas relatum, qui per ea tempora plerisque in locis judices appellabantur, unde etiamnum nobile Capuae forum servat antiquum ab ejusmodi judicibus acceptum nomen. Et Beneventanorum quidem plurimorum judicum frequens apud Falconem cum sit mentio, quos saepe sapientibus viris conjungit, saepe etiam ipsos absolute vocat sapientes: eorum tamen munus, quamvis fortasse circa judicia quoque versabatur, ut Cajetae olim observatum constat, caeteras nihilominus publicas contemplabat functiones; pontificemque Callixtum II, in an. 1120 Beneventani solemni pompa in suam urbem excipientes, pedes ejus, et habenas equi cives quatuor a Ponte Leproso usque ad Portam S. Laurentii (qua ab eo latere urbs aditur) ducebant: deinde quatuor alii usque ad episcopium; ab episcopio [Col. 1149C] autem quatuor judices Joannes, Persicus . . . . . . (deficit judicis nomen, qui tertio descriptus fuerat loco) et Landulphus usque ad sacrum Beneventanum palatium detulerunt. Et in anno pariter 1137: Judices Beneventanae civitatis cum alium civibus regem Rogerium adeuntes, ad Anacleti fidelitatem, et ipsius regis amorem civitatem submittunt Beneventanam. Ad ejusmodi igitur judicum ordinem, dicendum est, Falconem ex notario fuisse evectum: pari ferme ratione ac vir nomine Salernus ex medico judex Salernitanae urbis legitur apud Hugonem Falcandum institutus, qui nihilominus medendi exercitia non deseruit. Et sane qui regendis civitatibus sua tunc ferebant suffragia, et praecipuum ordinem, ut olim decuriones in coloniis, Romae vero senatores, constituebant, judicum nomine passim appellabantur; nam rex Guilielmus II una cum matre sua Margarita [Col. 1150A] litteras dans Andreae Stratigoto, et judicibus, et universo populo Messani, quas recitat idem Falcandus, universam urbem Messanam compellasse videtur: eodem pacto ac si antiquiori ritu dixisset, Ordini, et populo Messanensi. Eamdemque formulam non alia mente pridem usurpavit pontifex Joannes VIII, cum epistolam scriberet: Omnibus eximiis judicibus, et universo populo Neapolitano, quae inter ejus Decretales notatur num. 67, et simul in epist. 205, Landulfum assereret, omnium Dei sacerdotum, et judicum, seu totius Capuanae plebis voto, parique consensu, fuisse electum ejusdem urbis episcopum (stat seu hoc loco conjunctive pro et, acceptatione non infrequenti, ut opportuniori occasione exponam). Quorum quidem judicum ordinem ex solis viris patritiis constitisse, idem indicat Pontifex epist. 206, de eodem electo episcopo ad Guaiferium Salerni principem scribens, ac nobilium appellans catervam, quos in antecedenti judices nuncupaverat. Hi tamen peculiari consuetudine tum [Col. 1150B] Neapoli, tum Cajetae, tum quoque Pisis, sed dispari nonnihil observatione, non loco apte exponenda, dicti fuere consules, unde nostro Falconi ad an. 1134, Alzopardus et Canis consules Pisanorum, neque Neapolitanis consulibus aliis relata, sed non huic fini, nec modo succurrit quam bene exposita, obvia sunt exempla, quae nunc repetere non est opus. Haud tamen omittam, bis dici Anastasio Bibl. in Hadriano judices cleri, et judices militiae, qui eidem ibi nominantur primates Ecclesiae, et in Stephano II, optimates militiae: utrumque nimirum Romani universi populi ordinem, hoc est ecclesiasticum, et laicalem, cleri, et militiae vocabulis denotans. Quos quidem optimates ab praefato Hadriano obviam missos credam Carolo magno Romam adventanti, cum direxit in ejus occursum, ut idem loquitur, universos judices ad fere triginta millia a Romana urbe; cujus itineris spatium ad numerum judicum retulisse videtur parum lectioni attentus Platina, legendumque judicasse, tria millia: qui nec sic [Col. 1150C] devitans immodicum coetum judicum, vocatos censuit hoc nomine eos, qui nequaquam sordidis artibus impliciti essent, sed acceptione nunquam omnino observata. Deque his ipsis judicibus, sive optimatibus militiae, id est laicalis populi Romani, capio Petrum Diac. in Auctar. ad Ostiens. lib. IV, cap. 37, qui eos a dignitatibus, muneribusque appellat, bajulos, cereostatarios (sic ibi legendum; non, cereostarios), stauroferos, aquiliferos, leoniferos, lupiferos, candidatos, defensores et stratores. Ex quibus intelligere erit, judices non semper ad judicia referendos esse, nostrumque simul Falconem haud ecclesiasticorum judicum consortio fuisse aggregatum, qui non cleri, sed civitatis se judicem affirmat institutum. Sed in his diutius jam non moror?




[Col. 1149]
FALCONIS BENEVENTANI CHRONICON.





JULIUS DE SYNDICIS, BENEVENTANUS, LECTORI.

Pervenit in manus nostras, lector dulcissime, libellus quidam, cujus auctor notarius Falco, scriba sacri palatii appellabatur: in quo historiae multae totius regni Neapolitani scriptae sunt; praecipue tamen Beneventanorum gesta inter se, uti civilia bella, ac etiam contra exteros Normandos, ut est videre ibidem. At quia corrosioni, et litterarum obscuritati, successione longi temporis videbatur proximus, ut apparet ex defectu sui principii et sui finis, utrinque enim paginae duae evulsae et deperditae sunt, propterea ne tantum opus, et auctoris labor in nullam memoriam deveniant, exemplandi onus suscepi; commutando [Col. 1151] tamen characteres Longobardorum in Latinos nostros. Noli igitur mirari, si principium habet sine principio, et finem sine fine. Vale.



[CHRONICUM.]

[Col. 1151A] . . . . . . . . . . . . . . . . . . . . . . . . . . . . . . . . . . apud urbem Romanam eum ab honore privabat, quinetiam animos Beneventanorum saepissime incitabat, ne praeter licentiam domini papae archiepiscopatui consentirent. Tandem concives hujuscemodi deliramenta aspicientes, nec mora, fere centum nobilium, et bonorum hominum Romam miserunt, dominum papam precantes, ut pastorem electum corrobare dignaretur. Illi autem abeuntes, coram omnibus, videlicet in sacrosancta synodo, quam constituerat, eum indesinenter postulavere, quod minime obtinere valuerunt. Videntes autem hoc, qui missi fuerant, indeque reversi corda aliorum movebant dicentes, patres, avos, proavos nostros tantam [Col. 1151B] injuriam passos nunquam fuisse. Sed quid plura? Qui ex parte Risonis videbantur, arma, et belli apparatus super campanili imposuerunt; audierant enim, quod Petrus ipse Portuensis episcopus conjurationem fecisset, ut thesauros ecclesiae et ejus bona virtute vellet diripere. Tunc episcopus ipse in coclerio arma imponi aspiciens, tristis factus, suos vocari praecepit fideles, quatenus consulerent, quid super hoc tanto talique negotio fieri debuisset. Interim bellum inchoatum est, eo quod pars episcopi in campanili ascendens palatium Dacomarii, in quo episcopus ille morabatur, fortiter expugnabat, et episcopi auxiliarii de turre Dacomarii pugnantes invicem crudeliter praeliati sunt; duo quidem juvenes in ipso conflictu [Col. 1151C] animas reddidere. Postremo nocte adveniente, videns se episcopus ipse circumventum, medio noctis silentio monasterium S. Sophiae cum quibusdam ascendit, ibique tempore non multo commoratus est. [Col. 1152A] Praeterea cives metu coacti timentes, ne episcopus ille eos apud dominum papam affligeret, eum coegerunt, quoadusque eis fidem sacramento praeberet, quod facturum promisit, oravitque dominum papam, ut rectorem mitteret, qui Rossemanum monachum rectorem iterato constituit.

Anno 1103, XII indictionis.

Anno 1104, XIII indictionis,

Anno 1105, XIV indictionis, mense Januario, et Februario nix magna fuit, et fluminum inundatio, et stella cometes ad occasum apparuit; triduo enim post venit papa Beneventum.

Sequenti anno obiit Henricus Teutonicorum rex.

Anno 1107, mense Septembri, I indict., obiit praefatus Roffridus Beneventanus archiepiscopus, qui [Col. 1152B] sedit triginta annis et uno, mensibus duobus, diebus XX.

In hoc anno, ipso mense Septembri obiit abbas Madelmus, et hoc mense Septembris electus est Bernardus abbas in festivitate Sancti Angeli.

Anno 1108, II indictionis sterilitas vini, mortalitasque animalium, et papa Paschalis venit Beneventum, qui mense Novembris ordinavit Landulphum archiepiscopum.

Anno 1109, III indictionis obiit Formatus. Pascha accidit VII Kalendas Maias [(1) 1Kb] , et die secundo intrante mensis Novembris combustus est thesaurus S. Mariae.

Anno 1110, IV indictionis Henricus rex venit Romam, qui fraude et dolo papam Paschalem cepit, et [Col. 1152C] cardinales mense Februario. Eodem mense dux Rogerius obiit, et Boamundus germanus suus [(2) 3Kb] .

Anno 1111, V indictionis.

[Col. 1153A] Anno 1112, VI indictionis mense Martio [(3) 5Kb] papa Paschalis faciens Romae synodum fregit pactum, quod fecerat cum Henrico rege. Hoc anno incoeptum est aedificium, vel aedificari Oratorium Sancti Bartholomaei apostoli. . . . . . .

His et aliis ita decursis cernentes Beneventani se variis praedarum doloribus affligi, consilio habito, Landulphum archiepiscopum, et Joannem judicem ad praefatum apostolicum delegaverunt, quatenus cives illos tanta oppressos calamitate ad portum salutis erigere dignaretur; praecipue cum plerique Beneventanorum civitatem intrinsecis conspirationibus saepe turbavissent; scilicet quod alii Landulphum Burrellum, alii Ansonem civitatis rectorem sine domini papae voluntate constituere satagebant. [Col. 1153B] Apostolicus autem haec audiens, nec mora, secundo die intrante mensis Decembris advenit Beneventum, qui mense Februario synodum constituit. Synodo autem facta, cum in sacro Beneventano palatio assisteret, praedictamque conspirationem factam pro parte illius Landulphi Burrelli deprehendens, concives vocari jussit, a quibus, quid agendum esset super hoc tanto et tali negotio, subtiliter sciscitatus est, quomodo, ut diximus, conjuratio illa ad traditionem civitatis, et detrimentum fore videbatur: et quod quidam civium pro ipsius Landulphi auxilio turres portae summae noctu cepissent; indeque munitionum ipsarum custodem ejicientes una tantum nocte eas virtute tenuerunt. Tandem, Deo opitulante, et Beneventanorum complurium fidelium solatio, [Col. 1153C] quorum mens erat sanior, turres ipsae vendicatae sunt, et B. Petro restitutae. At cives ipsi tale [Col. 1154A] domino papae dedere responsum, ut, quos suspectos haberet, vocaret, et ab eis pleniter justitiam sumeret. Quid plura? Curia ordinata, vocantur malorum fautores, vocantur suspecti; tandem legitime sententia extensa, quosdam captos vidimus, quosdam ejectos, et domos quorumdam fisco deditas, quorumdam destructas. Istis taliter actis.

Anno videlicet 113, supra millesimum, et XIV anno pontificatus supradicti domini papae mense Martio, VI indictionis dominus ipse apostolicus civitatem Beneventanam variis praedarum persecutionibus ex omni parte oppressam aspiciens, et civium bona a Normandis undique vicinantibus quotidie distrahi, et confundi cognoscens, consilio habito, Landulphum de Graecia militem praestantem, et solertem [Col. 1154B] comestabulum Beneventanorum instituit [(4) 2Kb] , quatenus, Deo juvante, et ipsius prudentia civitas a praedarum solita confusione, quae saepissime imminebat, et a conspirationum seditione contra dominum papam crebro erecta, secura in progenie, et progenies consisteret: cognoverat enim eum prudentem, et animosum, sagacisque ingenii virum, cujus auxilio, et solertia nedum Beneventanorum populus sibi ad regendum commissus, verum etiam pleraque Langobardorum habitatio a Normandorum servitute affligentium eripi, et liberari confidebat; erat quippe Landulphus ipse bellicosi spiritus, et minorum injurias non patiens, inimicis omnibus quotidie minabatur. Nam si quis inimicorum illi injuriam, vel praedam inferret, mori prius velle desiderabat, [Col. 1154C] quam impunitus aliquo modo inimicus recederet. Quid plura? Landulphus ipse comestabulus, [Col. 1155A] ex omni parte, virtute, et scientia redimitus colla nulli minantium flectere dignabatur. Cumque, sicut praedictum est, Landulphus ille, comestabiliae honorem a supradicto domino papa Paschali acciperet, videns castellum, quod quidam Robertus, qui Sclavus cognominabatur, in monte Sableta construxerat, vir omnis malitiae, et nequitiae studio repletus, anxiando cum eo locutus est, ut castellum illud destrueretur. Ob Beneventanorum enim guerram, et inimicitiam civitatis, castellum illud Robertus ipse construxerat mirabile, valdeque laboriosum. Ex cujus castri residentibus multa cives opprobria, damnorumque copiam perpessi fuerant, ita quidem, quod quidam concivium pro ipsius castelli aedificio praedia, et possessiones, quas circa eumdem montem [Col. 1155B] habuerunt, perdidere. Castello itaque mirabiliter constructo, illic residentes cum ipsius Roberti servientibus quandoque Beneventanos capiebant; quandoque, quod crudelius est, peregrinis vitam cum eorum bonis auferebant. Praedictus igitur apostolicus haec Romae audiens Robertum illum excommunicavit, donec castellum illud civitati contrarium delevisset, quod facere ipse Robertus contempsit. Quid plura? Landulphus ipse de Graeca comestabulus ordinatus, cum praedicto Roberto pactum incipiens, ipse quod cum praedicto papa facere noluerat, castellum illud destruxit, et funditus delevit, duobus videlicet equis optimis, et ducentis solidis datis. Deinde Landulphus ipse comestabulus pactum cum comite Jordano sacramento affirmans, quotidie virtutibus, [Col. 1155C] et laudis praeconio attollebatur.

Robertus itaque princeps, et Robertus, et Jordanus comites castellum illud sic destructum, et Landulphum illum comestabulum de die in diem virtute et divitiis repleri aspicientes, invidiae zelo ex odio Longobardorum perculsi, putantes se illius prudentia exhaeredari, cum omnibus Normandis ex omni parte vicinantibus conjuravere, affirmantes se guerram Beneventi facturos, et praedam, donec Landulphus ipse Beneventanorum comestabulus videretur. Sacramento ipso taliter confirmato innumeris cum militibus et peditibus super Beneventum venerunt, duodecimo die intrante mensis Augusti, et in monte, qui Guardia dicitur, die una tantum, ac nocte castrametati sunt, credentes et illum ejicere, et civitatem [Col. 1155D] omnino depopulari; sed die ipso, quo applicuerunt, bellum inchoantes et superati sunt, et quidam eorum capti. Nocte autem insecuta, timore coelesti, et Beneventanorum terribiliter commoti, more latronum per devia fugientes, existimabant se nocte ipsa a Beneventanis capi, et turpiter teneri. Ita quidem, ut sicut ex ore eorum complurium narrantium auditum est, si comestabulus ipse cum Beneventanorum et militum caterva Ecclesiam S. Angeli ad crucem transcenderet, vel vocis alicujus sonitus audiretur et hostes, et hostium apparatus stipendia Beneventanorum [Col. 1156A] in manibus procul dubio traderentur.

Illis autem Normandis sic abeuntibus, Landulphus ipse de Graeca comestabulus, inimicorum non ferens impugnationes, vicem reddens pro acceptis, haud mora, militum fere centum et octuaginta numero armatorum collecto, et civium circiter quatuor millia multitudine congregata, castellum, quod Terrarubea dicitur, adivit, quod igne ferroque terra tenus prostravit: ipsiusque castri incendio Robertus quidam de Sicilia dictus, combustus obiit; sicque innumerabilem animalium, et aliarum rerum substantiam Beneventum magno cum gaudio perduxere. Non post multum vero temporis iterum collecta equitum et concivium cohorte, Landulphus ipse castellum apicem insilivit, cujus castri, et molendina [Col. 1156B] destruxit, et praedam animalium secum gaudens asportavit.

His omnibus ita perfectis, guerra Normandorum quorum mentionem fecimus, durius incepta est; in qua Landulphus innumeram auri et argenti copiam et equorum distribuit. Interea dum comestabulus ipse cum militum caterva prope pontem Serretellae pro inimicorum insidiis custodisset, en adsunt equites Roberti comitis fere quinquaginta, qui et pro dolo civitatis inter fruteta morabantur. Quid dicam? insidiis ex ultraque parte propalatis, conflictus inter eos habitus est. Tandem Dei misericordia superveniente, pars inimicorum terga vertens, in fugam conversa est, adeo quod de eorum equitibus duodecim captivos comestabulus ipse cum armis omnibus [Col. 1156C] eorum duxit. Praeterea sicut diximus, guerra ex utraque parte fortiter inchoata, saepissime hinc et inde depraedatum est. Contigit autem die quadam, Rao, qui erat dominus castelli Ceppalunis, cum Landulpho Burrello, et aliis fere centum quinquaginta militibus, et peditum multitudine ad frangendam, ut ita dicam, arcaturiam ivit [(5) 1Kb] . Cumque comestabulus sic frangentes eos flumen Sabbati vidisset, tantam non ferens audaciam, in medium campi ad ecclesiam Sanctorum septem Fratrum, stipatus militum collegio exiit; ubi ad invicem decertatum est; sed, peccatis supervenientibus, pars comestabuli ab insidiis inimicorum decepta, per planitiem illam persecuta corruit; ita quod duodecim milites civitatis nobiles cum omni armorum apparatu retenti [Col. 1156D] sunt.

Istis omnibus, et aliis sic decursis, inimici omnes, qui pro guerra conjuraverant, videntes comestabulum ipsum colla eis non flectentem, eis potius minari, et Beneventanos eum, et ejus praecepta jugiter sectari, coeperunt civitatem plus solito distringere, praecipientes ut omnes, quas possent, vineae circum astantes inciderentur. Quod et factum est: insuper pauperes, aliosque viros, quos invenirent, caperent: sententia quorum divulgata, plerique hominum capti sunt.

[Col. 1157A] Anno 1114, mense Martio, VII indictionis, dum vineae sic incidebantur, et capiebantur homines, Beneventanorum quidam, invidiae gladio compulsi miserunt ad praedictum papam Landulphum archiepiscopum, et Rachisium Sancti Modesti abbatem, ut ei necessitatem ex omni parte, quam patiebantur, intimarent. Ipsi autem abeuntes, quam viderant afflictionem domino papae patefecerunt, eum lacrymando precantes, ut gregi commisso sicut pastor bonus subvenire dignaretur. Necessitate autem domino papae ostensa, eis praecepit [(6) 1Kb] , ut pacem civitati, prout melius potuissent, facerent, et pauperibus subvenirent, ne Petrus apostolus civitatem acquisitam occasione perderet; quidquid autem de pacis consilio invenissent, ipsi remitterent. Archiepiscopus [Col. 1157B] vero Roma reversus aliter quam acceperat, faciens, misit Landulpho comestabulo dicens, ut condolens necessitati pauperum comestabiliam deponeret, quoadusque dominus papa Beneventum veniret. Postea vero aut pretio, servitiisque, seu civium precibus papam ipsum precarentur, eumque honori pristino redderent: dummodo Normandi pacem facere nolint, sacramento, ut dictum est, eorum interveniente. Landulphus autem comestabulus hoc audiens, in sacro Beneventano palatio coram B. Petri fidelibus respondens, ait se nunquam comestabiliam dimissurum, nisi manu ad manum captus esset, et per vim retentus. Insuper videre vellet, quam Normandi pacem Beneventanis facere voluissent, et domino papae pacem ipsam descriptam [Col. 1157C] delegaret; quidquid autem de pace praeciperet, vel de comestabilia ponenda ipse dominus papa coram omnibus faceret se exsecuturum. Qualiter autem in sacro Beneventano palatio comestabulus ipse adfuerit, retexam: Cum, sicut praelatum est, archiepiscopus Roma reversus fuisset, cum quo et Petrus Portuensis episcopus, et Romualdus diaconus, sanctae Romanae sedis cardinales ab ipso papa missi pro pace invenienda fuissent, absque mora, in ipso eorum adventu, eisque nondum hospitatis, populus ferina mente commotus palatii Dacomarii, in quo comestabulus habitabat, ascendens vociferabatur, dicens, quod pacem desideratam, nisi cito feceritis, omnino gladiis acceptis per plateas moriremur: Insuper minas, et opprobria comestabulo inferebant, [Col. 1157D] dicentes, eos pro unius hominis comestabilia guerram passuros non esse, et sic turpiter vitam finire. Alia quidem die surgente, pars archiepiscopi arma et belli apparatus super campanili imposuit, quatenus Landulphum armis, et lapidibus debellatum ejicerent. Seditionem itaque populi Portuensis episcopus deprehendens cum eodem comestabulo, et fidelibus B. Petri curiam principis advenit, ibique in conspectu omnium taliter allocutus est: »Afflictionem, [Col. 1158A] et famis penuriam, quam diu pro fidelitate B. Petri passi estis, et patimini, dominus noster papa, et a quibusdam audivit, et ab archiepiscopo deprehendit; unde sciatis eum toto mentis affectu contristari, et super audita mirabiliter dolere. Idcirco nos, et archiepiscopum vestrum delegavit, quatenus, Deo adjuvante, pacem consequi valeatis. Propterea fidelitatem vestram monemus orando, ne superbia aut furore moveamini, dum nos cum aliis sapientibus viris, pacis consilium vobis necessarium invenire possimus, tam enim grave, et laboriosum negotium nemo praecipiti animo agere poterit. Ideo nemo armis superveniat, quatenus, si Deo placuerit, pacem, omni furore deposito, invenire mereamur.« Haec, et alia hujusmodi eo loquente, vox populi ad [Col. 1158B] sidera tollitur dicentis: »Orationes istas, quas funditis, nos ullo modo audire non possumus, nisi pacem citissime nobis dederitis.« Tunc alio die adveniente, populus dilationes, et inducias, quas ponebant, non ferens, domum Persici judicis aggreditur, quam ex toto destruxisset, sed quorumdam amicorum auxilio evasit. Portuensis igitur episcopus seditionem populi placare non valens, aurora alterius diei surgente recessit, comestabulo praecipiens, ut palatium principis ascenderet, et sic populi saevientis rumorem evaderet: qui jussui ejus favens, taliter sacrum palatium habitavit. Sed redeamus ad causam.

Archiepiscopus autem dicta comestabuli audiens pacis firmamentum ordinatim describens, sicut postulaverat, [Col. 1158C] ei mandavit. Audita namque serie scripturae pacem continentis, ait comestabulus. En pacis firmamentum optimum est; nunc Domino nostro mittatur, et sicut imperaverit, assequamur. Interea archiepiscopus ipse, et vir quidam nomine Fulco, in episcopio saepe complures civium convocans dicebat: »Nos domino papae vestram patefecimus necessitatem, a quo et accipimus, ut finem cum Normandis faceremus; idcirco superfluum videtur pacem descriptam ad eum remitti. Civium vero quidam aliarum inimicitiarum odio repleti, animos aliorum incitantes palam exclamabant, se pro illius comestabilia guerram passuros non esse. Consilio habito conjuraverunt intra episcopium, quod Landulphum illum de Graeca comestabulum esse non [Col. 1158D] consentient, exin, et dum dominus papa cum consilio Normandorum illum honori non reddidisset. Sacramento taliter eo invento, archiepiscopus praedicto comestabulo episcopum Abellinensem, et quosdam presbyterorum misit, ut honorem dimitteret, sicut dictum est, qui et similiter respondit. Deinde alia Sabbati XIV die intrante mensis Martii comestabulus cum suorum caterva armatus in medium plateae exivit dicens: Quod videre vellem eos, qui [Col. 1159A] me de palatio et honore ejicere minantur. Laudabilius quidem est sic animam reddere, quam ita turpiter, aut auri pondere promisso obstrictum, honorem acceptum dimittere. Audito igitur archiepiscopus belli apparatu, et campana palatii tristiter sonante, suos jussit vocari fautores, ut cum Normandis, quam posuerant pacem firmarent; si autem comestabulus ipse resistere vellet, paratos eos haberet. Interim pars archiepiscopi domum cujusdam fidelis comestabuli aggreditur, quia eis non consentiebat; quod comestabulus audiens, ut domum aggressam defenderet properavit, sicque eo viso bellum inceptum est civile, intantum quod alii per campanilia, alii per tecta domorum, atque alii per plateas pugnarent. Postremo pars archiepiscopi, [Col. 1159B] fortuna conversa, victoriam capiens, comestabulum illum cum suis usque ad palatium principis secuta est, quosdam autem ex utraque parte vidimus vulneratos. Comestabulus itaque se in palatio recipiens parumper ibi moratus est, donec archiepiscopus ei fidem dare deberet in persona videlicet sua, et suorum sequentium. Cives interea protelationem hanc non ferentes, et quod sitibundo pectore pacem quaerebant optatam, ei lapidibus minabantur, ut si cito de palatio non descenderet, eum vi caperent, et membratim illum perimissent. Ipse autem Landulphus se circumventum aspiciens, se archiepiscopo, et civibus reddidit: insuper jurejurando firmavit, quod comestabiliam, et rectoraticum, aut aliquam baliam publicam non acciperet, nisi bona [Col. 1159C] voluntate archiepiscopi, et Roffredi archipresbyteri, et Arechisii archidiaconi, et Roffridi Foligaderisii, et Roffridi a Porta aurea [(7) 2Kb] , et Gervasii, et Vitalis filii Joannis Galli, et quod malum meritum archiepiscopo, et omnibus Beneventanis non redderet, et si aliquis reddere vellet, disturbaret sine fraude, et malo ingenio. Quo facto, et a militibus, qui eum secuti sunt, hujusmodi fides accepta est, et sic unusquisque ad propria remeavit, et Landulphus ille de Graeca domum posita comestabilia secessit, videlicet eodem mense Martio, quo ordinatus est, descendit, unius solummodo anni spatio in honore perseverans. Alia autem die surgente Dominica, postquam haec peracta sunt, comes adveniens Robertus, [Col. 1159D] cum militum, et peditum multitudine in capite Pontis majoris sacramento ipse, et Rao dominus [Col. 1160A] Ceppalonis, et Ugo de Castellopotonis pacem promissam cunctis vitae eorum diebus, confirmaverunt. Idipsum etiam Jordanus comes, et Robertus Sclavus, et Girardus de la Marra juraverunt. Cumque sicut supra relatum est archiepiscopus in persona comestabuli, et aliorum videlicet militum, peditumque, velut ipse postulaverat, securitatis verba dedisset, domum honore posito adiit, ipso namque archiepiscopo, et Beneventanis videbatur, quod pacem diu desideratam lucrarentur. Deinde comestabulus securitate accepta domi residens existimabat nihil aliud procul dubio agere, quam erga suam animam securiter impendere, erat enim, ut fati sumus, graviter vulneratus. Amici igitur ejus, et B. Petri fideles, quorum mens super illius contumelias [Col. 1160B] injuriasque fideliter contristabatur, die noctuque, licet non in propatulo eum solabantur; hortantes, ne animus ejus circa accepta tristis foret, cum haec quae viderant, quaeque facta super eo fuerant, pro Beati Petri fidelitate perpessus fuisset. Archiepiscopus autem, ejusque fautores haec audientes, suspicione quadam repleti, sperantes Landulphum consilium pro comestabilia reintegranda accipere, ei saepe, saepiusque miserunt, ut civitatem exiret, et amicorum consortia desereret, dum dominus papa eum, qualiter praemissum est, honori solito reddidisset. Tunc comestabulus verba ferentibus, aliisque concivibus palam exclamabat: Quod super hujusmodi verbis miramur omnino, cum ab omni Beneventanorum coetu coactus comestabiliam [Col. 1160C] dimiserim, et promissam ab archiepiscopo securitatem circa nos versari quoquomodo non viderim. Tandem comestabulus populi saevientis videns pertinaciam, magis magisque inflammari, consilio habito die Dominica in Ramis palmarum, aurora scilicet surgente, Montemfuscum paucis cum militibus expetivit. Deinde archipraesulis conjuratio nondum perfidiae inchoatae fidem tribuens, Joannem, et Persicum judices, aliosque nobilium et bonorum hominum sacramento perstrinxit, quo comestabulus ipse juraverat, aliosque civium, timore omni remoto, putant eos inimicitiarum merita eis retribuere allegavit. Cumque istiusmodi facti, ultra quam credi potest, nefandi, praedicti apostolici aures fama tetigisset, [Col. 1160D] tactus dolore intrinsecus super dilecti filii sui comestabuli expulsione, lacrymis, sicut audivimus, [Col. 1161A] manantibus, spiritu infremuit, qui confestim archipraesulem Landulphum ab omni quod acceperat a sede Romana officio coram omnibus deposuit, similiterque omnes suos sequaces anathematis vinculo, donec satisfecerint, alligavit. Sed si lectoris charitati asperum non videbitur, quid post illatam excommunicationem actum Beneventi sit, non praetereundum exarabo. Deum enim testor, nihil aliud posuisse, praeter quod viderim, et quod audiverim scripsisse.

Tali igitur anathematis sententia in B. Petri adversarios longe lateque divulgata, delegavit praefatus apostolicus Beneventum Anastasium . . . . . et Albanensem episcopum, cardinales Romanae sedis idoneos [(8) 1Kb] , cupiens, quid Beneventanus populus in animo haberet cognoscere. Cardinalibus autem ipsis [Col. 1161B] hospitatis, triduo post coetus omnis Beneventanorum in sacro Beneventano palatio convenit, ibique omnia qualiter Beneventi acciderant negotia, et guerrae origo surrexerat coram cardinalibus illis radicitus recitatum est. Quibus auditis, Anastasius in verba prorumpens inquit: »Ad videnda, domini et fratres, Romae quae audierat dominus papa noster negotia, et investiganda nos praecepto, sciatis esse delegatos. Unde prout melius, Deo annuente, poterimus, circa pacis, et utilitatis vestrae proficuum nos die noctuque consilium, et auxilium praebebimus.« Istis et his similibus taliter prolatis, unusquisque ad propria remeavit. Diebus autem non multis elapsis, vir ille, [Col. 1162A] cujus mentionem fecimus, nomine Fulco, ex hujus saeculi ergastulo, anathematis vinculo irretitus, heu! miser, migravit. His taliter actis, cardinalis ipse Romam tetendit: cumque cardinalis ipse Anastasius Romam peteret, dominus papa Paschalis, archiepiscopis, episcopis, episcopis et abbatibus congregatis, mense Octobri post primum ejus regressum adveniente, Ceperani concilium constituit, ad cujus sacri conventus frequentiam Guillelmus dux, et Robertus princeps, mille fere equitum numero congregato perrexere. Landulphus vero de Graeca comestabulas litteris domini papae specialibus ad idem sacrum concilium accersitus honorifice commeavit. Qui a domino papa officiosissime susceptus est: hic namque fraudem devitans Normandorum navigio quodam securiter transfretavit. Jordanus autem comes, timens, [Col. 1162B] multorum suorum pondere delictorum oneratus, ad tale tantumque concilium pergere, legatos suos direxit. Archiepiscopus vero Landulphus suffraganeis suis convocatis, innumeraque auri et argenti copia congregata, cum comite Roberto ad conventum illum tetendit. Talibus igitur, et tantis patribus proceribusque congregatis, in medio conventus ipsius, dividelicet Sabbati ducatum Apuliae, Calabriae, et Siciliae duci praefato apostolicus concessit [(9) 4Kb] . Concilio itaque mirabiliter ordinato, apostolicus ipse coram omnibus super Landulpho archipraesule lacrymabiliter, et quod comestabulum suum expulisset Landulphum, et quod litteris suis vocatum ad eum ire [Col. 1163A] contempsisset, condolens conquerebatur. Ipse vero archipraesul nolens, imo timens conventum illum sine loci et officii restitutione ingredi, apud insulam Ceperani proximam hospitatus est. At ubi apostolicum conquerentem ipse comperiit, quosdam Romanorum, et praefectum etiam vocari jussit, ut videlicet, utcunque potuissent, misericordiam a domino papa pro eo impetrarent: quinetiam dicebat archiepiscopus se domino papae ex omnibus illatis querimoniis satisfacturum, dummodo ei locum concilii, et officium restitueret. Hoc apostolicus audito, consilio habito, et locum, et officium ei reintegravit; cumque taliter restitutus fuisset, absque mora, conventum illum, die videlicet lunae, cum comite Roberto adivit. Quid plura? eum reintegratum per diaconum [Col. 1163B] quemdam ad faciendam justitiam in praesentiarum apostolicus vocari praecepit. Qui continuo surgens voce lacrymabili coram omnibus respondens inquit: »Primitus gratias ago Deo, et B. Petro, et tibi domino nostro papae Paschali de restitutione loci, et officii: nunc autem, domine Pater, vestram imploro paternitatem, ut misericordiam super me, quem Sanctitas vestra apud Beneventanam sedem plantavit, habeatis.« Apostolicus autem hoc audiens: »Unde vis,« inquit, »ut misericordiam super vobis habeamus?« et archipraesul: »Domine, quia audivi vos erga me indignatos esse, quod cum me litteris vestris accersiri jussistis, curiam vestram non adveni.« Et apostolicus: »Quare,« inquit, »ut ipse asseris, vocatus curiam non advenisti?« Ad [Col. 1163C] haec archiepiscopus: »Domine,« inquit, »Pater, timore coactus vestrae indignationis, et quorumdam minantium, non adveni vocatus, et quod legatos meos episcopos quidem non accepisti, et alium quemdam, quem prius direxeram, adversarii nostri verberibus afflixere.« Ad haec apostolicus: »Legatos tuos, quos dicis episcopos, idcirco non exaudivi, quia justitiae faciendae verba non dixerant, imo mercedis causa pro vobis, venerant. Legatum autem alium, quem verberatum profiteris, nec vidi, neque ejus fama ullo modo ad nos pervenit.« Cumque archiepiscopus ipse ex omni parte detentum se veris aspexisset responsionibus, aliam adinvenit excusationem, dicens: »Domine Pater, terminum competentem mihi veniendi non tribuisti, unde, venire nec [Col. 1163D] potui; nec, ut dixi, metu compulsus ausus fui. Et apostolicus: »Sed quia litteras nostras contempsisti, asseris te nunc non pro contemptu, metu autem ad nos non venisse. Competentem enim terminum veniendi procul dubio largitus fui, ab Idibus scilicet Aprilis, et sex mensium spatio interposito.« Unde litteras vocationis in medio legi praecepit.: »Verumtamen isti nostri deliberent, et quam dicis excusationem [Col. 1164A] canonicam fuisse, discernant.« Et praecepit quibusdam cardinalibus quidem et archiepiscopis, Romanae sedis judicibus, ut in partem semoti super hujusmodi excusationem archipraesulis sententiam extenderent. At ipsi, in partem euntes, sententiam illam diu ventilantes, taliter in conspectu omnium regressi judices ipsi protulerunt: »Domine archiepiscope Beneventane, quoniam non pro contemptu, sed metu asseris vocatus ad curiam, te non venisse, dicimus, et judicamus hanc canonicam non esse excusationem;« judicio etenim talium tantorumque Patrum extenso, capitula sanctorum Patrum praedicatorum coram omnibus exhiberi, et legi apostolicus praecepit [(10) 1Kb] , confirmata scilicet in conventibus, et super contemptoribus ordinata. His ita perfectis, [Col. 1164B] super tanto et tali negotio a cardinalibus et episcopis diu ventilatum est. Sed quid plura? Diaconus eum iterato ad justitiam vocavit faciendam, qui continuo surgens: »Unde,« inquit,« et de quo accusor?« Et apostolicus: »Quia suscepisti regalia beati Petri extra nostram voluntatem, et claves tenuisti portarum, et palatium invasisti, et Landulphum expulisti, et galeam sumpsisti, et clypeum, et Fulconem illum ad sacramentum impulisti.« Hoc ipse archiepiscopus audito respondit: »Vere regalia beati Petri non alia de causa accepi, nisi vestra pro fidelitate. Nam cum Beneventi aderas, civitatem mihi commendasti. Portarum vero claves non ego susceperam, hunc sane, qui eas retinet, fidelem tuum omnino confitemur. Clypeum profecto non [Col. 1164C] accepi, galeam quidem tuli capitis pro munitione, ne aliquo lapide opprimerer. Normandos, ut dixistis, non introduxi; Longobardos vero sexdecim pro auxilio populi civitatem ingredi feci. Sacramentum Fulconis jussu meo factum fuisse, et populi jusjurandum denego.« His omnibus apostolicus auditis, cardinalibus iterum, et praefatis judicibus praecepit, ut super omnibus istis, et super contemptu sententiam exprimerent. Cumque archiepiscopus ipse hujusmodi praeceptum, ut ita dicam, terribile audisset, Guillelmum ducem supra memoratum, et Robertum principem, et Petrum filium Leonis, nec non et episcopos exorabat dicens: »Domini proceres, et episcopi confratres, dominum nostrum papam Paschalem, precor, [Col. 1164D] orate, ne me in conspectu omnium taliter confundat, et dedecoratum dimittat; si vero ejus clementiae placuerit, exsilium petam, vel mare transfretabo [(11) 3Kb] .« Tunc proceres ipsi euntes pedibus domini papae advoluti, sicut archiepiscopus rogaverat, deprecati sunt, quod minime obtinere valuerunt. At ipsi judices ex praecepto euntes, licet dolendo, et protelando reversi tale super Landulpho dedere judicium. Judicibus enim ipsis, ut dixi, moram facientibus super [Col. 1165A] sententia, praecepit apostolicus adjurando, ut per fidem quam B. Petro, et ei deberent, quod canonicum esset dicendum, dicerent. At episcopus Portuensis primus omnium, licet aegre et tantae sententiae dolore turbatus, ait: »Quoniam regalia beati Petri suscepisti, et claves portarum tenuisti et, palatium invasisti, et Landulphum expulisti, et curiam venire vocatus contempsisti, judicamus super vos depositionis sententiam, quia contra beatum Petrum, et dominum nostrum papam fecisti.« Idipsum Capuanus archiepiscopus, et Gregorius cardinalis affirmavere. Volentibus autem aliis judicibus eamdem confirmare sententiam, Landulphus ipse e medio conventus illius timore coactus, et sententiae talis gladio perculsus, surrexit. O qualem, si interesses lector, fletum [Col. 1165B] videres, et Landulphi illius pallidum aspiceres vultum: cum ex ore tantorum judicum, qui decoratus [Col. 1166A] Beneventana sede, et prae aliis gloriosus ubique fuerat, deponebatur. Quid dicam? subsellio ejus levato, metuendum illud concilium, ut mente captus, dereliquit.

Hoc anno Ecclesia B. Mariae de episcopio ampliata est per consilium Landulphi de Graeca. Hoc anno Landulphus Beneventanus archiepiscopus captus est, et Landulphus de Graeca, qui expulsus fuit de civitate Beneventana, reversus est, accepta comestabilia.

His omnibus, et aliis ita peractis [(12) 3Kb] , apostolicus ipse IX Kalendas Septembris Trojam tetendit, ibique concilium statuit, et firmavit [(13) 4Kb] , ad cujus sacri conventus praesentiam fere omnes Apuliae proceres, archiepiscopi, et episcopi convenerunt. [Col. 1166B] Conventu itaque sancte ordinato, inter caetera quae ibi composita sunt, treuga Dei statuta est, adeo [Col. 1167A] quod comes Jordanus, et comes de Lauritello, et alii barones Apuliae sacramento in praesentiarum firmaverunt treugam Dei [(14) 2Kb] extunc, et spatio annorum trium fore tenendam et custodiendam; sicque confirmato concilio, et pie finito, papa Beneventum, tertio die intrante mensis Septembris, reversus est. Deinde apostolicus ipse civitatis negotia, quae imminebant dijudicans, Romam reversus est septimo Kal. Octobris. Qui tunc monasterium Sancti Vincentii dedicavit.

Anno 1116 ab Incarnatione Domini nostri Jesu Christi, et XVII anno pontificatus Domini Paschalis II, summi pontificis, et universalis papae, mense Martio IX indictionis, dominus noster praedictus apostolicus Romae synodum statuit. Et hoc anno praefectus urbis Romae mense quidem Martio obiit [Col. 1167B] [(15) 1Kb] , post cujus mortem civile bellum terribiliter ortum est, eo quod Romani audierant, quod Petrus, filius Leonis, apostolici consilio, filium suum praefectum ordinare vellet. Unde Romanorum populus praefecti defuncti filium ad praefecturae honorem erexerunt. Quo ordinato, ad praedictum papam Paschalem miserunt, suppliciter postulantes, quatenus eorum ordinationi assensum ipse praeberet, et corroboraret. Apostolicus autem nullo modo eis assensum tribuit. Romani itaque haec agnoscentes, conjuratione facta, mirabilia domorum aedificia, et turres complures radicitus prostraverunt; eorum quidem, qui cum Petro Leonis ad id faciendum conjurabant. Unde factum est, ut Ptolemaeus, praefecti avunculus, [Col. 1168A] et alii barones apostolici castra invaderent, et tenorent. Contigit autem die quadam, quod praefectus ipse militum fere quinquaginta collegio stipatus ad explorandum milites, quos apostolicus miserat, extra urbem perrexisset. Comestabulus autem apostolicus hoc deprehendens, ex improviso eos aggreditur, prostravit, et praefectum comprehendit. Ptolemaeus igitur memorati nepotis captionem audiens, absque mora militibus sumptis, papae praefatum comestabulum invadens, nepotem, qui captivus ferebatur, absolvit, et secum gaudens ad propria perduxit. Dum haec et alia Romae agerentur, praefatus apostolicus Urbe exivit, qui apud castrum quoddam, Setium nomine, commoratus est. Viderat siquidem seditionem illam magis, ac magis inflammari, et Petrum Leonis de die in diem acriter [Col. 1168B] expugnari. Diebus autem non multis clapsis, apostolicus ipse seditionem illam placari, et minui aspiciens, consilio accepto, militibus collectis, Romam ingressus est, deinde palatium Lateranense ingreditur, ibique missarum solemnia decantavit. Cum autem ipse urbem ingressus fuisset, Romanorum coetus, qui ei rebellis exstiterat, fere ad ejus imperium et voluntatem conversus est; sicque apostolicus ipse tranquillitate inventa Romam securus habitavit. His taliter actis, praedictus apostolicus Landulphum, quem deposuerat, undecimo die intrante mensis Augusti, redintegravit ad archiepiscopatum.

Anno 1117 Dominicae Incarnationis, et XVIII pontificatus [Col. 1169A] domini Paschalis, mense Aprili ipse papa synodum Beneventi celebravit [(16) 4Kb] .

Hoc anno Riso Barensis archiepiscopus ab Argyro, cive Barensi, trucidatus est in via Canusina.

Hoc anno Paschalis papa obiit undecimo Kalendas Februarii, et Gelasius papa eligitur.

Anno 1118 ab Incarnatione Domini nostri Jesu Christi, et anno primo pontificatus domini Gelasii II, summi pontificis, et universalis papae, mense Martio, XI indictionis: Factum est, cum praefatus pontifex Gelasius ad pontificale solium fere totius populi Romani unanimi voto, et concordia eligeretur, archiepiscopis, episcopis et abbatibus circa Romanam sedem morantibus, missos Apuliae quoque partibus delegavit, ut ad ejus consecrationis diem convenirent. [Col. 1169B] Erat quippe, ut retulimus, cum electus fuit, diaconus, et cancellarius; qui quidem non nisi in canonico jejunii tempore constituto consecrari poterat. Legatione itaque accepta, episcopus Trojanae, [Col. 1170A] archiepiscopus Sipontinae civitatis, et alii complures ad ipsius consecrationis solemnitatem properaverunt. Sed priusquam memoratus electus Gelasius consecrationis acciperet dignitatem, rex praefatus Henricus, instructis insidiis, noctis silentio Romam ingreditur mensis Martii secundo die ingrediente. Apostolicus itaque regis ipsius ingressum sic latenter deprehendens, reminiscens qualiter rex ipse dominum papam Paschalem ejus praedecessorem, et cardinales fraude, et dolo cepisset, absque mora cardinalibus convocatis, fluvium Tiberis ingressus est; deinde prosperis ventis mare sulcantes pervenerunt Calenum [(17) 3Kb] . Rex autem apostolici egressum cognoscens, ei apud Calenum delegavit quatenus urbem reverteretur, quoniam ad ejus consecrationem [Col. 1170B] libentissime interesse, et corroborare desideraret. Pontifex autem Gelasius nequitiam ejus, et perfidiae telum longe, lateque cognoscens: »Miramur, inquit, super talis tantique viri legationibus, [Col. 1171A] cum ad nos venturum se die resurrectionis nuper transmiserit. Nunc vero nocturno tempore, et ante condictum tempus comperimus eum adventasse. Ego vero, Deo annuente, consecrationis accipiam firmitatem. Dehinc me, ubicunque voluerit, paratum ad propositum negotiationis inveniet.« Quo audito, qui missi fuerant, ad regem reversi sunt festinanter, atque omnia, quae a praedicto pontifice audierant, regi renuntiaverunt. Deinde electus ille Gelasius die constituto a cardinalibus, qui cum eo exierant, canonice et ordinate consecratus est apud Calenum, mense Martio superius memorato. Rex autem pontificis ipsius responsum audiens, pestifero invento consilio, archiepiscopum quemdam Hispanum in pontificem, et ut ita dicam, invasorem Ecclesiae constituit, [Col. 1171B] et consecravit. O nefas et terribile periculum! rex ille, qui Romanae sedis, et totius catholicae Ecclesiae defensor et adjutor fieri deberet, novam haeresim, et dira morti genera per universum orbem induxit. Romanorum igitur complures, quorum mens erga Ecclesiae Romanae fidelitatem fixa manebat, visa hujusmodi haeresi et cognita, aiebant: »Heu miseri! cum nos ex longo nostrorum patrum vetusto ritu sine alicujus regis adventu, et licentia, pastorem eligebamus, consecrabamus, quem volebamus, nunc autem sine regis permissu jam amplius alium neque eligere, neque consecrare ausi erimus.« Deinde praefatus, et alii Romanorum nobiles [(18) 2Kb] , Gelasio canonice ordinato, apud Calenum, legaverunt dicentes: »Vestrae notescat Paternitati, Pater et domine, nos [Col. 1171C] et nostros amicos consecrationi illius excommunicati viri in pontificem scelestum constituti, nullatenus consilii, et auxilii manus dedisse. Et sciatis, quoniam, Deo opitulante, regis illius, viri iniquissimi machinationes, et consilia in proximo delebuntur, et vos, Deo propitio, erroris et malignitatis destructor ad sedem propriam, et locum cum laetitia, et honore revertemini.« His taliter actis, praedictus Landulphus de Graeca, olim Beneventanus comestabulus, litteras suas apud memoratum Gelasium notificando, rectorem Stephanum Beneventanum, ex [Col. 1172A] quo ipse depositus fuerat, justitiam egentibus non fecisse, insuper etiam domos suas, et possessiones a Beneventanis dirutas nuntiavit.

Hoc anno praedictus papa Gelasius Gallias ivit secundo die mensis Septembris intrante, et Pisas applicuit: cumque, sicut relatum est, pontifex Gelasius apud civitatem Pisanam ivisset, et archiepiscopum civitatis consecrasset, inito consilio, navem ingressus est; deinde, divina gubernante clementia, ventis secundis, ultramontanas partes transfretavit. Continuo archiepiscopi omnes et episcopi, proceresque alii gaudio eum ineffabili, et honore immenso susceperunt. Taliter igitur Gelasius acceptus, cum praedicto Anglorum rege confabulatus est [(19) 1Kb] . Dehinc apostolicus ipse stabilivit, ut in sequenti mense [Col. 1172B] Martio synodum cum patribus Franciae, Theutonicisque celebraret, ibique de sacerdotii, et regni discidio, longe lateque habito, Spiritu sancto mediante, loquerentur. Quantas autem divitias, et munera argenti, et auri partibus in illis apostolicus ille lucratus est, si sigillatum describere vellem, prius me tempus desereret, quam copia recitandi. Sed antequam terminus statutus synodum celebrandi advenisset, apud monasterium S. Petri, quod vocatur Clunia, ubi diligenter morabatur, aegritudinis mole detentus est. Confestim se infirmitatis validae dissolutione teneri persentiens [(20) 1Kb] , Palestrinum acciri jussit episcopum, et imponere illi tanti honoris culmen Romanae sedis satagebat. Praevidebat enim se, ut fragilitatis est, corpore dissolvi. Audiens itaque [Col. 1172C] episcopus ipse hujusmodi verba pontificem proferentem: »Absit, inquit, omnino absit, ut tanti honoris ponderisque cacumen indignus ego, et infelix suscipiam! praecipue cum auxilio Dei, et saecularium virtute divitiarum, Romana sedes temporibus nostris, sub persecutionis flagello dedita, defendi oporteat, et muniri. Si vero meis acquiescere velitis consiliis, Viennensem archiepiscopum, virum utique religiosum, prudentisque animi, et saecularibus ornatum virtutibus, ad tale tantumque patrocinium eligamus. Dei namque consilio, et beati Petri meritis, et viri [Col. 1173A] hujus solatio Romanam sedem sub tantae persecutionis periculo diutissime oppressam, credimus ad serenitatem, triumphumque sublevari.« Quid multa? et Gelasio pontifici infirmanti, et caeteris cardinalibus, aliisque omnibus episcopi sermo complacuit; nec mora, archiepiscopum illum accersiri jubent, ut dicta factis compleant, et perseverent. Quia vero vocatus viribus totis renuit, seseque tanti officii culmine indignum clamitabat, tamen coelesti clementia ordinante, ad pontificalem infulam, Gelasio aegrotante et volente, promovetur. Die vero altera adveniente, Gelasius pontifex, IV videlicet Kalendas Februarii, apud praedictum monasterium feliciter ex hujus mundi ergastulo migravit ad Dominum.

Protinus, consilio invento, cardinales, qui illic [Col. 1173B] aderant, Petro Portuensi episcopo, quem pontifex Gelasius Romae vicarium dimiserat, et ipsius Gelasii obitum, et qualiter archiepiscopum illum in pontificem Callistum elegerant, studiose delegaverunt. Portuensis autem episcopus, litteris acceptis, super ipsius apostolici morte lacrymis manantibus valde contristatus est. Illico cardinales cum eo manentes pluresque Romanorum fidelium convocans, capitolium ascendit, ibique litteras missas ostendit, et legi praecepit. Quibus lectis, una voce et concordia Dominum laudavere Omnipotentem, quod eis virum prudentem, et ornatum moribus in pontificem largitus est. De obitu vero apostolici Gelasii valde turbati sunt. His ita gestis, consilii studio invento, praefatus episcopus Landulpho Beneventano antistiti, et Ugoni [Col. 1173C] cardinali Beneventum regenti, clero, et populo Beneventano Gelasii mortem, et Callisti electionem ordinatim mittere curavit. Continuo Landulphus antistes, cives, presbyterosque omnes, et episcopii clericos ad sacrum fecit vocari palatium, ut eis ordinem rei annuntiaret, quibus accitis, litteras illas legi jussit, et exponi; nec mora, praedicti Callisti electionem unanimiter laudantes commendaverunt. Deinde Te Deum laudamus canendo proruperunt; sicque archiepiscopus ipse, et Ugo cardinalis, clericorumque turba copiosa, et civium multitudo a praedicto sacro palatio ad episcopium canendo descenderunt. Postea vero eminentiori loco antistes ille ascendens, cives exhortatus est, ut fidelitatis [Col. 1173D] manum erga Romanam sedem perpetuo conservarent. Quo facto, ad propria remearunt.

Anno 1119 et anno primo pontificatus domini Callisti secundi summi pontificis et universalis Papae. [Col. 1174A] mense Martio, XII indictionis, eodem mense Martio praedictus Beneventanus archiepiscopus videns civitatem variis praedarum afflictionibus ex omni parte confundi et devastari, suaeque parochiae ecclesias a raptoribus vexari quotidie, synodum, decimo die intrante mensis ejusdem Martii, celebravit [(21) 2Kb] Ad cujus sacri conventus praesentiam Tusculanus adfuit episcopus, et Ugo supranominatus cardinalis, et cardinalis alius, et Beneventanae sedis suffraganei circiter viginti, monasteriorum abbates sex adfuere. Inter caetera vero quae in ipso conventu statuta sunt, omnes male facientes Beneventi, et disturbantes mercatores ad civitatem venientes, et redeuntes, sub anathematis vinculo alligavit. Conventu itaque pie et ordinate finito, unusquisque ad propria repedavit:

[Col. 1174B] De guerra autem Jordanis comitis supra memorati (si vestrae placuerit charitati) et comitis Rainulphi aliquid succincte narrabo. Cumque jam, ut dictum est, Montismilitis castrum, et Montisaperti, destructum fuisset, praefatus Robertus de Montefusco castellum aliud, quod Tufum vocatur, saepissime aggressus est, qui vero, ut dominum castri, et habitatores terroribus variis commoverent, bellorum machinationibus assiduis acriter expugnavit. Deinde mortis inaudito nuntio, consilio invento, rusticorum sata, et vineas, silvasque igni, ferroque depopulatus est. Sata quidem rusticorum noviter aspersa, quod nunquam a saeculo auditum est, rastris et aratris iterato volvi, et devastari praecepit. Dominus autem [Col. 1174C] castri, Rao nomine, nec bellorum turbinibus, neque tali mortifera confusione turbatus, castrum illud viriliter, et animose tenuit Jordanis comitis ad fidelitatem. Praeterea Jordanis comitis patruus jam nominatus Robertus, quotidie adversus eum seditionum conventicula, et minarum jacula, ut erat viperei cordis, operabatur: saepissime namque cum comite Rainulpho, et Roberto dc Montefusco de ipsius Jordanis comitis infestationibus, et damnorum periculis confabulabatur. Tandem cordis sui silentia, quae jugiter meditabatur aperiens, castellum, quod Templanum vocatur, a comite Jordano expetiit, ut sic fidelis et amicus ejus diebus omnibus ipse permaneret. Agebat autem quod cuidam filio suo naturali, [Col. 1174D] quem diligebat, castrum illud sacramento comes ille firmaret. Comes autem haec audiens, mentis afflictione, ultra quam credi potest, perculsus, valde super his mirabatur. Continuo suos omnes vocari fecit [Col. 1175A] barones, et super hoc tanto, et tali negotio studiose ab illis consilium perquisivit. Illi vero comitis necessitates, quae supererant, et Roberti illius mentis perfidiam cognoscentes, et aliter erga comitis fidelitatem converti non posse aspicientes, ut petitionibus ejus usquequaque faveret, consilium tribuerunt. Ventilato itaque, et firmato concilio in praesentia Landulphi archiepiscopi et Ugonis cardinalis, aliorumque Beneventanorum procerum, qui ad tale tantumque spectaculum convenerant, petitiones cunctas illius adimplevit. Deinde sacramento medianto, comitis Jordani, fidelis et canonicus effectus est [(22) 1Kb] . His taliter actis, centum milites pro ejus servitio obtinuit. Continuo, vicem reddens pro acceptis, segetes omnes militum Montisfusci depopulatus est. [Col. 1175B] Contigit autem, dum die quadam Landulphus de Graeca, Montisfusci comestabulus, super castrum jam dictum, nomine Tufum, militum caterva stipatus tenderet, comes Jordanus occulte invigilans, eos aggreditur, prosternit, et duodecim milites illorum comprehendit, armis omnibus eorum acceptis, inter quos miles nomine Eternus, et Brianus captivi perducti sunt. Audiens autem Rainulphus comes fidelium suorum stragem immensam, et a comite Jordano ita superari non patiens, militum fere quadringentorum copiam, et peditum multitudinem congregavit. Quibus congregatis multoties minabatur se terram comitis Jordani ingressurum, et castrum aliquod ejus igni, ferroque consumere. Tandem militum peditumque manu illa assumpta Jordani comitis [Col. 1175C] terram ingressus est; nam sicut ipse saepius dixerat, non ausus est castellum illius aggredi, neque belli sonitum praeparare; sed ut nominis sui gloria levaretur, et comitem Jordanum terreret, confinia castelli, quod Pesclum nominatur, intravit, sicque nullo concursu suorum parato ad propria reversus est. Comes autem Jordanus, ut providi, et sapientis erat ingenii, Rainulphi comitis agnoscens proterviam; et hujusmodi audaciam non ex prudentum thesauris procedere, trecentorum militum caterva stipatus circa ejus confinia districte morabatur. Agebat quidem comitem illum non sic stulte sectari, sed munitiones suas, si oporteret, viriliter contueri.

Hoc anno XV, die intrante mensis Maii, Beneventanus archiepiscopus Landulphus [(23) 1Kb] supra memoratus, [Col. 1175D] consilio salutis invento, corpora sanctorum Martiani, Dori, Potiti et Prosperi, Felicis, Cerveli atque Stephani, quae prisco ex tempore non honestae [Col. 1176A] tumbae, qua jacuerant, coram omnibus propalavit. Corporibus namque illis taliter foras eductis, ex ossibus eorum duo in conspectu omnium civium antistes praefatus poni magna cum reverentia, ut crederent, praecepit. Fama igitur per civitatem ventilata, concursus magnus factus est virorum ac mulierum, et cursu praecipiti, oblationibus ossa illa lacrymando osculabantur; quae vero ossa sanctorum indignus ego osculatus sum. Biduo autem postquam corpora illa sanctorum foras educta sunt, praedictus antistes presbyteros omnes civitatis ad episcopium vocari praecepit, quatenus de tantorum sanctorum laudibus agendis colloquerentur. Continuo, consilio assumpto, dedit in mandatis, ut primum presbyteri Portae Summae ad episcopium jubilando, [Col. 1176B] cereis et lampadibus descenderent; et coram sanctorum ossibus laudes Deo, et eis decantarent. Secundo quidem presbyteri Portae aureae; tertio autem Portae Ruffinae; quarto Forenses; quinto civitatis novae; postremo vero civitatis totius presbyteri et viri, quatenus una in honore Dei et sanctorum illorum aggregati, Omnipotentis Dei misericordiam invocarent, ut eorum intercessionibus, delictorum veniam consequerentur. Presbyteri autem pastoris jussa audientes, sicut imperaverat, exsecuti sunt, et laudibus innumeris ordinatim ad sanctorum corpora descendebant. Virorum autem, et mulierum, et pauperum turbam canentium, quae praecedebat et sequebatur, cereis in altum positis et accensis, lector, si cerneres, de [Col. 1176C] tanto gaudio ultra humanum modum exsultares, et ex cordis profundo lacrymas rivo irriguo produceres; processionem enim insolitam cerneres, et quod a multis annorum spatiis inauditum est, Beneventana civitas ob sanctorum honorem, amoremque modo operata est. Regem quidem testor coelorum, quod si lingua triplicatos ederet sonos, et vox incessabili plectro promeretur, tanti gaudii pondus, et tantarum laudum densitatem nullo modo exarare valerem. Quis unquam civium tempore isto viventium, sic prorsus civitatem laetari, poterit recordari? Credo vero sub B. apostoli Bartholomaei patroni civitatis adventum, ita prorsus gaudio magno civitatem impletam fuisse. Nam, ut Beneventanorum memoria per duas generationes allevaretur, abbates [Col. 1176D] omnes Ecclesiarum studio magno lignorum machinationes mirabili constructas artificio composuerunt. Civitatis autem novae presbyteri, ut studiosiores prae [Col. 1177A] omnibus viderentur, lignorum machinam quamdam circumquaque cereis, lampadibusque immensis obductam, ad sanctorum corpora perduxere. Infra eam vero juvenes cum tympanis, cum citharis tinnientibus vidimus insultantes. Campanas namque et tintinnabula multa intra struem illam videbamus. Sacerdotes denique in albis vestiti, cum vexillis, et multo cereorum comitatu coram sanctorum ossibus decantabant. Novissime autem Archisius archidiaconus talem, tantamque per singulas civitatis parfes, partiumque angulos laetitiam insolitam fieri aspiciens, consilio accepto, mirabilem quamdam lignorum structuram pro ecclesiae Sancti Laurentii honore, quam regebat, et totius civitatis, praecepit componi; illic artifices multos, lector, si adesses, [Col. 1177B] conspiceres, ibi studii manus operantes videres, sub quorum vero industria ad naviculae instar facta est. Qua demum peracta, super illam magni ponderis campanam, et multa alia metallorum genera vociferantia, et cereos multos accensos imponi praecepit. Hominem etiam lyrizantem, et tubas stridentes ad astra, ibi associavit; et circa illam cornua crepitantia, tympana mirabiliter percussa, citharae variique generis modulationes tripudiabant. O qualem, lector, aspiceres exsultationem, quale gaudium per totius civitatis partes cerneres, si interesses, quod revera putares crederesque potius aliam vitam, aliamque speciem cordis, oculi et corporis imitari! Talibus igitur, et tantis modulationibus patratis, ut archidiaconi gloria attolleretur, boves ad illam structuram [Col. 1177C] injunxit, et junctis bobus usque ad S. Andreae ecclesiam perduxere. Deinde pro densitate aedificiorum, quae super plateas inerat, usque ad episcopium boves illam trahere nequiverunt. Continuo ad manus virorum multorum machina ipsa sic ponderata ad sanctorum corpora perducta est; et ea perducta, archidiaconus ipse cum clericorum comitatu in albis vestito coram ossibus sanctorum vigilias cantaverunt; quibus finitis unusquisque ad propria reversi sumus. In crastinum autem praedictus antistes, die videlicet decimo stante mensis Maii, cum episcopo Frequentino, et de Monte Marano, et Arianensi corpora sanctorum collocavit, inter quos corpus associavit beati Joannis XXI, Beneventani archiepiscopi, qui triginta et tres annos, [Col. 1177D] sicut titulus testabatur, in episcopatum advixit. Item corpus Stephani levitae, et corpus alterius sancti, cujus nomen ignorabatur. Corpus quidem ipsius [Col. 1178A] Joannis episcopi, et Stephani levitae, et alterius sancti ante praedictorum inventionem sanctorum Martiani, et ejus sociorum inventum est juxta altare in quo ipsi requiescebant. Ad quorum vero venerabilem dedicationem archipraesul ipse quartam partem peccatorum omnibus qui ad sanctorum visitationem convenerant condonavit; donavit id quoque omnibus aliis qui usque ad octavum diem apostolorum Petri et Pauli venturum, ad dedicationem hanc convenerint; item sub excommunicationis vinculis posuit contra omnes male facientes illis, qui ad tantorum sanctorum convenissent dedicationem.

Hoc anno Landulphus, Beneventanus archiepiscopus, obiit quarta die intrante mensis Augusti; et Roffridus electus est, qui erat tunc archipresbyter.

[Col. 1178B] Hoc anno septimo die stante mensis Februarii, Alferius judex a Porta Aurea obiit.

Anno 1120 Dominicae Incarnationis, et secundo anno pontificatus domini Callisti secundi summi pontificis et universalis papae, mense Martio XIII indictionis. Hoc anno mense Maio tertio die ante festivitatem sancti Eustachii magna fluminis Caloris venit inundatio, quam nemo viventium tempore ipso potuerit recordari. Per idem tempus comes Rainulphus, cujus mentionem fecimus, congregata militum peditumque caterva innumera, una cum Roberto de Montefusco, super praedictum castellum, quod Tufum vocatum est, commeavit: continuo montem quemdam munitum valde conscendunt: in quo castelli munitiones mirabiliter construentes, [Col. 1178C] vallo et aggere illud circumeunt, et lignorum machinis circumquaque componunt, et eo taliter munito, Tufum illud saepissime, acriterque expugnabant. Rao autem, castri dominus, viriliter obviabat. Comes igitur Jordanus audiens Rainulphum comitem super Tufum illud castelli munitiones construxisse, et oris omnibus belli apparatus fecisse, absque mora, collecta equitum peditumque manu copiosa, ad castellum, quod Monisfalconis dicitur, haud longe a Rainulphi comitis tentoriis tetendit. Deinde cardinalem Ugonem, Beneventum regentem, et Stephanum rectorem, Roffridumque electum accersiri praecepit [(24) 5Kb] ; et eis advocatis ad comitem Rainulphum illos destinavit, addens in mandatis, quod libenter a comite Rainulpho justitiam sumeret, et ipse ei justitiam [Col. 1178D] conferret. Comes haec audiens pollicitus est et accipere justitiam, et libenter sectari. Quid plura? Tufum illud dimittunt, et ad pontem S. Valentini [Col. 1179A] magna procerum caterva glomerante congregantur. Confestim coram omnibus, data fide, et accepta, treunam a septimo die stante mensis Maii, et usque ad Kalendas Septembris firmiter confirmaverunt; in qua etiam treuna civitatem Beneventanam statuere.

Hoc anno quinto die stante mensis Maii Capuani constituerunt principem Richardum filium Roberti principis Dominum eorum, eo quod princeps ipse genitor ejus infirmabatur; et eo constituto, Capuanus archiepiscopus, convocatis episcopis, aliisque viris prudentibus, et Roffrido Beneventano electo, die Ascensionis Domini, quinto die ipsius Maii stante, principem illum consecravit. Octavo autem die post ejusdem filii sui consecrationem, princeps ipse genitor [Col. 1179B] suus ex hoc saeculo decessit; filius autem principis illius, postquam consecratus est, decem dies advixit; quo defuncto, Jordanum, praedicti Roberti principis fratrem constituerunt in principatus honorem.

Hoc anno supramemoratus papa Callistus ab ultramontanis partribus reversus est, et nono die intrante mensis Junii Romam ingreditur. Unde factum est, ut Petrus Portuensis episcopus, tunc vicarius cum aliis cardinalibus Romae manentibus, aliisque clericorum turmis, et viris utriusque sexus obviam pontifici illi properavit. Gaudium igitur populi Romani, et laetitiam, si lector aspiceres, diceres admirans prae gaudio, tanto sub honore et triumpho [Col. 1179C] pontificem quempiam Urbem ingressum non fuisse. Audiens itaque Ugo cardinalis, qui tunc Beneventanam civitatem regebat, apostolici adventum, Romam festinus tetendit, et cum illo cives complures adierunt. Eodem anno, nono die intrante mensis Julii, Rao, nomine dominus Ceppaloni, mortuus est.

Hoc anno Bernardus, abbas monasterii Sanctae Sophiae, tertio Kalendas Augusti migravit ad Dominum. Post obitum vero ipsius abbatis quaedam monachorum pars, ultimo die stante mensis Julii, monachum quemdam, Ademarium nomine, abbatis [Col. 1180A] Madelmi nepotem, in abbatem elegerunt, ad cujus electionem Joannes venerabilis decanus, Joannes, grammaticus vir per cuncta laudabilis, Rao sacerdos et monachus, aliique monachorum sapientum non consenserunt. Unde factum est quod discordia ineffabilis inter eos habita est. Hoc anno dominus noster papa Callistus, accepto consilio, Beneventum advenit, et octavo die intrante mensis Augusti, civitatem ingressus est. Audiens itaque Beneventanus populus ipsius adventum longe lateque optatum, extra civitatem duorum millium spatio, gaudio magno repletus, egrediebatur. Tandem apostolicus ipse a clericis et monachorum turba, et a presbyteris, civibusque omnibus, gloria et gaudio magno suscipitur. Praeterea Amalphitani omnes, plateas cunctas [Col. 1180B] vestibus sericis, palliisque et ornamentis pretiosis in adventu illius ornaverunt; infra ornamenta vero, thuribula aurea, et argentea cum odoribus, et cinnamomo posuerunt. Pedes vero apostolici, et habenas equi cives quatuor a Ponte leproso usque ad Portam S. Laurentii ducebant; deinde quatuor alii usque ad episcopium, ab episcopio autem quatuor judices, Joannes, Persicus, . . . et Landulphus usque ad sacrum Beneventanum Palatium detulerunt. In comitatu apostolici, lector, si adesses, et tympana percussa, cymbala tinnientia et lyras sonantes aspiceres, revera affirmares apostolicum alium tali sub triumpho et gaudio ingressum non fuisse civitatem. Diebus autem non multis decursis, complures civium, qui amici Landulphi, quondam [Col. 1180C] comestabuli, exstiterant, apostolicum precantur, quatenus ei copiam habitandi tribueret in civitate. Comestabulus vero per triennium Montemfuscum habitaverat. Apostolicus igitur fidelium suorum precibus favens, sicut postulaverant, licentiam impendit. Continuo obviam exeuntes cum Jordano comite, qui pro eo venerat, Landulphum illum civitatem introduxere. Audiens autem Callistus pontifex discordiam illam, quae inter fratres monasterii Sanctae Sophiae, pro electione facta supradicti Ademarii [Col. 1181A] regnabat, monasterium advenit, et congregatis fratribus, satis abundeque super electione tali locutus est. Tandem cognita rei veritate, et quia electio illa canonica et regularis non esset, a Petro, Portuensi episcopo, caeterisque cardinalibus, qui illuc convenerant, irrita et facta judicata est. Confestim id a pontifice Callisto confirmatur. Quid multa? licentiam fratribus dedit, ut, quem vellent, abbatem eligerent. Quo facto, ad palatium apostolicus reversus est. In crastinum autem, quarto decimo die intrante mensis Augusti, tota fratrum collectio locum capituli solitum ingreditur, ibique Spiritu sancto mediante, de facienda electione pleniter tractavit. Interea praedictus Joannes venerabilis decanus personam fratris ad tantum ferendum pondus idoneam [Col. 1181B] elegit, et fratribus in unum congregatis eam patefecit. Denique unumquemque interrogavit, si persona complaceret. At ipsi una voce, una concordia dignam fore, dignam, clamavere. Fratres vero ipsi numero fere quinquaginta convenerant, et clamantibus illis personam illam Joannis quidem grammatici, virum prudentem, ornatum moribus comprehenderunt, et eum invitum, et renuentem, jubilando, cathedram supersedere fecerunt. Ipse autem indignum et infelicem se coram nobis omnibus clamitabat. Deinde facta est actio venerabilis sacra, et monachus virgam in manu ejus pastoralem posuit, et eum ad locum abbatis in capitulo statuerunt. Continuo decanus primum, postea fratres omnes pedibus ejus, ut moris est, advolvuntur, et unicuique pacis [Col. 1181C] osculum ipse donavit. Electo autem eo, nuntium Callisto pontifici dirigit congregatio, significans Joannem grammaticum electum fuisse, Audiens igitur apostolicus, quod regulariter electio illa fieret, complacuit ei, et confirmavit. Diebus autem non multis excursis, praedictus pontifex Callistus monasterium Sanctae Sophiae advenit, et inter missarum solemnia, XIV Kal. Septembris, praefatum Joannem grammaticum, quem congregatio monasterii elegerat in abbatem, consecravit. Die vero ipsius consecrationis dedicatio altaris B. Mercurii celebratur in Sancta Sophia. Diebus autem non multis elapsis, prius ad praedicti Roffridi electionem pontifex Callistus inducias posuit, ut ad constitutum tempus jejunii mensis quidem Septembris consecraretur. [Col. 1181D] Cumque ad id ventum est, magno cum honore, et diligentia eum in sacro Beneventano palatio presbyterum statuit. In crastinum autem die Dominico coram episcopis decem numero, sedis Beneventanae suffraganeis, illum ad pontificalem infulam sublimavit: inter quos venerabilis Joannes monasterii Sanctae Sophiae abbas adfuit; die vero consecrationis ipsius festivitas Sancti Januarii celebratur.

Hoc anno biduo post consecrationem praedicti archiepiscopi Roffridi, Callistus pontifex, consilio accepto, deposuit Stephanum, qui tunc rector fuerat, [Col. 1182A] et ordinavit rectorem Rossemannum diaconum, filium Rossemanni monachi.

Anno 1121 Dominicae Incarnationis, et tertio anno pontificatus domini Callisti secundi, summi pontificis, et universalis papae, mense Martio IV indictionis [(25) 1Kb] . Hoc anno domina Labinia, abbatissa monasterii S. Mariae a Porta Summa, infirmitate valida detenta est. Videns itaque se ad mortis transitum tendere, consilio accepto, cunctas ancillas Dei, sorores suas, vocari praecepit. Quibus vocatis, ita eas alloquitur: »Credo vestram non latere prudentiam, sorores charissimae, quantum erga monasterium istud, et vestram charitatem laborum perpessa sum. Unde, Deo favente, et vestris orationibus succedentibus, status monasterii hujus enituit, [Col. 1182B] et ad perfectionis culmen attinxit. Nunc autem, sicut conspicitis, validae infirmitatis periculo teneor, et certa sum ab hoc corpore cito dissolvi: familiaritatem igitur vestram suppliciter postulo, quatenus petitionibus meis faveatis; praesertim cum, Deo teste, nihil praeter monasterii proficuum a vobis petiero. Praevidi enim corde post meum discessum discordiam electionis oriundam, et monasterii causas ad detrimentum pervenire. Unde si vestrae placuerit charitati, vivente me, dissidium hoc auferatur et personam, quam dixero, abbatissam statuamus.« Quid plura? Bethlehem, filiam Girardi comitis de Graecis patefecit. Audita itaque persona eis complacuit, et studium electionis laudaverunt. His actis, praedicta domina Labinia abbatissa migravit [Col. 1182C] ad Dominum. Continuo Roffridum, Beneventanum archiepiscopum, et Rachisium, S. Modesti abbatem, accersiri jubent, ut factum illud firmarent, et statuerent; qui vero, petitionibus earum faventes, factum illud firmaverunt. Diebus autem non multis elapsis, archiepiscopus ipse monasterium advenit, et abbatissam illam secundum ordinem regulae nobis, et multis aliis viris consecravit aspicientibus, ad cujus sacrationem Joannes, venerabilis abbas monasterii S. Sophiae, et praedictus Rachisius, abbas Sancti Modesti, convenerunt quarto die intrante mensis Aprilis.

Hoc anno XVIII Kalend. Junii, Robertus de Montefusco a Rogerio filio Trogisii, et fratribus suis [Col. 1182D] apud Beneventum gladiis, heu miser, laceratus est; quem si, lector, aspiceres, capite horribiliter caeso, membrisque ejus divisis, et per partes diffusis, miseratione motus lacrymarum fontem super eo produceres, et de tali, tantoque homicidio mirareris. Praedictus autem Joannes, monasterii S. Sophiae abbas venerabilis, cum quibusdam fratribus ad cadaver illud properavit, et eo viso mirabiliter horruit, mirabiliusque lacrymatus est. Nec mora, illum taliter cruentatum ad monasterium perduci praecepit, quem juxta ritum Christianorum occisorum sepelierunt [(26) 2Kb] . Confestim comes Jordanus Montemfuscum [Col. 1183A] properavit, et, pactis intervenientibus, suae castellum illud obtinuit potestati.

Eodem anno supradictus pontifex Callistus, exercitu congregato, super civitatem nomine Sutrim tetendit. Gregorius autem ille, quem praedictus rex in pontificem statuerat, civitatem ipsam obtinebat. Quid longius moror? viribus sumptis, civitatem illam comprehenderunt, et Gregorium illum turpissime, ultra quam credi potest, injuriis afflictum ligaverunt. Deinde illum super camelo imponentes, Romam taliter captivum, et vestibus propriis exutum perduxere IX, Kalend. Maias. Pontifex igitur Callistus Deo, et Petro apostolo gratias agens, gaudio magno repletus, Urbem triumphans ingressus est: deinde consilio invento, ad monasterinm S. [Col. 1183B] Trinitatis, quod Cavae dicitur, illum delegavit.

His ita peractis praedictus pontifex Callistus, consilio invento, Salernum ivit, quinto die intrante mensis Septembris, ut pacis firmamentum cum duce Guillelmo, et Rogerie comite confirmaret [(27) 2Kb] .

Hoc anno, IV Kalend. Septembris, archiepiscopus Salernitanus, nomine Alfanus, defunctus est. Quo defuncto, Callistus, supramemoratus pontifex, Romualdum, diaconum cardinalem, archiepiscopum Salerni consecravit mense Septembris mediante.

Hoc anno Robertus Sclavus obiit decimo die stante mensis Decembris, et Rachisius abbas Sancti Modesti, ad cujus obitum Joannes Venerabilis, abbas monasterii S. Sophiae, cum quibusdam fratribus properavit. Continuo cadaver ejus ex more paratum [Col. 1184A] ad monasterium sepeliendum perduxit: deinde peractis exsequiis, in tumba quadam marmorea positum est.

Aliud quoque si placuerit explicabo; septima namque die Kalendarum Martiarum, Agnes, abbatissa monasterii S. Petri apostoli, quod situm est intra civitatem Beneventanam, in sacro Beneventano palatio ascendit, et super Bethlehem abbatissam monasterii Sanctae Mariae, quod est constructum ad Portam Summam conquesta est, videlicet, quod contra voluntatem suam abbatissa effecta esset de praedicto monasterio Sanctae Mariae, affirmans quidem monasterium illud suae ditioni positum, et monasterio Beati Petri subditum esse. Apostolicus autem hoc audiens [(28) 2Kb] , praedictam Bethlehem vocari [Col. 1184B] praecepit, ut justitiam ex hoc consequeretur. Continuo adveniens querimonias audivit, et per advocatos suos respondit, se dictis illius fidem dare non debere, nisi rationibus scriptis, quae dixerat, probaret. Tunc apostolicus, quia valde infirmabatur, et curiam in conspectu suo servare non poterat, Dionysio Tusculano episcopo, et Chrysogono cancellario, Roberto Bariensi, et aliis cardinalibus praecepit, ut super hoc negotio judices existerent, et discordiam utriusque monasterii, rationibus cognitis, sedarent; quod et factum est. His ita decursis praefata Agnes abbatissa per advocatum suum ostendit privilegium quoddam, per quod Leoprand, olim dux civitatis Beneventanae, concessit, et tradidit praedictam ecclesiam Sanctae Mariae cum omnibus suis pertinentiis sub jure, et dominio [Col. 1185A] praedicti monasterii S. Petri apostoli. Ostendit item privilegia, quibus Pandulphus princeps, et ejus successores confirmaverant eamdem ecclesiam S. Mariae sub potestate jam dicti monasterii B. Petri. Iterum protulit alia privilegia, et munimina ipsius, monasterio pertinentia. Ad haec jam dicta Bethlehem abbatissa monasterii S. Mariae per advocatum suum produxit in medium chartas, et instrumenta ejusdem monasterio pertinentia, in quibus continebatur, a quinquaginta annis jam praeteritis, et usque ad praesens abbatissam continuatim in monasterio S. Mariae praefuisse; ex quibus prior fuerat Labinia nomine, secunda Sicelgarda, et aliae, quarum nomina in earum instrumentis legebantur. Nos autem memoriae ducimus ex moderno tempore abbatissam [Col. 1185B] Labiniam eidem monasterio secundam praefuisse. Similiter in ipsis muniminibus legebatur, praepositas ipsi monasterio per se causas, et negotia, et praefuisse, et egisse. Ostensis itaque ab utraque parte privilegiis, et munitionibus illis, et lectis, praedicti cardinales judices dati in partem euntes, super auditis querimoniis sententiam protulerunt: ventilata igitur sententia ex communi consulto domino papae Callisto eam intimavere, ut ipse, quam invenerant, sententiam confirmaret. Callistus autem pontifex absque mora, dicta eorum et confirmavit, et fidem attribuit; et sententia talis fuit, videlicet: Ut praedictum monasterium S. Mariae a modo, et perpetuo propriam habeat abbatissam, a Romano quidem pontifice consecrandam, ita ut [Col. 1185C] sororum congregatio apud idem monasterium S. Mariae degentium potestatem habeat eligendi abbatissam, qualem voluerit, salvo tamen censu, quem pars ipsius monasterii persolvat annualiter ad praedictum monasterium S. Petri, quatuor oblatas scilicet, et duos cereos in Nativitate Domini, in Resurrectione totidem; in Assumptione Beatae Mariae totidem. Super etiam sententiam ipsam apostolicus ipse scribi praecepit, et a cunctis praefatis cardinalibus constitutis super hoc judicibus, testari mandavit. In quo vero libello judicii ipse pontifex manu propria se subscripsit. Confirmata itaque, et sic roborata tali sententia, praedictae Bethlehem venerabili abbatissae illam delegavit talibus et tantis ornatam cardinalium testimoniis, quatenus amodo, et perpetuis [Col. 1185D] temporibus pars monasterii ipsius quieta permaneat, et sine aliqua, a parte Beati Petri, perturbatione, molestiave consistat. Praeterea, privilegio signato, confirmavit idem monasterium S. Mariae cum omnibus possessionibus ei pertinentibus, quatenus omni tempore inviolatum permaneat, et sine cujuslibet contrarietate vigorem obtineat.

[Col. 1186A] Anno 1122. Dominicae Incarnationis, et quarto anno pontificatus praedicti domini Callisti, secundi, summi pontificis et universalis papae, mense Martio XV indictionis. Hoc anno dux Guillelmus, filius Rogerii ducis, ad Rogerium comitem, filium Rogerii comitis Siculorum, descendit, conquerens de Jordano comite Arianensi, ut ei auxilii manum, et virtutis militum, et divitiarum ei largiretur, quatenus ejus auxilio de Jordano comite ultionem perciperet. Cumque dux ipse ad comitem illum applicuisset, precibus multis lacrymisque taliter exorsus est. »Ad vestram, comes egregie, descendi potentiam, tum pro consanguinitatis vigore, tum pro divitiarum tuarum magnitudine, de Jordano comite querimoniam facturus, et suppliciter postulans, ut vestro vallatus [Col. 1186B] auxilio super illo ulciscar. Nam cum die quadam ego civitatem Nuscum intrarem, en comes ille Jordanus, militum suorum caterva stipatus, ante portam ipsius civitatis advenit, et contumelias multas, et convicia mihi inferens minatus est, »Quia mantellum »tuum ego curtabo [(29) 1Kb] .« Deinde civitatem ipsam Nuscum circumquaque perlustrans omnino depraedatus est. Ego vero quia praevalere in eum non poteram, invitus sustinui, et diem rogavi ultiouis.« Et his actis, comes ille horis omnibus multis, variisque afflictionibus nos deshonestabat. Quid multa? Medietatem suam Palermitanae civitatis, et Messanae, et totius Calabriae dux ille eidem comiti concessit, ut ei super his omnibus auxilium largiretur. Continuo sexcentos milites, et quingentas uncias auri ei [Col. 1186C] largitus est. Nec mora: dux ille adveniens terram comitis Jordani aggrediens die S. Joannis Baptistae castrum Rosetum, et alia multa ei abstulit. Inde procedens in festivitate sanctorum Joannis et Pauli, castellum Montis-Jovis insiliens, igne ferroque illud consumpsit; et quinquaginta milites ibi comprehendens, arma eorum, et spolia secum gaudens deportavit. Et inde procedens castellum Apicis, ubi comes ille morabatur, obsedit. Ad ducis namque auxilium Crescentius cardinalis tunc rector Beneventanus eum Beneventanorum coetu festinavit. Quid multis? Comitem illum, et castrum Apicis suae obtinuit potestati. Comes itaque Jordanus, ducis pedibus, sicut ipsi vidimus, qui aderamus, prostratus, misericordiam [Col. 1186D] ei postulavit. Dux autem precibus multis coactus, praecipue comitis Rainulphi, qui aderat, liberum eum, et ubi vellet abire permisit: qui vero comes Montemfuscum properavit: et his actis, civitatem Ariani, et totius sui comitatus confinia, ejus submisit potestati. Cumque comes ille Jordanus Montemfuscum ascendisset, dies quindecim ibi moratus est. Continuo Landulphus de Graeca, ejus adversarius, [Col. 1187A] conspiratione firmata eum de Montefusco ejecit, qui taliter ejectus castrum Morconis adivit, ibique per annum habitavit; quibus ita patratis, dux ipse Montem Corvinum Salerni proximum obsedit. Fulco itaque dominus castri illius, quia resistere non poterat, castellum illud ducis submisit potestati. Eodem tempore Richardus, filius Guarini de Formari, a villanis suis est trucidatus. Audiens autem dux praenominatus taliter Richardum illum trucidatum esse, congregato exercitu Montem Vicum festinavit, et inauditam de homicidis illis accepit ultionem, et castellum illud igne, ferroque consummavit; et duos presbyteros, qui ad mortem illius consenserant, laqueo suspendit. His, aliisque negotiis ita decursis, dux ille milites, quos a comite Rogerio acceperat, [Col. 1187B] ei remisit; cumque, sicut praediximus, Jordanus comes exhaeredatus fuisset, consilio Ugonis Infantis, et Raonis de Boscone, et Raonis de Fraineta invento, Castellum Paludis comprehendit. Audiens autem dux praenominatus castellum illud captum fuisse, exercitu aggregato, castrum illud obsedit mensibus tribus. Tandem dux ille videns, quia sic cito capi non poterat, principem Jordanum Capuanorum rogavit, ut ei auxilium praeberet, et pro auxilio offerendo castellum Apicis, et Acernum ei largitur. Continuo princeps ipse, congregato exercitu, super Apicis castrum advenit, et ex hac parte in planitie castrametatus est. Praeterea dux ipse Beneventanis mandavit, ut neque sibi, neque comiti Jordano auxilium praestarent, et daret eis, et [Col. 1187C] concederet totas fidantias et pensiones, quae a castello Fenuculo, et usque ad castellum Montisfusculi exibant de haereditatibus Beneventanorum; quod Beneventanis complacuit, et sic pactis firmatis juratum est ab utraque parte. Cumque comes ille Jordanus, taliter se coactum aspiciens, in manus praedicti principis se, et Castellum Paludis submisit: et ipse cum suis praedictis consociis, inde exeuntes, ad propria reversi sunt; comes vero Jordanus castrum Morconis ingressus est; et sic pace firmata princeps ipse Capuam revertens, temporibus multis castrum Apicis, et Acernum obtinuit. Deinde dux ille super castrum Morcone milites, et peditum catervas opposuit, cogitans et comitem et castellum illud suae obtinere ditioni, quod facere minime potuit. [Col. 1187D] Deinde dux praefatus Salernum adivit, et de multis, variisque sudoribus, quos perpessus fuerat, requiem adeptus est; sicque usque ad diem obitus sui, terra sui ducatus a bellorum turbinibus siluit et quievit. Et ipso anno, duodecimo die intrante mensis Augusti, copia piscium in Caloris flumine apparuit, ita quod mulieres, et viri manibus tantum, sine retibus, capiebant.

Anno 1123 Dominicae Incarnationis, et quinto anno pontificatus domini Callisti secundi, summi [Col. 1188A] pontificis et universalis papae, mense Martio, primae indictionis, supradictus Callistus pontifex consilio salutis accepto, ultramontanos omnes fere episcopos, et archiepiscopos, et abbates, et totius, ut ita dicam, Italiae Ecclesiarum pastores accersiri praecepit, quatenus [(30) 1Kb] , sancta synodali confabulatione firmata, pactum cum imperatore Henrico positum perpetuo confirmaret. Ad cujus sacri conventus praesentiam Roffridus, Beneventanus antistes, honeste properavit. Ordinato itaque concilio tali et tanto, apostolicus ipse sacramenti privilegium, quod praedictus imperator constituerat pacis, in conspectu omnium qui convenerant adduci et legi praecepit. Continuo ab omnibus confirmatum est, et commendatum. Inter caetera vero quae ibi statuta sunt, [Col. 1188B] treugam Dei tenendam posuerunt. Item vinculis anathematis alligavit apostolicus ipse, si quis Beneventanam civitatem ex Beati Petri potestate auferre tentaret; et multa alia, quae huic opusculo affigere longum visum nobis est: excogitans quidem me fastidia addere, si libello tali universa componerem. Alias vero scripta omnia, et notata invenietis. Audivimus autem, et quod revera est comperimus, tale tantumque pacis firmamentum infra Romanam urbem temporibus praedicti apostolici advenisse, quod nemo civium, vel alienigena arma, sicut consueverat, ferre ausus est; et, concilio celebrato, Beneventum venit praedictus apostolicus Callistus, et quaedam negotia Beneventanorum tractavit.

Eodem anno Landulphus de Graeca supranominatus, [Col. 1188C] XII, Kalendas Decembris obiit, et ad Ecclesiam suam S. Maximi sepultus est. Cumque praedictus pontifex Callistus Beneventum venisset, vocari fecit praefatum Roffridum archiepiscopum, ut audiret quorumdam civium accusationes, quae ei inferebantur. Accusatus enim fuerat, quod simoniace archiepiscopatus honorem accepisset. Tunc praesul ipse, vocatis quibusdam suffraganeis suis et presbyteris civitatis, sacrum ascendit palatium, et accusatoribus auditis, inducias postulavit, et acceptis induciis, respondit: »Paratus sum, Pater sanctissime, juxta canonica instituta ab his purgari accusationibus, et vestram, sequi jussionem.« Tandem juravit ipse primum [(31) 1Kb] , cum duobus episcopis, et tribus presbyteris, simoniace non fuisse ingressum

[Col. 1188D] Anno 1124 Dominicae Incarnationis, et VI anno pontificatus domini Callisti papae. Hoc anno praefatus Roffridus Beneventanus antistes, consilio accepto, corpus sanctissimi Patris nostri Barbati, Beneventani praesulis, ex altaris tumba, qua per multa annorum curricula quieverat, abstraxit: altare vero illud non honeste, prout decebat, habebatur; praecipue quia structura novi episcopii ad locum ipsius altaris producebatur: idcirco inde amoveri juxta [Col. 1189A] fabricae sententiam oportebat. Archiepiscopus itaque praenominatus episcopos duos suos suffraganeos vocari praecepit, quatenus eorum consilio et auxilio, talis tantusque copiosus thesaurus inveniretur. Continuo quibusdam civibus advocatis, et clero, medio noctis silentio, archipraesul Roffridus Ecclesiam in grediens ad altare superius nominatum adivit, et coram omnibus, episcoporum solatio, illud confregit; et altare fracto sanctorum reliquiae, quorum nomina nesciuntur, inventae sunt; quibus eductis, in altum fodi praecipitur, ut diu desideratum pignus praefati corporis videretur. Nec mora, lapis quidam pretiosus invenitur, ex omni parte acriter, miroque laboris opere conclusus, quem vectes ferrei sustentabant: et eo invento, laetitia eos invasit immensa, [Col. 1189B] qui ad tollendum lapidem viribus omnibus conabantur; sed quia fortiter ob duritiem operis tenebatur lapis ille, assensu omnium, frustatim confringitur. Quo sublevato, divina gratia favente, beatissimi Barbati corpus inventum est. Praefatus itaque archiepiscopus, primus omnium locum ingreditur, et ossa, cineremque advolvens, gaudio magno, laudibusque sonantibus, ad medium propalavit. O quale gaudium, lector, aspiceres, et alacritatem, cum longe margaritas optatas temporibus nostris invenimus. Ossa autem collecta ad altare S. Sebastiani, clericis cantantibus hymnos, producuntur. Mane autem facto, tota civitas catervatim prorupit, et Deum omnium conditorem laudabant, qui eis tale tantumque B. corpus Barbati largiri dignatus est. De ossibus [Col. 1189C] namque ipsius vidimus quaedam, et osculati sumus. Quibus ita peractis, praecepit archiepiscopus ut primum presbyteri Portae Summae, et clerici simul cum laicis ad episcopium descenderent, et coram sacratissimo Barbati corpore vigilias celebrarent. Confestim ex jussu archipraesulis, sacerdotes conveniunt, et cereis lampadibusque accensis, simulque magno laicorum comitatu utriusque sexus et aetatis, jubilando descendimus; sicque unaquaeque civitatis porta diebus singulis usque ad octavum diem peregit. Die itaque octavo adveniente, pridie Kalend. Junii, sub altari lapideo corpus B. Barbati praefatus archiepiscopus duobus secum episcopis adhibitis, locavit; et eo taliter locato, altare in honore B. [Col. 1189D] Barbati dedicavit; ad cujus dedicationis solemnitatem turba multa civitatis convenit, quatenus delictis eorum Deus omnipotens indulgeret. Archiepiscopus itaque jam fatus loco eminentiori ascendens, ut videri et audiri ab omnibus posset, peccatorum partem, divina favente clementia, condonavit. Donavit item aliis omnibus, qui usque ad octavum diem festivitatis sanctorum apostolorum Petri et Pauli ad dedicationem illam devote concurrunt. De miraculis autem, quae ob praedicti Patris nostri Barbati merita honoremque Jesus Christus, humani generis amator, nobis omnibus aspicientibus ostendere dignatus est, licet sermone inculto, Paternitati vestrae explicabo. Cum enim, sicut supra scriptum est, B. corpus venerabile in conspectu omnium ad altare S. Sebastiani [Col. 1190A] per dies octo teneretur, vir quidam, Joannes Sutor vocabulo, episcopium ingreditur, et ante sanctissimi Barbati corpus terratenus lacrymis rigantibus prosternitur, qui continuo a clero, populoque astante, qua de causa defleret, interrogatur, et ille cuncta, quae acciderant, a vestigio patefecit. »Dum ego noctis silentio in stratu quiescerem, meo corpori somno debito soporatus, en adest ante oculos vir quidam canitie venerandus, vestimen is indutus dealbatis, qui vero paulatim accedens stratui meo, appropinquavit: Et quare, inquit, cum caeteris ad vigilias canendas coram ossibus praeterito die non advenisti meis? Et ego: Pater, quoniam dolore gravi, uti constat, brachium meum cum dextera tenebatur; sex etenim mensium spatio miser ego tali languore perturbor; addidique: [Col. 1190B] Dicito mihi, quo nomine, Pater, vocaris? et ille:« Barbatus, ait, Beneventanae quondam civitatis episcopus. Subjunxit item: Brachium et manum ipsam cito mihi ostendas. Tandem ego, quia dolore torquebar, non citissime manum extendi; extensam tamen tetigit eam, et ita cursu rapido dolor ille dilabitur, ac si nunquam manum cum brachio dolor ipse tenuisset. Protinus mane facto surrexi, et sanitatem cito exortam mirabar. Adveni itaque gratias et laudes Creatori omnium Deo, et Barbato sanctissimo praesuli, cujus meritis evasi, redditurus.« His ita actis atque narratis, tintinnabula omnia episcopii pulsari jubentur, ut civitatis populus ad audiendum, videndumque tale tantumque miraculum convenirent. [Col. 1190C] Prorupit continuo tota fere civitas, et medicorum omnium medicum gloriosiorem benedicendo laudavimus: manum illius cum brachio curatam scriptor ego palpavi: vicini namque illius testabantur, quod tempore longo eum infirmari cognovissent. Quo viso ad propria, laetitiae referti, reversi sumus. Aliud quoque miraculum, quod Redemptor generis humani Christus Jesus diebus ipsis operatus est, ad praefati Patris nostri Barbati gloriam, enarrabo. Rusticus quidam de Castello Montisfusci habitator, tantique viri famam sanctitatis audiens, Beneventum venit, qui per longa annorum curricula nervis cruris pedisque arefactis claudicaverat; tenebatur quidem jugiter dolore terribili, et quasi pede ad [Col. 1190D] clunes ligato miser ille omnibus horis crucialiatur. Continuo ante Basilicam Sancti Barbati prosternitur, Redemptorem omnium Deum efflagitans, quatenus ei pristinam restitueret sanitatem: et eo taliter orante, soporis gravitate arripitur, et ceu semivivus noctis unius spatio ibi moratus est. Noctis igitur ipsius silentio, en adest vir quidam aetate senili productus, canitie veneranda locupletatus, qui, sicut ex ejus lingua audivimus, eum taliter expergefactus est: Surge, ait, festinus, et propera altare nomini meo consecratum exquirens, ibique favente Salvatoris clementia, sanitatis gaudia longe lateque optatae consequeris? Et ille: Quis es, inquit, qui mihi tanti thesauri pondus promittis? Barbatus, ait, Beneventanae civitatis episcopus. Confestim claudus ille [Col. 1191A] audaciam sumens loquendi: Non possum, ait, infelix ego sic pergere: videsne qualiter pede siccato cruciatus hic ego permaneo? tuae namque sanctitatis famam persentiens cursu rapido asello supersedens adveni, ut tuis intercessionibus salutis optatae laetitiam adipiscar. Nec mora; Pater ille Barbatus manum extendens, pedem aridum et tibiam tangit, inquiens; Festina celeriter, et sanitate accepta, ante altare te prosternito? His auditis, surrexit sanus qui fuerat claudus, et alta voce Deum laudat, per quem sibi dona salutis talia donantur, per quem sibi gaudia dantur. Et mane facto Ecclesiam ingreditur, Deo et Patri Barbato gratiarum actiones redditurus. Narrat itaque, qui claudus fuerat, e vestigio cuncta, quae sibi acciderant, populo advenienti, et qualiter longo [Col. 1191B] ex tempore claudicaverat nervis contractis. Fatebatur etiam praefatum episcopum Barbatum sibi apparuisse, et ejus interventu sanitatem accepisse desideratam, Fragor interea tanti miraculi civitatis partes, partiumque angulos invadit, et catervatim ad videndum hominem cives properaverunt. Quo viso, factorem omnium laudantes ad propria remeavimus. Diebus autem non multis elapsis, mulier quaedam manus aridas, nervosque obductos ferens ad beneficia praesulis Barbati accucurrit, quae coram altaris praesentia accubuit, et lacrymis manantibus Salvatoris misericordiam invocabat. Lacrymas autem ejus Omnipotens Dominus ex alto aspiciens, et confessoris sui Barbati gloriam ostendere volens, qualis quantique apud eum triumphi consistit, coram [Col. 1191C] omnibus, qui convenerant, manus sic arefactas coepit mulier illa ad coelum erigere; deinde voce clara prorupit sanitatis auxilium in manibus, et nervis circumflexis sensisse, digitos revera curvatos aperuit, et compages digitorum omnium, gratia divina favente, solutae sunt. Ad haec populus fere totus festinat, et coelorum regem, Patremque nostrum Barbatum benedicendo magnificavimus.

Hoc anno tanta fuit fertilitas vini, quod nobis, et multis aliis videntibus, centum saumae pro triginta denariis vendebantur. Eodem anno supramemoratus papa Callistus, duodecimo die stante mensis Decembris, migravit ad Dominum; post cujus obitum, cardinales omnes Ostiensem episcopum nomine Lambertum in pontificem Honorium elegerunt; qui vero [Col. 1191D] Callistus annis quinque, et mensibus novem pontificatus cathedram gubernavit. Continuo Honorius ipse pontifex ordinatus, Petrum presbyterum cardinalem rectorem apud Beneventum delegavit.

Anno 1125 Dominicae Incarnationis et primo anno domini Honorii, mense Martio tertiae indictionis: hoc anno, undecima nocte mensis Octobris adveniente, novum terribileque Beneventi advenit prodigium: et, ut audivimus, etiam per civitates alias, et oppida civitati Beneventanae contigua. Nocte siquidem illa, nobis omnibus sopori debito incumbentibus, [Col. 1192A] terraemotus subito factus est inauditus, ita quod universi nos exterriti mortem exspectabamus. Continuo civitatis populus expergefactus, lacrymis singultibusque exaestuans, ad episcopium festinavit, alii quidem civium ad monasterium Sanctae Sophiae, Deum precaturi Salvatorem omnium, festinavimus. Terraemotus vero sic terribiliter accidit, quod turres, palatia, et universa civitatis aedificia concussa tremebant; terra quoque, et saxa a tanti tremoris formidine in duas partes scissa sunt: muri quoque civitatis ruentes domos quorumdam terratenus prostraverunt. Regem vero testamur aeternum, terram sub pedibus cerneres labefactari. Quid dicam? terraemotu tanto stupefacti, et prae timore insolito arescentes ad ima descendere cogitabamus: sicque [Col. 1192B] usque ad solis ortum, locis sanctorum gemitibus, lacrymisque adhaerentes, fletibus multis precabamur Dominum corporum, et animarum salubrem Medicum, ut pietatis viscera nobis indignis largiretur. Tertio, ut ferebant, et quarto terraemotum illum accidisse nocte illa affirmabant. Die vero insecuta, circa meridiem, en adest iterato terraemotus concutiens, quod, si, lector, adesses, oculata fide universa civitatis aedificia tremere et palpitare videres. Praefatus igitur pontifex Honorius, qui tunc apud sacrum palatium Beneventanum morabatur, tanti terraemotus concussionem nocte illa persentiens, Camerani egreditur, et S. Joannis basilicam properavit. Continuo terratenus prosternitur, et coram altari Salvatoris Dei misericordiam lacrymis irrigantibus invocavit. [Col. 1192C] Mira res, et omnibus inaudita viventibus, quae nusquam temporibus istis, et a quibus recordari potuerit, sic evidenter accidisset! Nocte siquidem semel terraemotus concussionem advenisse complures memoriae ducimus et firmamus. Nunc vero die noctuque saepissime ad quindecim usque dies terraemotus tempestas perduravit: ex cujus terraemotus formidine cives stupefacti ad episcopium, et ad Ecclesiam S. Leonis papae cum litaniis, et magno lacrymarum singultu viri et mulieres, parvuli quoque clamantes ad Dominum festinarunt. Quin etiam praefatus pontifex Honorius, cardinalibus vocatis, nudis pedibus, magnas super hoc ad Deum lacrymas preces effudit.

Anno 1126 Dominicae Incarnationis mense Martio [Col. 1192D] IV indictionis, hoc anno imperator Henricus obiit.

Anno 1127 Dominicae Incarnationis: hoc anno dux praenominatus Guillelmus, septimo Kalendas Augusti mortuus est. Continuo uxor ejus crines suos, quos pulchros et suaves nutrierat, coram omnibus, qui aderant totondit, et lacrymis manantibus, vocibusque ad astra levatis super ducis defuncti pectus projecit. Nec mora, totius civitatis Salernitanae partes obitus ducis fama perculsit; et sic catervatim cursu praecipiti populus omnis ad palatium properavit, cupiens ducis illius defuncti cadaver aspicere [(32) 5Kb] , et [Col. 1193A] eo viso humilitatis ejus, et pietatis reminiscentes, crinibus genisque evulsis, Patrem eorum, et dominum mirabiliter invocabant. Confestim archiepiscopus civitatis, clero accito ad deferendum corpus adivit, et eo in feretro gloriose imposito, quatuor ejus, quos dilexerat, equos, ante feretrum usque ad episcopium Sancti Matthaei duxerunt, similiter quatuor aurea vexilla coram eo imposuerunt. Lector itaque si adesses, utriusque sexus populum deflentem aspiceres, et miratus affirmares ducem aliquem, vel imperatorem tali sub moestitia nunquam sepultum fuisse. Exsequiis igitur ex more celebratis, in tumba pretiose parata ducem illum sepelierunt. Cumque ducis illius mortem fama per totius Apuliae partes ventilaret, comes praenominatus Jordanus, [Col. 1193B] quia a duce illo exhaeredatus fuerat, auxilio militum arrepto, Montemfuseum ascendit, die videlicet sepulturae praefati ducis, et quia ibi complures amicos habuerat, comes ille Montemfuscum obtinuit. Deinde totius sui comitatus comprehendit civitates, et oppida, et sic in integrum lucratur quod perdiderat. Diebus praeterea quindecim evolutis, Robertus filius Richardi comitem praefatum precatur, ut in ejus subveniret auxilio, quatenus civitatem Florentinam capere potuisset. Comes itaque Jordanus, ut erat ardentis animi, absque mora militibus sumptis, festinavit. [Col. 1194A] Continuo tubis sonantibus, civitas illa ex omni parte aggreditur, et comes ille ad portam quamdam insiliens ingredi satagebat; custodes autem turris tantam aspicientes audaciam coeperunt lapidibus gladiisque obsistere. Tandem, divino judicio superveniente, comes ille sub lapidum densitate oppressus vitam, et totius sui comitatus amplitudinem, quam acquisierat morte infelici amisit. Cumque Rogerius comes Siculorum, mortem ducis Guillelmi agnovit, navigiis septem paratis (in armis siquidem, et omnibus necessariis, Salernum advenit) et diebus ibi decem commoratus est, nolens revera de navi descendere, sed nocte, dieque in navigio persistens, cives vocari fecit Salernitanos, et archiepiscopum eorum Romualdum, et eis juxta littus [Col. 1194B] omnibus convenientibus taliter comes ille Rogerius exorsus est: »Domini et fratres, sicut vestra novit sagacitas, Robertus Guiscardus dux olim bonae memoriae patruus meus, civitatem hanc, quam modo vestra tenet prudentia, in vigore animi et prudentia multa expugnans acquisivit; deinde post discessum Rogerius dux ejus filius, consobrinus noster, pacifice tenuit cum vestra prosperitate; inde dux Guillelmus haeres ejus, et filius usque in praesentiarum viriliter dominatus est. Nunc vero judicio Dei adveniente dux ipse Guillelmus sine filio mortuus est. Ego itaque, [Col. 1195A] qui ex ejus proganie productus sum, si vestrae placuerit nobilitati, vestram imploro civilitatem, quatenus consilium habeatis, et me praeter quemlibet alium diligentes, dominium nostrum, et amoris vinculum consequamini. Nam, Domino auxiliante, et vita comite, ad melioris status vigorem pervenietis, et divitias, quas sub tempore pristino habuistis.« Quid multa? Cives illi, consilio communicato, civitatem Salerni ejus sub fidelitate commiserunt. Sacramentis civium omnium diligenter firmatis pollicentes suam nusquam deserere dilectionem. Juravit statim comes ille Rogerius, quod sine judicio, et sine culpa eos non capiat, neque capi permittat, neque extra dies duos in expeditione illos perducat, et castellum Turris majoris de illorum [Col. 1195B] potestate non auferat, et si quis abstulerit ejus auxilio sub eorum potestate restituat. Et his actis civitatem ingreditur, et ibi honeste commoratur. Audiens autem Beneventanus populus comitem illum Salernitanam habuisse civitatem, quosdam civitatis sapientes ei miserunt, dilectionis vinculum, et obsequia pollicendo. At comes ille gratis, et retributionis munera remisit Beneventanis, vita comite, redditurum. His et aliis ita decursis, universum ducatum Amalphitanorum circumquaque comes ille suae subjugavit potestati; et inde procedens Trojanam civitatem, et Melphitanam, et totius fere Apuliae partes obtinuit. Landulphum quoque de Montemarano, et Landulphum de Sancto Barbato, et Raonem de Fraineta, et Ugonem infantem, [Col. 1195C] cum omnibus eorum pertinentiis ad suam redegit ditionem. Quibus peractis victor, et exsultans Siciliam repedavit. Continuo consilio habito, ad ducatus arripiendum honorem animum impulit elatum, et praecepit omnibus in terra sua manentibus, ut ducem Rogerium eum vocitarent, quod et factum est. Misit praeterea domino papae Honorio munera multa auri et argenti, pollicitando insuper etiam civitatem Trojanam, et Montemfuscum, ut ducatus ei vexillum et nomen largiretur; quod nunquam tempore illo praedictus papa Honorius ei concedere dignatus est. Unde discordia multa, et sanguinis effusio orta est. Qualiter autem sibi praedictus pontifex Honorius, et quando ducatum concessit, in subsequentibus, vita [Col. 1195D] comite, describam. Audiens autem praedictus Rogerius [Col. 1196A] Siculorum comes, praefatum pontificem Honorium petitionibus suis circumflecti non posse, praefato Raoni de Fraineta, et Ugoni infanti, omnibusque circa Beneventanam civitatem fautoribus suis praecepit, quatenus quot possent captivos, perducerent Beneventanorum, et afflictionibus multis civitatem infestarent. Qui vere magis quam fuerat eis injunctum exsecuti sunt; praecipue Rao de Fraineta, qui valde civitatem ex antiquo oderat. Guillelmus igitur, qui tunc Beneventanorum praeerat rector, ferociam, et infestationem praefati persentiens Raonis de Fraineta, consilio habito, die quidem festivitatis S. Martini totius civitatis partes submovit, ut armis acceptis super Raonem illum festinaret, qui libentissime perrexerunt, ut ultionem acciperent de acceptis. At [Col. 1196B] praedictus Rao quinquaginta fere milites et pedites multos secum occultaverat. Unde ex improviso insiliens multos Beneventanorum in fugam conversos comprehendit, et eos turpiter in flumine Sabbati, et extra invenit. Sicque ad castrum Ceppaluni secum perduxit captivos, et eis taliter alligatis bona illorum argenti, et auri pro redemptione accepit. His taliter omnibus superius narratis evolutis, praedictus pontifex Honorius nihil utilitatis, et virtutis erga civitatem Beneventanam agere deprehendens, consilio salutis accepto III Kalend. Januarias Capuanam civitatem adivit. Continuo praedictus Robertus princeps officiosissime illum excipiens ad palatium episcopii Capuani gaudio magno eum castrametari praecepit [(33) 4Kb] . Nec mora: praefatus pontifex Honorius [Col. 1196C] archiepiscopos et abbates accersiri praecepit, quatenus ad principis unctionem convenirent, qui euntes die statuto exsultatione ingenti ad Capuanam ecclesiam convenere. Archiepiscopus itaque Capuanus juxta praedecessorum suorum privilegium, praesente tanto ac tali pontifice Honorio cum turba virorum religiosorum, quae convenerat, et episcoporum conventu, praedictum Robertum in principatus honorem inunxit et confirmavit. O quantus exsultationis et gaudii adfuit affectus coelorum regem testamur viventem, neminem principum vetustorum tali jubilatione et jucunditate nobilitatum fuisse. Audivimus profecto sicut ex eorum, qui interfuere, comperimus testimonio, quinque millia virorum ad [Col. 1196D] tanti principis unctionem convenisse. Pontifex autem [Col. 1197A] Honorius tantam episcoporum, et proborum virorum multitudinem aspiciens, principe illo sacrato, eminentiori ascendens loco, taliter exorsus est: »Domini et charissimi fratres, sicut vestra cognovit charitas, diu est, quo Romanam sedem relinquens, apud civitatem Beneventanam, quae specialis Romanae attinet sedi, pacificus venerim, et omnibus abjectis tempestatibus, circa convicaneos nostros hospitatus sum. Biduo autem post nostri adventus praesentiam Rogerius comes, B. Petri adversarius circa civitatem Beneventanam milites fere quadringentos ob civitatis ruinam, et nostri dedecus inauditum induxit, qui vere horis omnibus civium bona depraedati sunt, et eorum possessiones assidue incisioni posuerunt. Nos autem universas illorum [Col. 1197B] sustinentes afflictiones, ut ab illorum desisterent pertinacia, excogitavimus: insuper etiam praedictus comes Rogerius cum Ugone infante, et Raone de Ceppaluni pro civitatis detrimento gravissime confoederatus est, existimans nos timori ejus succumbere, et nefandis ejus petitionibus operam dare. Ugo itaque et Rao conjuratione tali alligata, quotidie confinia civitatis igne ferroque consumere coeperunt. Nos autem omnia, quae ingerebantur, aspicientes, solam Dei Omnipotentis misericordiam praestolantes, coelestis Regis auxilium et beati Petri invocabamus. Deinde ne civitas prorsus turbaretur Beneventana, talibus commota afflictionibus, militum amicorum depoposci juvamen; sicque, prout potuimus, obsistere coepimus eorum pertinaciae. Cumque [Col. 1197C] pro quibusdam imminentibus negotiis civitatem Trojanam adissemus, praefatus Rao de Ceppaluni Beneventanos cives, qui ob vindicandas, quas passi fuerant, contumelias, die festivitatis B. Martini circa ejusdem Raonis confinia exierant; ira divina et furore coelitus adveniente, ducentos fere captivos tenuit, et in ima carceris, denudatis corporibus, alligavit. Deinde quosdam captivorum civium Ugoni infanti viro nefandae memoriae, et tyranno horribili, ut cruciatibus et suppliciis afficerentur donavit. Qui Ugo dentibus eorum radicitus evulsis, et membratim dilaceratis, pretio eorum accepto, distraxit. Eos vero quos Rao ipse detinuit, periculo famis, et frigoris jugiter affligere non desistit. Quid multa? universa, [Col. 1197D] quae excogitari possunt, convicia Beneventanis captioni positis inferuntur. Praeterea die noctuque minantur, ut comitem illum Rogerium anathemati [Col. 1198A] deditum super civitatem inducant Beneventanam, et de B. Petri virtute eductam, suae obtineant ditioni, et potestati. Insuper vobis omnibus, qui civitatum dominia, et castrorum vigores tenetis, terroribus multis, variisque tempestatibus minitatur, quatenus unicuique vestrum munitiones, et in quibus confiditis arces auferat, et secundum ejus vello vitam vestram disponat, et prout vult et quomodo vult, de civibus peregrinos faciat, et de viris locupletatis pauperes statuat, et egenos. Nos itaque mentis suae iniquitatem, et excogitationes quibusdam signorum conjecturis, per eos, qui hactenus perpessi sunt, cognoscentes, longe lateque vitavimus, et pollicitationes suas tanquam virus mortiferum fugientes, nullo modo paruimus, neque, ut ita dicam, [Col. 1198B] auribus percipere dignati sumus. Auri quippe et divitiarum o quantas pollicitus est cumulationes, duntaxat, si ei ducatus honorem largiri vellemus, divitiarum sane illarum multimodas evitans promissiones, tum pro Romanae sedis honestate, quam conservare certavi, tum pro vestri exsilii, quod horis omnibus terrore expavi, Deum omnium factorem saeculorum, qui renes scrutatur, et corda, dejeci et dedignatus sum. Pro vestra, credatis, confusione, et expulsione divitias tantas promiserat; excogitans ad ejus libitum me usquequaque devolvere, et consensum vestrae largiri exsulationi. Ego vero dilectionis vestrae vinculum amplexatus, mori prius vobiscum elegerim, quam ejus pollicitationibus nefandis adhaerere. Vitam igitur, mortisque asperitatem, charissimi [Col. 1198C] confratres, et filii in vestra tenetis electione, et voluntate, dummodo pugnare velitis, et vigorem honestatis tueri ad invicem exaestuatis: prudentiam vestram certissimam expertus sum, nihilque restat, nisi ut omni desidia abjecta, et cordis torpore deposito, Romanae sedis dignitatem, quae pro vobis omnibus assidue intervenit, defendatis, et vobisipsis, quem tenetis vigorem, et filiis vestris conservare conemini. Subvenite itaque, viri fortissimi et bellatores perspicui, et dum tempus prosperitatis succedit, viribus cunctis justitiae, quam amplectimur, severitatem ad ardua sublevemus. Deus enim, qui justitiae via est, et lux veritatis, et B. Petri apostoli interventio nos quotidie liberabit, et auxilium a [Col. 1198D] sancto ejus solio pietate assueta largietur.« Haec et multa his similia pontifice Honorio lacrymis irrigantibus praedicante, vox militum populique omnis, qui [Col. 1199A] convenerat, efficitur, et una concordia clamavere se, suaque omnia pro B. Petri fidelitate, et sua tradituros. Novissime Robertus noviter princeps statutus coram omnibus taliter pollicetur: »En, Pater venerabilis, et personam, quam aspicis, et totius principatus mei, quem tradidisti, virtutem tuae committo ditioni, et ad tuum imperium omnia subjacebunt.« Idipsum Rainulphus comes, et multi alii proceres et episcopi, qui convenerant, pollicentur. O quales, ector, promissiones, si adesses, aspiceres, et quae ex eorum promissis oriebantur lacrymationes, quas si universas enarrare voluissem, fastidium auditoribus oriretur! Audiens autem apostolicus Honorius multitudinem illam ad ejus exorationes consentaneam dedisse concordiam, Salvatori omnium Deo, et [Col. 1199B] beatis apostolis Petro et Paulo gratias egit, qui in se sperantibus subvenit, et quotidianum praebet auxilium. Continuo ex auctoritate divina, et beatae Mariae Virginis, et sanctorum Apostolorum meritis talem eis impendit retributionem; eorum videlicet, qui delictorum suorum poenitentiam sumpserint, si in expeditione illa morientur, peccata universa remisit; illorum autem, qui ibi mortui non fuerint, et confessi sunt, medietatem donavit. Audiens itaque praefatus princeps, et comes Rainulphus tanti beneficii gratiam ab Honorio pontifice prolatam, alacritate ingenti locupletati, cum universis, qui convenerant ad eorum propria secesserunt. Nec mora: totius sui principatus orbem, et comitatus, praeconibus tonantibus, feriunt, ut unusquisque ad pontificis [Col. 1199C] paretur solatium. Populus autem universus eorum imperio consensit. Accesserunt interea praedictus princeps, et comes Rainulphus ad pontificis praesentiam, et ei salutis consilium inventum intimavere, prius videlicet Ugonem infantem a comite illo conveniri oporteret, quoniam quidem datis inter se, et acceptis securitatibus alligati videbantur. Apostolicus autem dictis illorum et assensum praebuit, et eorum fidem commendavit. Confestim quosdam suorum procerum comes ille accipiens ad Ugonem conveniendum, ut justitiam ei sequatur, delegavit, addens in mandatis, ut obsides, et fidejussores acciperet, quatenus securitate omni adhibita, curiam comitis ad justitiam faciendam veniret. Quid multa? neque obsides voluit, nec curiam comitis adivit. [Col. 1199D] Comes igitur protinus omnia pontifici Honorio patefecit, deinde praefatus princeps et comes, sicut polliciti sunt, militum copiosam manum et peditum innumeram multitudinem arripiens super castellum ipsius Ugonis infantis, nomine Lapillosa commeavit. Audiens Guillelmus tunc rector Beneventanus castellum illud sic obsessum fuisse, civitatis totius partes voce praeconis intonuit, quatenus armis eductis ad expeditionem illam properarent. Populus itaque paratus ad necessaria expeditionis citissime festinavit. Triduo autem post praefatus rector sumptis secum fere duobus millibus hominum super castellum illud tetendit. Cumque sic acriter castrum illud obsessum fuisset, silva, quae ob ipsius castri [Col. 1200A] tuitionem longo ex tempore surrexerat, celeriter incisa, et in ignem est conversa. Deinde Beneventanus populus unanimiter aggregatus castri illius aggreditur munitionem, et eo aggresso, viriliter expugnatum est: capi quidem, et comburi potuisset, dummodo comitis Rainulphi auxilinm subveniret; sed quia comes ille, prout poterat, auxiliari noluit, Beneventanus populus ad sua castra fatigatus revertitur. Altera autem die adveniente Beneventanus aspiciens populus comitis auxilium et principis non ita viriliter adesse, prout polliciti sunt apostolico, pavore taedioque correpti super talibus dilationibus mirabantur. Mane autem facto praedictus princeps tentorium suum, et apparatum ejus amoveri praecepit. Deinde comes Rainulphus pro tempore [Col. 1200B] nivali et periculoso instanti, manere excusabat in tanta expeditione, sicque una cum principe discessit. Rector igitur illorum deprehendens excusationes, ut populus omnis ad civitatem reverteretur, praecepit. Nec mora, jussa sumentes, cursu rapido repedaverunt; obsidio autem illa IV Kalend. Februarii facta est. Praefatus itaque pontifex, qui apud Montemsarculum morabatur, castrum illud sic dimissum fuisse deprehendens, et pollicitationes principis, et comitis non circa eum prospere commorari dolore inaudito turbatus, ultra quam credi potest condoluit infremendo. Continuo iter arripiens Romanos fines adivit. Princeps itaque, et comes dolosas suas machinationes circa pontificem excusabant Honorium. Apostolicus autem universa quae [Col. 1200C] facta fuerant, et audita, cordis secreto conservans, torvo, ut ita dicam, lumine eos aspectans, sicut mente conceperat, festinavit. Quibus ita peractis, Gualterio Tarentino praecepit archiepiscopo, ut Beneventum veniens civitatis negotia studiose curaret, et ejus consilio civitatem tueretur. Insuper etiam rectori praefato mandavit, ut solidos de regalibus acceptos archiepiscopo illi committeret, de quibus milites civitatis armarentur, et auxilium secundum vires praeberetur. Rector itaque solidos illos militibus largiri distulit, dum usque litteris propriis mandatum accepisset, et imperio accepto equitibus solidos illos largitus est.

Anno 1128 Dominicae Incarnationis, et IV anno [Col. 1200D] pontificatus domini Honorii papae, mense Martio VI indictionis; hoc anno papa Honorius venit Beneventum cum ducentis militibus Romanorum, et invenit Robertum principem Capuanum, et comitem Rainulphum cum exercitu magno, et civium Beneventanorum multitudine super castellum turris palatii, et illud valde expugnantes, et obsidentes, quod castellum erat Ugonis infantis. Ugo enim ipse contra praedictum principem, et comitem Rainulphum instabat, et castro illo sic obsesso, et mirabiliter expugnato, dominus, qui illud observabat, quia illud defendere non valebat, in potestate principis et comitis tradidit. Quibus ita peractis, praedictus apostolicus Honorius audiens comitem Rogerium Siculorum contra ejus voluntatem quotidie insistere [Col. 1201A] et Apuliae partes detinere, Robertum principem nomine et comitem submovit, ut, exercitu congregato, super comitem illum Rogerium festinent: quid multa? simul cum principe et comite illo Apuliam descendit praedictus apostolicus, et Grimoaldum Barensem et Tancredum vocari praecepit, ut omnes unanimiter adversus comitem Siculorum insistant, quod et factum est. Comes itaque Rogerius sentiens apostolicum cum exercitu valido militum et peditum, et baronibus illis adversus se venientem, in montana secessit, devitans apostolici virtutem, ne aliquo modo aliquid ei sinistrum contingeret, et sic per quadraginta dies apostolicus ille ardenti sole mensis Julii fatigatus comitem illum obsedit. Interea praedictus princeps, quia delicati corporis erat et [Col. 1201B] laborem sustinere non poterat, coepit a fidelitate apostolici declinare, excogitans qualiter castra ejus dimitteret, et ad propria repedaret, et tentoria sua amoveri fecit, et iter arripere conabatur. Apostolicus itaque principis fraudem, et aliorum baronum deprehendens, pactis intervenientibus, ducatum praedicto comiti Rogerio per cancellarium Americum, et cencium Frajapanem se daturum promisit, et ut comes ille circa Beneventum veniret, ibique ducatus honorem ei firmaret. Et his actis, Beneventum apostolicus ille revertitur, et comes ille, exercitu suo aggregato, Beneventum venit, et in monte Sancti-Felicis castrametatus est. Inde, pactis inter se compositis et promissionibus adimplendis, praedictus apostolicus in octavo die Assumpttionis sanctae Mariae [Col. 1201C] dicatus honorem comiti illi in conspectu fere vigenti millium hominum largitus est, ad Pontem scilicet Majorem juxta fluminis ripam post solis occasum, multis enim negotiis intervenientibus, dies ille totus disputando inter se consumptus est. Et quia comes ille civitatem Beneventi introire dubitabat, ideo praedictus apostolicus foris, ut dictum est, ad praedictum Pontem exivit, et ducatus ei tribuit honorem et ducatu accepto, dux ille sacramento juravit non esse in facto vel consensu, ut B. Petrus et dominus papa Honorius, ejusque successores Catholici civitatem Beneventanam perdant, et principatum Capuanum non capiat vel permittat ad capiendum. Et his omnibus actis Salernum revertitur, et Siciliam [Col. 1201D] repedavit. Diebus autem non multis elapsis praedictus pontifex Honorius consilio accepto Romam reversus est. Sed priusquam urbem Romam ingrederetur, pars quaedam Beneventanorum secundo die stante mensis Septembris, Guillelmum tunc Beneventanum [Col. 1202A] rectorem in sacro palatio Beneventano gladiis eductis occidit. Videlicet miser ille rector furorem partis illius fugere tentans post altare S. Joannis de Capella palatii fugit, et ibi se occultans infra pedes Joannis presbyteri, qui ibi missam tunc celebrabat, se abscondit, sed evadere non potuit. Ibi vero cultris percussus est, et foris eductus de palatio illo projicitur, et pedibus ejus funem ligaverunt, sicque per civitatis plateam usque ad Carnariam Sancti Laurentii, heu miser! lapidibus obrutus productus est [(34) 2Kb] . Et eo defuncto, populus civitatis furore arreptus, domum Potonis Spitamete, et Joannis, et Guislitii judicum, et Transonis, et Laurentii, et Lodoici medici destruxerunt. Ipsi vero, et Dauferius judex, populi caventes superbiam ad Montemfuscum [Col. 1202B] fugiunt. Continuo communitate intra se ordinata, populus fere totus juravit, ut extunc, et septem annis completis, et quadraginta diebus non esset habitator civitatis praedictus Poto Spitameta cum aliis supradictis, qui civitatem exierunt.

Eodem anno Joannes abbas Sanctae Sophiae octavo die stante mensis Novembris mortuus est, et Franco, qui tunc erat mansionarius electus est. Audiens autem praedictus pontifex mortem rectoris illius sic contigisse, dolore turbatus valde, civitati Beneventanae minatur ultionem pro tali facinore insectari. Continuo concilio accepto miserunt ad praedictum pontificem legatos, qui dicerent mortem rectoris per stultos et viros iniquos advenisse, rogantes ut rectorem idoneum mitteret, et pacem donaret Beneventanis. [Col. 1202C] Pontifex autem consilio accepto dominum Girardum cardinalem rectorem nobis mandavit.

Anno 1129 Dominicae Incarnationis. Hoc anno praedictus papa Honorius Beneventum venit, et mense Augusto praedictum Franconem abbatem monasterii Sanctae Sophiae consecravit, et precatur Beneventanos, qui communitatem fecerant, ut praedictum Potonem Spitametam cum jam dictis civibus, quos de civitate ejecerant, in civitatem revocarent Beneventum, quod obtinere non potuit. Unde apostolicus valde iratus de Benevento exivit, et ad vicum quemdam, qui dicitur Leocabante, secessit et rogavit praedictum ducem Rogerium, qui ibi morabatur, ut in mense Maio venturo cum exercitu veniret, [Col. 1202D] et de civibus Beneventanis ultionem acciperet, quod dux ille sacramento juravit taliter facturum. Inde apostolicus ille ad castrum Ceppaluni adivit, et civitatem praedari fecit, et sic valde iratus Romam repedavit. Et hoc anno corpora sanctorum Januarii, [Col. 1203A] Festi et Desiderii Roffridus tunc archipraesul foras produxit de altari, in quo antiquo tempore jacuerant, et revera non honeste, sicut decebat loco illo manebant. Unde in basilicam, quam Gualterius Talentinus archiepiscopus, pro sanctorum illorum dilectione construi fecerat, magno cum honore et laetitia, praedictorum sanctorum ossa collocata sunt, nobis videntibus et de illorum ossibus osculantibus.

Eodem anno dominus papa Honorius medio mense Februario viam universae carnis ingressus est ad Dominum; et dominus Innocentius electus est, post quem Innocentium die ipso ad horam tertiam Petrus Portuensis episcopus Petrum filium Petri Leonis elegit pro Anacleto. Deinde Innocentii illius electionem damnantes, Anacleti pontificis electionem confirmabant: [Col. 1203B] cumque Leo Frangenspanem, qui partem Innocentii sequebatur, electionem Anacleti audivisset, coepit Romanos cives fideles suos, et amicos exhortari, ut ejus faverent auxilio. Inde Leo germanus praefati Anacleti, aerario aperto, totum fere populum Romanum rogavit, ut juxta vires fratris electionem tueretur, quod et factum est. Sicque ab utraque parte graviter civile bellum saevissimum incoeptum est.

Anno Dominicae Incarnationis 1130, mense Martio VIII indictionis. Cum praedictus Anacletus electus fuisset, Beneventanis mandavit, qualiter ipse electus fuisset, et ut Beneventani sibi facerent fidelitatem. [Col. 1204A] Praefatus igitur Innocentius consecratus pontifex videns populi Romani divisiones et civilia bella quotidie oriri, consilio habito, ultra montes perrexit ad regem quidem Francorum, et ad alios Romanae sedis fideles, qui honeste et diligenti cura ab eis susceptus est. Continuo apud Rhemensem civitatem synodum celebravit; ad cujus conventus praesentiam. archiepiscopi et episcopi fere centum (sicut accepimus) et quinquaginta, convenere. Ibi Anacletum illum, et ejus fautores vinculis excommunicationis alligavit.

Eodem anno praedictus Roffridus Beneventanus archiepiscopus mortuus est, et Landulphus filius Roffridi de Garderisio electus est in archiepiscopum.

Eodem anno, praedictus Anacletus venit Beneventum; [Col. 1204B] deinde Abellinum civitatem ivit, et cum praedicto duce Rogerio stabilivit, ut cum regem coronaret Siciliae. Et his statutis, Anacletus ille Beneventum revertitur, et dux ipse Salernum, deinde Siciliam remeavit. Anno igitur ipso praedictus Anacletus cardinalem suum, Comitem nomine, ad ducem illum direxit, quem die Nativitatis Domini in civitate Palermitana in regem coronavit. Princeps vero Robertus Capuanus coronam in capite ejus posuit [(35) 5Kb] , cui non dignam retributionem impendit. Et eodem anno ipse Anacletus consecravit Romae praedictum Landulphum archiepiscopum. Et his omnibus actis, idem rex Rogerius, exercitu congregato, comprehendit [Col. 1205A] Amalphiam; cumque praedictus Anacletus, ut supra cum duce Rogerio apud civitatem locutus esset Abellinum, Beneventum revertitur, et consilio accepto vocari fecit praedictum Joannem, et Dauferium, et Benedictum judices, et Lodoicum medicum, et Potonem Spitametam, et accipiens ab eis ducentos solidos reduxit illos in civitatem, et omnes illorum possessiones concessit eis, deinde cum illis, et aliis suis fautoribus tractavit, quomodo communitatem frangeret, quae infra civitatem conjuraverat a tempore mortis praenominati Guillelmi rectoris. Saepissime etenim relatum fuerat, quod ob ejus infestationem, et civitatis detrimentum communitas illa fuisset ordinata maxime a tempore praedicti papae Honorii, quatenus idem papa eis, qui rectorem [Col. 1205B] illum interfecerant, nocere non posset. Item sibi narratum fuerat, quomodo idem pontifex Honorius Beneventum venisset post mortem praedicti rectoris, et cum civibus satis, satisque fuisset locutus, ut judices illos, qui ab illius morte rectoris exsulaverant, in civitatem permitterent introire, et ad domos eorum, quamvis destructas, remeare, quod obtinere non potuit. Unde, ut praediximus, idem pontifex Honorius valde iratus de Beneventana civitate exivit, et cum duce Rogerio de civitatis tractavit desolatione. His et aliis multis praedicto Anacleto de communitate illa sic ordinata relatis, continuo consilio praedictorum judicum et aliorum ejus fautorum communicato, Anacletus ipse Robertum Capuanum principem, qui tunc sibi favebat, vocari praecepit, [Col. 1205C] ut virtute militum copiosa stipatus ad eum festinaret, qui nunctis acceptis, sicut mandaverat acceleravit. Confestim fractionem communitatis faciendam cum eo disponens, precatur eum, ut super hoc viriliter auxilietur. Quid multis? die constituto in octavis quidem Epiphaniae, et praefato principe cum suis insistente, vocatur Rolpoto de S. Eustasio, qui praecipuus super illa videbatur communitate ferventior, et Beneventus de Joanne de Rocca [(36) 1Kb] , ot Roffridus de Anselmo, et Dauferius Barbae majoris, aliique ejusdem Rolpotonis sequaces, qui acciti in palatio Dacomarii, ubi tunc Anacletus ipse consilio celebrato morabatur, conveniunt, ut, quid Anacletus peteret, audirent. Ex adverso denique Crescentius tunc rector fere quadringentos suos vocaverat fautores [Col. 1205D] armatos, ut eos vocatos sine audientia caperet. Continuo Anacleti fautores sic armati, et principis vigorem habentes insurgunt, armisque eductis Rolpotonem illum, et cunctos qui cum illo venerant, turpiter comprehendentes in palatio illo Dacomarii vinctos tenuerunt, deinde per plateas eorum amicos inventos comprehenderunt. Joannem vero quemdam, ut ita dicam, jocularium ultra quam credi potest, lapidibus gladiisque diversis trucidant, qui [Col. 1206A] sic trucidatus et vulneribus multis afflictus de eorum manibus semivivus evasit, qui plures postea advixit annos. Cumque praefatus Rolpoto cum sequacibus suis taliter captus fuisset, statuit praedictus Anacletus, ut Persicum et Roffridum judices caperet, qui actibus illorum consenserant, et quorum consilio longo sic tempore communitas illa regnaverat. Praedictus autem Persicus et Roffridus judices hujusmodi consilia per amicos sentientes, civitatem silentio exeuntes manus Anacleti, et inimicorum evaserunt; sicque per dimidium fere annum exsulaverunt. Audiens itaque praedictus Anacletus sic Persicum, et Roffridum diffugientes mirabiliter contristatus est, et mirabatur, quomodo ejus consilium esset patefactum. Excogitaverat enim, ut si judices [Col. 1206B] illi capti fuissent, in Siciliam illos captivos, Beneventum nunquam reversuros transmitteret. Et his actis a compluribus praedicti Rolpotonis amicis Anacletus ille rogatur, ut Rolpotonem illum a vinculis solvat, qui orationibus eorum favens a vinculis eum absolvit, qui sacramento firmavit jam amplius communitatem illam, vel aliam nunquam tenendam. Alios vero ejus sequaces sacramentis ligatos de civitate projecit, ut sine ipsius Anacleti voluntate, vel sui rectoris non ingrediantur civitatem. Quibus omnibus ita peractis, praedictus Anacletus die Kalendarum Martiarum Salernum ivit, deinde consilio accepto Romam redeundi disposuit. Cumque de captione praedicti Anacleti Rolpoto ille evaderet, coepit mirabiliter mirabiliusque multas, variasque [Col. 1206C] in pectore moliri machinationes, qualiter contra Anacletum, et ejus fautores, qui se turpiter comprehenderant, et quorum institutione hortum suum vendiderat sexaginta Romanatos, quos praedicto dederat Anacleto; aiebat quidem Rolpoto ille, morti se prius velle succumbere, quam captivitatem suam, et amicorum suorum impunitam dimittere. Coepit itaque nova quotidie experiri consilia, et contra suos adversarios torvo semper vultu, et animo excogitare.

Anno 1131 Dominicae Incarnationis mense Martio: diebus non multis evolutis praedictus Beneventus cum sequacibus suis, octavo die intrante mensis Maii, armis acceptis, Beneventum ingrediuntur, et domum ipsius Dauferii Basaforte ascendunt, ibique [Col. 1206D] audaci animo permanserunt. Miserunt itaque amicis suis, ut ipsis in plateam propalatis unanimiter subveniant, et de adversariis suis accipiant ultionem, quorum consilio de civitate expulsi fuerant: nec mora, praedictus Beneventus, et ejus sequaces coeperunt viriliter gladiis lapidibusque debellare. Audiens igitur praedictus Crescentius rector sic eos audacter civitatem fuisse ingressos, turbatus animo, et valde admirans campanam Palatii pulsari praecepit, [Col. 1207A] quatenus omnes sui fautores cursu rapido ad eos ejiciendos festinent. Quid plura? armis eductis ad domum Dauferii Basaforte descendunt, et viriliter defendere conantur, ne sic civitas ab eorum invasione turbetur. Beneventus autem, et socii ejus amicorum suorum auxilium non adesse aspiciens, domum illam Dauferii ascendunt, et per domos alias diffugientes, et plateas, de civitate exeunt, et de manibus persequentium incolumes evaserunt, et, eis sic fugientibus domum praedicti Dauferii, et aliorum qui eis consenserant, prostraverunt. Ab illo autem die discordia multa et inaudita inter concives orta est. Persicus interea, et Roffridus judices, timore inimicorum coacti civitatem Beneventanam ingredi non audebant, tandem cognoscentes praedictum Anacletum [Col. 1207B] Capuanam civitatem applicuisse, ut Romam reverteretur, habito consilio civitatem ipsam Capuanam audacter ingrediuntur. Inde Robertum principem tunc Anacleti fidelem suppliciter precantur, ut ejus intercessione amorem Anacleti invenire mereantur, et licentiam ad possessiones suas remeandi. Robertus itaque princeps absque mora, Anacletum adiit, et eum prae dilectione eorum invenienda pulsavit. Quid multis? petitionibus principis Anacletus favens litteris datis, licentiam redeundi, et secure habitandi in civitate eis largitur; ii vero redeuntes ad Portam Sancti Laurentii pervenerunt, disponentes ad propria, fronte libera, sicut ab Anacleto acceperant, reverti. Sed turba inimicorum copiosa simul cum praedicto Crescentio insurgens, crudeliter, [Col. 1207C] ne introirent, minatur. Ipsi vero proterviam eorum, et minarum copiam sentientes, salutis consilium arripiunt, et ad praedictum sunt reversi Anacletum, qui adhuc Capuae morabatur. Continuo pedibus ejus prostrati, omnia, quae dicta quaeque facta super se fuerant, e vestigio retulerunt. Anacletus igitur super hoc iratus, coepit contra Beneventanos mirabiliter minari. Tandem ex consulto principis eos ad civitatem remisit, dans eis cardinalem suum, ut eo viso et audito fidem darent, eosque pacifice ad propria eorum reverti permitterent. Venerunt itaque cum praedicto cardinali, quo audito, omnique deposito furore cum civibus cives ipsi permanserunt. Interea praefatus Rolpoto amicorum suorum fretus auxilio die noctuque nova semper consilia et conventicula [Col. 1207D] super praefato Crescentio, et ejus conspiratoribus palam quandoque, privatim aliquando adinveniebat. Tractabat quidem Rolpoto de Crescentio et ejus consentaneis ultionis poenam accipere, reminiscens doloris, et captivitatis, simulque horti sui venditionis, et qualiter sexaginta Romanatos per eos perdidisset. Praedictus autem Crescentius Rolpotonis illius, et ejus amicorum murmur, et minarum terrores deprehendens de palatio curiae descendit, et apud monasterium Sanctae Sophiae permansit: relatum siquidem [Col. 1208A] ei fuerat, quod sicut praedictus Guillelmus rector, ita et ipse in palatio trucidari disponebatur, qui quidem ferociam talem, et mortis asperitatem devitans, quasi securus infra ipsius monasterii claustra manebat. Amici igitur ipsius Crescentii, et praefati judices ad eum animose conveniunt, et eum hortantur, ut curiae statum simul cum eis obtineat. Ipse vero Crescentius hortationibus eorum, et monitis nullo voluit modo favere. Nam per amicos revera suos saepe ei referebatur, quod si palatium reverteretur, membratim eum dividerent morte inopinata; unde, ut praediximus, Crescentius ipse minas illorum et terrores devitans, infra idem monasterium usque ad festivitatem Sancti Angeli, quae III Kalend. Octobr. colitur, moratus est. Cernens [Col. 1208B] praeterea praedictus Crescentius rector Rolpotonem illum, et ejus auxiliarios die noctuque minarum terrores, et convicia super se exercere et evidenter super eum velle insurgere, coepit cum fautoribus suis studiose tractare qualiter tanti veneni mortiferi flammas posset exstinguere. Praedictus interea Rolpoto horis omnibus minabatur, quod si Crescentius ipse sexaginta Romanatos, quos Anacletus ei abstulerat ei non reddidisset, remota omni caligine, de corpore ejus inauditam sumeret ultionem. Advocans igitur praedictus Crescentius suos omnes fautores, coepit cum eis agere, quid super hoc esset faciendum. Pars quippe ejus amicorum diligenter, et dolo remoto, Crescentium illum hortatur, et monet ut illos sexaginta Romanatos de curiae regalibus praedicto redderet [Col. 1208C] Rolpotoni, quatenus vel sic a tanta ruina, et timoris tempestate secure possent permanere. Ad haec Crescentius ipse coram eis aiebat se Romanatos ipsos ei reddere dubitare, praecipue cum Anacletus ille in scriniis suis pecuniam illam detulisset. Unde timens asserebat, quod si pecuniam illam sine Anacleti consilio redderet, proculdubio ejus incurreret furorem. Dum haec, et alia Beneventi geruntur, Crescentius ipse legatum suum ad Anacletum direxit, notificans omnia quae ei acciderant, et qualiter pro pecunia Rolpotoni ablata, ipse cum amicis suis mortem quotidie exspectaret. Insuper quod pro ipsius Rolpotonis timore de palatio descendisset, et infra Sanctae Sophiae coenobium permansisset: nunc vero et de pecuniae illius redditione, et de caeteris, quae ad vos [Col. 1208D] misimus, quid sit agendum, nobis remittatis [(37) 1Kb] . Praedictus itaque Anacletus hujusmodi sinistrum accipiens legatum, dolore cordis turbatus, vocari fecit quosdam suorum amicorum, et cum eis, quid facto opus esset, tractavit. Quaedam vero pars ejus amicorum, ut redderetur pecunia, pro qua rector ejus, et civitas turbata trepidabat, confirmavit. Sed Anacletus, ut erat viperei cordis, dejecit consilium, et Crescentio delegavit, pecuniam illam non reddere. Vita enim comite, ipse Beneventum veniret, [Col. 1209A] et tempestatis hujus turbinem ad portum perduceret salutis. Reversus igitur ab Anacleto legatus litteras haec omnia continentes praefato dedit Crescentio, qui magis magisque confisus litterarum continentias adimplevit. Audiens autem praefatus Rolpoto Anacletum sic praecipientem, et Crescentium reddere dubitantem, coepit ferventius inflammari, et cum Roberto principe Capuanorum et Rainulpho comite meditari, qualiter de Crescentio rectore et ejus amicis, qui causa perditionis ejus fuerant, ulciscatur, quod postea rei probavit eventus. His et aliis conflictationibus inter se habitis, et pro multis antiquis inimicitiarum generibus, quae ad memoriam ducebantur, concordia illa ad fructum tranquillitatis perduci non potuit. Praefatus igitur princeps et [Col. 1209B] comes Rainulphus Rolpotonis illius dulcia audientes colloquia, et aureas argenteasque pollicitationes, sacramentis communibus juraverunt, cum res et tempus expostularet, sibi ad invicem subvenirent. Sed ne tempus tarditatis me apprehendat describendi, ad ea quae necessaria imminent et opportuna videntur, succincte festinemus. In subsequenti igitur tractatu, vita comite, describemus, qualiter praedictus Crescentius cum praedictis judicibus, aliisque eorum amicis, et alii fere quadringenti tali inventa occasione de civitate fuerunt exsulati. Plura etenim veritate munita, et quae ipse viderim omni remota dubietate si singillatim describere vellem, et tempus deficeret, et ego, licet incultus, sub tanti laboris sudore defessus succumberem. Nihil etenim [Col. 1209C] lectoribus, et audientibus proderit mendacia proferre, et vanitate repleta, cum tot, ut praedixi, vera habeantur, quae, Domino favente, ad posteritatis memoriam ducere curamus.

Anno igitur 1132 Dominicae Incarnationis, mense Martio IX indictionis [(38) 1Kb] , luna splendorem ortus sui derelinquens in sanguinis colorem conversa est, quam nos aspicientes prodigium fore credidimus. Hoc anno praedictus Anacletus venit Salernum. Eodem anno praefatus rex Rogerius videns Tancredum de Conversano virum utique prudentem, et animosum, rebellem sibi et resistentem, consilio habito exercitum congregavit, et super castrum Brindisii ejusdem Tancredi festinavit, et illud terra marique [Col. 1209D] obsedit, sicque mirabiliter expugnatum suae illud obtinuit potestati, et his actis super civitatem Barensem exercitu convocato festinavit. Nec mora; civitatem illam diversis coepit expugnare machinationibus, per quindecim vero dies civitas illa obsessa et expugnata est. Tandem civium Barensium traditione [Col. 1210A] manifestata civitas ipsa ad regis potestatem tradita est [(39) 1Kb] , et civitate ipsa sic comprehensa, Grimoaldus princeps vir valde mirabilis et bellicosi spiritus a quibusdam concivibus captus est, et ad regis potestatem perductus, quem rex ipse confestim captivum cum uxore sua et filiis ad Siciliam mandavit, sicque totam Apuliam suae subegit potestati. His ita peractis minabatur rex ipse principem Robertum, et Rainulphum comitem exhaeredare. Eodem anno rex praefatus deprehendens comitem ipsum Rainulphum convicia multa, et afflictiones Mathildi uxori suae inferre ejusdem regis sorori, quam ultra quam credi potest, diligebat, consilio habito, ipsam suam sororem vocari mandavit, quam honeste accipiens eam dulcibus colloquiis [Col. 1210B] consolatur, et eam in Siciliam mandavit. Hoc anno rex ipse praedictum principem, et comitem Rainulphum cum ducentis militibus ad auxilium praedicti Anacleti Romam delegavit, et eis euntibus, sicut praedixi, uxorem jam dicti comitis, et filium, et civitatem Abellinum ei abstulit; cum autem princeps et comes Roma reverterentur, turbati animo, et dolore immenso percussi mirabantur, qualiter rex ipse ejus uxorem abstulisset, praecipuo tamen comes Rainulphus, cujus uxor charissima, et filius sic ablata fuisset, palam quandoque, aliquando privatim lacrymis conquerebatur manantibus, injuste conjugem et filium perdidisse. Inde per seipsos, et amicos eorum praedictum Anacletum rogaverunt, ut a rege Rogerio impetraret reddi [Col. 1210C] filium, et uxorem. Anacletus igitur regem per nuntios precatur, ut uxorem comiti redderet, et filium, quod obtinere non potuit. Unde comes ille dolore accensus, ultionis tempora rogabat. Quid multa? cum praedicto principe et magistro militum Neapolitanorum, et aliis amicis alligatus, cum duobus millibus equitum et pedestrium multitudine propalatus exivit. Exivit quidem laetanti animo, et intrepidus, et morti primum succumbere desiderabat, quam exhaeredatus ab illo aliena peteret, et incognitas partes adiret. Famam vero Barensis civitatis, et Grimoaldi principis, et Tancredi, quos olim dilexerat, ante oculos ferens, et qualiter eos afflixerat malis, mori gladio orabat, et ense deficere, quam [Col. 1210D] tali, tantaque regis potestate colla ligare. Nec mora, princeps ille et comes, ut fati sumus, cum duobus millibus equitum, et peditum armatorum magnitudine innumera pugnaturus, et defensurus a regis proposito in planitiem montis Sardi castrametati sunt. Coelorum quidem regem suppliciter precantur, [Col. 1211A] ut coelesti accincti auxilio minas regis, et timorem evadere possint. Quotidie comes ille suos lacrymando orat et monet, quatenus solius Dei fiduciam habentes, timorem abjiciant et terrorem deponant; gloriosius quidem toto mundo narrabitur nos in justitia confidentes, et propria tueri et mori primum in ore gladii, quam pati alienas manus nobis viventibus nostra invadere, et de civibus delicatis peregrinos efficere. Vox itaque omnium una efficitur, et ad illorum petitiones vertuntur; sicque die noctuque invigilantes coelestem victoriam invocabant. Cumque, ut supra diximus, rex Rogerius civitatem Barensem suae subjugasset potestati, et Tancredum de Conversano a totius Apuliae finibus expulisset, exercitu viriliter, acriusque congregato, circa Beneventanos [Col. 1211B] fines advenit. Continuo in planitiem pontis Sancti Valentini civitati proximam, rex ipse tertiodecimo die mensis Julii intrante castrametatus est. Deinde consilio accepto legatos Roberto principi Capuano et comiti Rainulpho mandavit, ut justitiam sibi ex multis variisque querimoniis consequatur. Princeps autem, nuntiis auditis in conspectu omnium suorum, taliter respondit: »Sciat revera rex vester, quem dicitis, quoniam nullo modo ei justitiam faciemus, donec comiti Rainulpho uxorem et filium restaurabit; super etiam civitatem Abellinum, et castrum, quod sibi abstulit, in ejus potestate largietur [(40) 1Kb] .« Et legatis illis revertentibus princeps ille universos suos milites tria millia [Col. 1211C] fere numero et quadraginta millia peditum armatorum, quos rogaverat congregari, mandavit, quatenus ad tale tantumque negotium viribus totis parati invigilarent, et taliter oratio incoepta discreta, et diligenti cura alloquitur: »Certissimum, domini et fratres, agnovimus vos pro libertate vestra augenda, domos, uxores filiosque vestros, et universa bona dimisisse, et armis solummodo vestris acceptis, solam Dei Salvatoris misericordiam invocantes in medium convenisse. Audistis etenim, et nos veritate perfecta accepimus, qualiter erga civitatem Barensem gesserit, et quomodo talem, tantumque Grimoaldum principem ab honoris gloria turpiter afflictum exsulaverit catenatum. Tancredum vero, et ejus probitatem quid memorem? vos ipsi audistis, qualiter [Col. 1211D] ei civitates omnes, et oppida dolo invento eripuit, et transmarinas partes eum destinavit. Giffredum quoque comitem ad qualem afflictionem civitatum suarum perduxerit, credimus vestram non latere probitatem: omnes namque potentes viros, et illorum divitias gutture aperto desiderat, et ne ei resistant, terratenus sternit, et in pulverem gloriam illorum sine aliqua manu pietatis inducit. Heu nefas et morte dignissimum, sic omnium nostrum gloriam sitibundo pectore velle consumere et gladio evaginato sine misericordiae fonte nos omnes ad mortis periculum destinare! Succurrite itaque viri fortissimi, [Col. 1212A] et vobis, inquam, ipsis subvenite, ut, dum tempus auxilii et consilii nobis superest, a tanti viri faucibus et potestate effrenata libcrari valeamus. Sola namque salutaris Dei fiducia in omni nostra manet dispositione, et in vestris armis, quae accepistis, omniumque bonorum amissione vestrorum consolatio vestra inflammetur. Consolandum quippe est, ut spes in victoria habeatur. Nos pro augenda libertate sanguinem volumus fundere, et in alienas manus nullo modo pervenire. Timorem itaque mortis abjiciamus hujusmodi, et justitiam defendentes unanimiter moriamur, ut toto orbe terrarum fama nostrae virtutis inveniatur. Rex coelorum Dominus, fratres, justitiam nostram inspiciat, et qui Machabaeorum orationes clamantium exaudivit, nostras [Col. 1212B] dignetur accipere afflictiones. Quid enim prodest, dilectissimi, turpiter in mundo isto manere et afflictionibus subjacere, cum post multas miserias, et pericula quae nobis succedunt, mors ex improviso horribilis accidit, et calamitatibus nostris, divitiisque finem terminumque imponit? Gloriosius igitur erit pro justitia, quam speramus deficere, quam gentis nostrae mala videre, et periculose exsulati diem claudere extremum. Notum praeterea vestrae significamus fraternitati, ut pro securitate nobis ad invicem data obsides filiorum nostrorum, et consanguineorum ponamus, ponendum quippe est, et laetanti animo faciendum, ut unusquisque nostrum securus, et timore deposito alter alteri [Col. 1212C] fidem attribuat, et vigoris alacritatem.« Haec et his similia principe illo orante, unusquisque militum, et peditum, divina instigante clementia, petitionibus principis consentaneam dedere concordiam, et sic singillatim filios suos unusquisque baronum in principis potestate obsidis loco largitus est. Legati itaque regis a principe reversi, e vestigio cuncta eis injuncta narraverunt. Quibus auditis rex, consilio iterato accepto, nuntios alios eidem principi legavit, ita continentes: »Miramur valde super his quae princeps nobis destinavit; praecipue cum ejus suasionibus et legatis ego in partibus istis modo advenerim, pollicens se nobis justitiam de querimoniis nostris facturum. Praestolamur itaque ejus promissiones, et die constituto in crastinum monemus [Col. 1212D] illum ad justitiam nobis sequendam; deinde, vita comite, quid super his opus sit, faciendum tractabimus.« Princeps vero eadem regi remisit, quae et primum mandaverat. Rex autem Rogerius dicta principis et comitis audiens, dolore multo accensus, et quia quod mente conceperat, aliter fieri cognoscit, satis satisque turbatus est.

At princeps continuo Crescentium cardinalem, Beneventanum rectorem, et Landulphum Beneventanum archiepiscopum vocari mandavit, quatenus cum quibusdam sapientibus civibus Beneventanis ad regem ipsum festinarent, et nuntio accepto, assumptis [Col. 1213A] secum Beneventanis judicibus, et triginta aliis probis viris, ad regem festinaverunt. Rex itaque diligenter eos, et honeste accepit, deinde cunctis longe lateque confabulatus est, ut ejus amore, et Anacleti fidelitate secum alligati, et sacramentis confoederati guerram adversus principem Capuanum, et comitem Rainulphum facerent [(41) 2Kb] . Promittebat ideo pacem civitati Beneventanae daturum. et Beneventanorum haereditates a Northmannorum servitute, et tributis liberare. Quid multa? Cardinalis exaudiens simul cum archiepiscopo et civibus Beneventum reversi sunt. Nec mora; Beneventanorum non modicam partem congregari praecepit, quatenus super his, quae a rege acceperant, consiliarentur; pars autem populi praecepto cardinalis favens [Col. 1213B] curiam sacri palatii ascendit, deinde ordinem rei exponens, et quid civitati pollicetur nominatus rex, e vestigio aperiens, consilium ab eis perscrutatus est. Exposuit etiam, quoniam sine sacramentorum firmatione istud negotium agere noluisset. Quid longius moror! petitio regis audita cursu rapido quibusdam complacuit Beneventanorum. Continuo in ipso sacro palatio cives illi, qui convenerant, judices primum Joannes, Persicus, Dauferius, Benedictus, Roffridus juraverunt, non esse in facto, consilio, vel consensu, ut rex ille vitam, vel corporis membra perdat, aut capiatur, et vivam, et continuam guerram principi nominato, et comiti faciant, et alia quae in Capitulari facto legebantur, salva tamen fidelitate Petri apostoli. Quibus ita peractis [Col. 1213C] cardinalis de palatio descendit, et per civitatem quot inveniri studuit, sacramento eodem alligavit. Cumque taliter a Beneventanis juratum esset, fama terribilis civitatem Beneventanam perculsit, et linguis solutis vociferabantur alii, quibus sacramentum illud displicebat, quod cardinalis Crescentius simul cum archiepiscopo Landulpho, et judicibus nominatis, et Beneventanis quibusdam civitatem Beneventanam regi Rogerio dare voluisset, et in ejus potestate largiri. Affirmabant quoque uncias auri a rege innumeras accepisse. Factum est autem, cum taliter fama hujusmodi per civitatem ventilaretur, en subito armis acceptis maxima civitatis turba in plateas exivit, et furore arrepto super cardinalem Crescentium, insurgens in fugam illum perduxit. [Col. 1213D] Cardinalis autem timore coactus civitatem fugiendo deseruit, et ad regem festinanter acceleravit. Nuntiavit itaque omnia, quae Beneventi acciderant, et qualiter in eum lapidibus armisque acceptis insurrexisset [Col. 1214A] turba civitatis, Landulphus autem archiepiscopus sic cardinalem fugientem aspiciens palatium episcopii ascendit, et ibi timore coactus morabatur. Quibus ita peractis populus in unum catervatus, armis eductis, palam vociferabatur, quod sacramenta regi Rogerio noviter facta non observentur. »Nolumus quidem sic regi alligari, et sacramentis astricti in expeditionibus suis cum Siculis et Calabridibus, Apulisque sole ardenti et sudore fatigati anhelare. In deliciis quidem positi, et periculis exercitalibus nunquam assueti cum tali tantoque rege consortia minime habemus.« His ita praemissis memoratus princeps, et comes Rainulphus, nuntiis acceptis, Beneventanis miserunt pacis verba, et securitatis dilectionem. »Notum sit vobis, [Col. 1214B] quoniam princeps, et comes, et Rao de Fraineta, et Ugo infans sacramentis intervenientibus dimittet in perpetuum Beneventanis omnes fidentias et tributa, quae nobis solvere solebatis; dum tamen neque regi Rogerio, neque nobis auxiliamen tribuatis. Revera vestrum auxilium tempore isto accipere nolumus civitati providentes, ne tali occasione civitas Beneventana contrarietatem incurrat; volumus tamen securi transire, et timore deposito securiores manere.« Quid multa? licet cardinali Crescentio, Beneventano rectori, pactum illud displicuisset, tamen Beneventanis animo libenti satis satisque complacuit. Princeps itaque, et comes Rainulphus militibus accitis ad Pontem majorem venerunt, et coram Landulpho Beneventano antistite, [Col. 1214C] et turba multa Beneventanorum, sicut in superiori tractavimus, simul et Rao de Fraineta, et Ugo infans juraverunt. Juraverunt quoque B. Petro fidelitatem, et in scripto sigillato ordinem convenientiae et sacramentorum firmitatem adnotari jusserunt, per omnes civitatis portas scriptum signatum de convenientia illa ad posteritatis memoriam diligenti cura positum est. Cumque talium sacramentorum, et convenientiae cum principe firmiter factae Rogerii regis aures fama tetigisset, ultra quam credi potest, admirans obstupuit, et dolore cordis perculsus aiebat: quomodo civitas Beneventana, cujus auxilium habere putabat, erga principis et comitis Rainulphi dilectionem adhaesisset, revera sicut a multis comperimus, non alia de causa regem illum [Col. 1214D] circa Beneventanos fines venisse, nisi ut Beneventanorum auxilio, et virtute principem invaderet, et eum in fugam duceret desolatum. Unde a mentis proposito decidens, cogitationibus variis frangebatur [Col. 1215A] assidue, et quod mente conceperat, ad effectum non posse perducere, oculata fide cernebat. Quid igitur dicebat, ab exteris, Siculisque partibus huc adveni, cum in his quae excogitaverim fortuna volatili, animo defeci! Et tali fractus angustia excercitum suum in partes divisit, et quasi ad bellandum ducturus acies diversas exercitus, et manus armatorum instruxit. Ipse vero rex, ut erat providi animi, et cordis meticulosi, et ne ab inimicorum cognosceretur instantia, quasi bellandi, et resistendi adinvenit securitatem. Nocte etenim insecuta cubiculariis suis, et sapientioribus consilii ejus patefecit excessum, et qualiter inde amovere desiderat, significavit. Continuo clamari voce praeconis jussit, ut vexillo ejus viso universus exercitus, qua parte duceretur, consequatur. [Col. 1215B] Praeconis itaque voce audita, timorem regis sentientes, prout poterant, parantur ad proficiscendum. Nec mora, cohortibus militaribus, et peditum turmis divisis fugiendo potius quam resistendo, castra inde amovere. Deum quidem testor aeternum, qui cordium occulta cognoscit; remotio illa regis in fugam nocturnam, timoremque ascribi poterit, et memorari. Et regem illum, cujus potentia coelum hactenus verberabat, nocturnis umbris insilire per devia, et cursu celeri festinare. Mane autem facto circa Salernitanos fines applicuit, ibique fatigatus, et aliquantisper deposito cordis timore circa fluenta montis Atrupaldi quievit [(42) 2Kb] . Octo vero dies in planitiem pontis Sancti Valentini rex ille moratus est, et illo taliter ibi morante multa frumentorum [Col. 1215C] confusio, et ruina mobilium a suis peracta est. Cumque taliter rex locum illum fugiendo dimisisset, ad exercitum principis auditum est. Confestim Rao de Fraineta, caterva militum accita, post eum viriliter, et animose insequitur: insequitur eum dentibus frendens, et ultionem de eo sitibundo pectore anhelabat: novissime quosdam Sarracenorum regis, qui eum sequebantur Rao ipse aggreditur, et eos capiens captivos secum perduxit; uni vero eorum caput abscidi praecepit, quod nomine gloriae ad principem delegavit. Princeps autem caput illud Capuam, ut fama laudis ejus attolleretur, mandavit. Rex autem Sarracenorum suorum stragem, et captivitatem audiens, satis abundeque condoluit: minabatur insuper dolere commotus, ut tempore ultionis [Col. 1215D] accepto, vicem redderet pro acceptis. Inde castra [Col. 1216A] amovens ad castrum Nuceriam valde munitum, quod praefati Roberti principis erat, exercitu congregato festinavit. Continuo tubis sonantibus, et tentoriis paratis castellum illud Nuceriam prope mures, et turres obsedit, et eo acriter circumquaque vallato rex ipse Rogerius praecepit pontem ligneum frangi, qui super flumen Sarnum positus antiquitus erat, ubi Scafati cognominatur, et fractum illum omnino de loco illo tolli, et amoveri. Dubitabat revera ne princeps et comes Rainulphus hostium multimoda manu, audita obsidionis fama, super eum irruentes sese affligerent. Securus itaque rex ipse castellum illud Nucerium obsidebat, et ex omni parte expugnatum credebat suae obtinere voluntati. Princeps igitur Robertus, et comes Nuceriam taliter obsessam [Col. 1216B] sentientes mente confusi mirabiliter dolent, et suos omnes convocantes cursu rapido ad liberandum concurrunt, Nucerium castrum, quod obsessum audierat, festinant, cito citissime victorem Dominum invocantes, et gladio mori desiderant priusquam a tanto capiantur invasore; et eis sic sitienter currentibus ad praefati fluminis Sarni oram castrametati sunt. Continuo legatos explorandi destinant inquirentes, utrum obsidio castelli, sicut audierant, vera haberetur, et veritate inventa, tractare inter se coeperunt, quomodo obsidionem castri illius virili animo liberarent. Novissime invento consilio, pontem ordinari, et firmari fecerunt super praedictum fluvium Sarnum, et vigore accepto contra regis acies ad liberandam obsidionem expediti accelerarent. [Col. 1216C] Deinde, ponte illo superposito, princeps ille, et comes, milites cunctos armatos, et peditum suorum copiosam multitudinem transire die Dominico, qui aderat, mandavit, quinto videlicet die, postquam castrum illud obsessum fuerat, et eis trans flumen euntibus absque mora, princeps ipse salutifero usus consilio milites suos mille rogatos in duas divisit cohortes. At comes Rainulphus, ut erat sapientis animi, et ad quem doloris magnitudo, et uxoris amissa dulcedo spectabat, similiter equites suos mille numero et quingentos in quinque divisit catervas; ducentos vero, et quinquaginta milites ad defendendum Nuceriam transmiserant, qui viriliter contra regem pugnabant. Cumque, ut dictum est, ad praeliandum taliter princeps et comes parati instarent, [Col. 1216D] subito ad regis aures fama eorum pervenit. [Col. 1217A] Quid multa? Praeconis voce pulsatur quatenus omnis excercitus ad praelium armaretur. Confestim armis acceptis, armati coram rege apparuere; illico rex ipse, ut audivimus, octo acies militum suorum, et peditum pugnaturus divisit: quibus ita divisis ad invicem applicuerunt. Quantas lacrymas ab utraque parte armatorum, lector, si adesses, aspiceres, victorem Deum invocantes, ut justitiam ex alto inspiciat, et sanguinem innocentem liberaret! En subito prima regis acies contra principis cohortem insilivit, qui juxta eorum potentiam defendendo pugnaverunt, et sic ad invicem aliquantulum dimicatum est. Quibus ita praeliantibus, timor terribilis pedites principis et comitis ex improviso invadit, et usque ad flumen nominatum terga vertentes fugerunt: multi [Col. 1217B] vero per pontem transeuntes evasere; alii namque mille, sicut nobis nuntiatum est, pontem illum desiderantes in aquam fluvii ingrediuntur, evadere cogitantes animas suas in gurgite illo amiserunt, armis eorum bibulis aquis immersis. Qualis igitur stridor, luctusque morientium accidit? quem si ex toto scribere voluissem, prius me tempus desereret quam copia recitandi. Sed redeamus ad causam. Secunda itaque principis manus stragem tantam militum peditumque persentiens, viribus animisque acceptis ad principis intravit auxilium. Regis quoque acies ad regis juvamen ex adverso positae incurrerunt; sicque spatio interposito acriter duriterque decertaverunt. Revera, sicut ex ore narrantium, qui interfuerunt, audivimus, sic instanti animo pars regis [Col. 1217C] praeliabatur, quod principis acies, fuga jam inchoata, deficiebat ab armis; sed divina providentia gubernante, in cujus dispositione non fallitur, justitiae partem, sicut nostrae fragilitati apparuit, ex alto prospexit. Comes enim Rainulphus, qui ex adverso positus erat, eventum pugnae jam fallentis aspiciens, equis concitatis quingentorum militum caterva stipatus, regem animose invadit, vigorem illico, et constantiam principi pugnanti attribuit, et clamoribus ad astra levatis expugnabant. Deinde secunda comitis acies accurrit, et regem atrociter pugnantem aliquantisper impulit. Quid longius morer? tertia ejusdem comitis manus ardenti animo agitata, fatigatos suos agnoscens, ex adverso exiens, sicut Leonis [Col. 1217D] triduana fames dentibus exasperata pervolat, et in medio praeliantium intravit, et sic, Domino auxiliante, in fugam et stragem rex ille conversus est. En clamor populi pugnantis ad sidera tollitur, regem fugientem significans, suosque adhortans, ut sequantur, quatenus victoria coelitus concessa de tali tantoque viro ulciscatur. Rex autem volens militibus suis animositatem constantiamque reparare, ne tali infortunio campum dimittant, coepit hasta accepta obsistere, et suis fugientibus nomen suum manifestare: nihil tamen manifestatio nominis profuit, [Col. 1218A] nihilque fugientibus auxilii accidit, cum jam talis, tantaque victoria ab excelso Salvatoris solio principi et comiti orta est. Rex igitur sic suos, ultra quam credi potest, fugientes aspiciens, hastam projicit; de sola fuga et vita custodienda cogitabat, et equo mirabili quem supersedebat, concitato, ut auditum est, quatuor secum militibus adjunctis fugiendo et mirabiliter lugendo evasit. Sicque tanta districtus angustia, et mentis calamitate circumquaque satiatus, Salernitanam civitatem ad solis occasum introivit. Cives autem Salernitani, sic eum fugientem sentientes, regem illum suscepere. At comes Rainulphus milites armatos accipiens prope civitatem ipsam regem illum fugientem insequitur. Revertitur comes intrepidus; audierat enim regem Salernum intravisse, [Col. 1218B] et eo revertente simul cum principe, barones regis viginti fere numero, et septingentos milites praeter multos alios, quos nominare silentio dedimus, comprehendit: alios vero in fugam conversos occisioni expositos crudeliter fore audivimus. Quid plura? totus regis exercitus militum peditumque in fugam, occisionem, captivitatem perductus est; auri vero copiam, et argenti ineffabilem multitudinem, et vasorum aureorum abundantiam, et vestimentorum infinitas varietates, et equorum congregationes, et loricarum densitatem, cunctorumque mobilium, quae in victoria illa capta sunt, Regem regum testamur aeternum, si universa et singillatim describere vellem, prius in scribendo deficerem quam universa exararem. Quid plura? universa illa mobilium [Col. 1218C] gloriosa magnitudo ad potestatem principis et comitis pervenit. Laetatur itaque princeps et comes de tali triumpho coelitus concesso. Quibus omnibus ita peractis, fragor victoriae et regis fugientis calamitas Apuliae partes, et Siciliae, et totus Italiae intonuit, et super inauditis occisionibus, et regis terroribus valde mirabatur. Nemo quidem tempore isto viventium, recordatur talem tantamque praeliorum stragem infra Christianos accidisse. Cum autem victoriae fama Beneventanam civitatem tetigisset, en subito civitatis populus gaudio magno repletus ad episcopium et monasterium S. Sophiae jubilando convenit; ibique gratias Deo, et Petro apostolo, lacrymis manantibus, egit; deinde cereorum magnorum [Col. 1218D] frequentia, et luminarium lignorum accepta, cum clericis et presbyteris catervatim ad B. Bartholomaei apostoli basilicam et monasterium S. Sophiae vigilias et laudes persolventes laetabantur. Laetabatur quidem gaudio ineffabili totius civitatis populus, ac si omnis illa victoria a Beneventanis facta fuisset. Dies vero, quo bellum illud factum est, in vigiliis B. Jacobi apostoli habebatur, octavo videlicet Kal. Augusti [(43) 2Kb] .

Hoc anno duodecimo die intrante mensis Augusti obiit Landulphus Beneventanus archiepiscopus. His [Col. 1219A] ita gestis, praedictus rex Rogerius consilio communicato in Apuliam descendit, et apud civitatem Melphitanam diebus non multis moratus est. Continuo quosdam ex baronibus suis vocari mandavit quos valde praecipiendo admonuit, quatenus in ejus permanerent fidelitate et dilectione. Mandavit etiam, ut juxta eorum vires a Tancredi de Conversano consortio caveant; oderat enim eum rex ipse Rogerius odio mortifero, et sicut praemisimus, a totius Apuliae finibus eum depellere conatus est. Quibus peractis Salernum repedavit, ibique procerum suorum frequentia magnificatus de inimicitiis principis Capuani, et comitis Rainulphi satis abundeque tractabat. Consiliabatur quotidie, qualiter eos vincere posset; quoniam quidem, sicut praediximus, ab eis victum, [Col. 1219B] et in fugam conversum eorum virtute longe lateque audivimus. Diebus praeterea non multis evolutis, rex praefatus Rogerius consilio cardinalis Crescentii tunc Beneventani rectoris, et aliorum Beneventanorum, sicut audivimus, civitatem Beneventanam depraedadatus est; viros quidem, et mulieres, et animalium multitudinem captivos apud Montemfuscum perduxit. O qualem, lector, si adesses, luctum Beneventanorum audires et miratus lugeres! quoniam quidem civitas securitate a rege accepta, jugiter ad possessiones eorum et vineas, quia vindemiarum tempus inerat sine timoris aliqua dubietate exibat. Die itaque ipso, cum talis depraedationis crudelitas acta est, civitatis fere totus populus armis eductis apud monasterium S. Sophiae, ubi praedictus cardinalis [Col. 1219C] morabatur, furore accepto properavit. Confestim eum ad praefatum regem licet invitum transmittunt, quatenus cives a vinculis regis absolvat, et praedam Beneventanorum innumeram reducat: aiebat siquidem, quoniam ejus consilio, et fautorum suorum talis tantaque depraedatio facta est. Cardinalis igitur absque mora, ad regem festinavit. Jurabat cardinalis ille sacramentorum verbis coram omnibus consilio suo praedam ipsam factam non fuisse. Cardinalis itaque ad regem veniens nullo modo impetrare potuit, ut multitudo illa depraedationis et civium captivorum redderetur. His ita decursis jussit praefatus rex, ut horis omnibus circa Beneventanam civitatem milites sui insilirent, et quos cives invenire possent, [Col. 1219D] captivos ligarent. Ipse autem rex, navigio parato, octavo die mensis Decembris intrante, mare ingrediens ad Siciliae partes transfretavit, sed antequam rex ipse ad navigandum pararetur, Bernardum de Fraineta, qui dominus erat de castello Balba, suasit nuntiis interjectis, ut castrum illud ejus traderet potestati, quod et factum est. Accepit itaque ab eo, sicut audivimus, centum uncias auri: ipse vero Bernardus ad Salernitanam civitatem recessit. Mandavit [Col. 1220A] continuo rex ille centum fere viros armatos ad castellum illud muniendum. Rao igitur de Fraineta, qui erat dominus praefati Bernardi, a quo castrum illud tenuerat dolore cordis perculsus, castelli illius perditionem deprehendens, Beneventum venit, et diligenter eos precatur, quatenus ei subveniant, et celeri cursu festinent. Deinde principem Robertum Capuanum, et comitem Rainulphum adivit, eosque hortatur ut ad ejus auxilium veniant. Princeps illico et comes praefati simul cum Beneventanis ad obsidendum castrum illud totis viribus festinaverunt, ibique lignorum machinis ad turrem illam destruendam citissime utuntur, custodes autem, qui turrem illam observabant, nihil omnino eorum quae inferebantur, metuebant: milites vero regis, et pedites in conspectu [Col. 1220B] principis, et Beneventanorum castrum illud securi intrabant, arma quoque et cuncta eis necessaria coram omnibus deferebant. Princeps itaque talem tantamque eorum constantiam, et animorum alacritatem aspiciens castra sua inde amovit, et civitatem Capuanam ingressus est: comes autem Rainulphus et Rao de Fraineta dolore cordis turbati similiter cum Beneventanorum coetu, qui aderat, ad propria reversi sunt: machinas quidem lignorum, quas Rao de Fraineta ad obsidionem illam duci fecerat, timore interveniente, dimisere. Confestim viri de turre illa exeuntes machinas illas coram omnibus capiunt, et laetanti animo eas introducunt: sicque castellum illud dimissum est, et sub regis potestate magis magisque alligatur.

[Col. 1220C] Per idem tempus pars quaedam Beneventanae civitatis, concilio habito, dominum Girardum cardinalem presbyterum, qui cum domino papa Innocentio aderat, in civitatem Beneventi introduxerunt; firmabat enim pars ipsa civitatis partem Innocentii papae tenendam fore, Anacleti vero electionem contra Canones fore et iniquam. Statuit itaque praefatum cardinalem rectorem Beneventanorum ad Romanae ecclesiae, et ejusdem domini papae fidelitatem mense Novembri mediante. Alio autem die post ejus adventum in sacro Beneventano palatio coram Beneventanorum coetu, qui convenerat, tradidit comestabiliae honorem, et potestatem Rolpotoni de Sancto Eustasio, qui vero taliter ordinatus coepit simul cum [Col. 1220D] cardinali illo curiae statum regere, et justitiae vigorem unicuique dispartiri. Milites denique et servientes rogavit, ut civitati subveniant, et contra regis milites civitatis inimicos insurgant, sicque de guerra civitatis studiosus apparuit. Comestabulus autem Montisfusci a rege ibi ordinatus, ut Beneventanae civitati timorem induceret, praecepit vineas omnes, et possessiones Beneventanorum igne ferroque devastari, quod et factum est. Praefatus igitur Rolpoto [Col. 1221A] Beneventanus comestabulus, tantam aspiciens contra civitatem adversitatem, assidue insurgere, vicem reddens pro acceptis absque mora, civitatis partes praeconis voce commovit, ut armis eductis, unusquisque ad ecclesiam Sancti Martiani conveniat. Qui vero praeceptis ejus faventes, simul cum Rainulpho comite, qui cum trecentis advenerat militibus, super castellum Farnitum, quod erat Raonis Pinellae, ultimo die stante mensis Januarii adivit. Quid multa? tota rusticorum habitatio igne, ferroque consumitur, deinde tota eadem manus habitantium utriusque sexus et aetatis in timorem fugamque conversa, bona sua dimisit, sicque a civibus viri multi, et mulieres, parvulique dispoliati sunt et depraedati; mobilia vero illorum innumera et animalia in oppido illo inventa [Col. 1221B] sunt. Dominus autem castri illius captivus perducitur: et his actis ad propria Beneventani ipso die vertuntur. Alia autem die insurgente, simul cum praefato comite civium multitudo ad castellum, quod Plescum nominatur, properavit. Robertus itaque de la Marra, cujus castellum illud erat, viros armatos certum fere intromisit. Praefatus autem Rolpoto comestabulus constantiam illorum aspiciens ad civitatem Beneventanam repedavit, et sic castellum illud a Beneventanis dimittitur, deinde securiter et illaesum permansit. His ita peractis Rogerius comes Jordani comitis filius, qui in captione comitis Rainulphi tenebatur, ex quo praedictus rex Rogerius sicut in superiori tractatu dictum est, in fugam conversus fuit, consilio amicorum suorum accepto, sacramento [Col. 1221C] firmavit, ut principis Capuani et ipsius comitis Rainulphi, et civitatis Beneventanae fidelitatem teneat, et contra jam dictum regem jugiter adversetur: idipsum Robertus de la Marra, et Bartholomaeus de Petrapolicina aliique milites juraverunt.

Anno 1133 Dominicae Incarnationis, his ita peractis, Tancredus de Conversano, vir valde bellicosus, et prudentis animi simul cum comite Rainulpho, et aliis baronibus Apuliae consilio salutis accepto, mille fere milites, et peditum multitudinem copiosam rogavit, et civitatem Venusiam supersedit. Populus itaque civitatis libertatem optatam exspectans gratuita voluntate sub Tancredi de Conversano [Col. 1221D] fidelitate colla submisit, deinde alias civitates Apuliae suae obtinuit potestati.

Dum haec et alia in Apuliae finibus geruntur, Innocentius papa simul cum Lothario imperatore Romam pervenerunt. Audivimus revera duo millia militum secum duxisse. Apostolicus itaque honeste susceptus, palatium Lateranense ingreditur, ibique gaudio magno et honoris copia supersedit. Imperator autem [Col. 1222A] circa monasterium S. Pauli cum exercitu suo viriliter castrametatur. Misit namque, sicut audivimus, ad Anacletum, ut consilio religiosorum virorum communicato adesset, et Spiritu sancto mediante tanti erroris et homicidii magnitudini finem poneret, quod Anacletus ille, sicut accepimus, facere contempsit. Audiens itaque Robertus princeps Capuanus, et Rainulphus comes apostolici Innocenti, et imperatoris Lotharii adventum longe lateque optatum, trecentum fere militum caterva stipati, simul cum domino Gerardo cardinale, qui tunc Beneventanus rector praefuerat, et civibus quibusdam sapientibus Beneventanis, Romam festinarunt. Qui vero euntes, ordinem omnem afflictionis, quam civitas Beneventana dudum perpessa est, e vestigio intimavere, [Col. 1222B] lacrymis orantes, ut civitatem Beneventanam a comite Rogerio Siculorum jugiter oppressam liberarent, et eam libertati redderent longe lateque desideratae. Cumque praedictus Girardus cardinalis rector praeesset civitati, consilio cum praedicto Rolpotone comestabulo accepto, et aliis civitatis sapientibus, Falconem notarium, scribam sacri palatii, istius opusculi factorem [(44) 1Kb] , sicut in principio legitur, judicem civitatis ordinavit, et eo ordinato, sicut praediximus, Romam repedavit. Continuo cardinalis ille simul cum civibus Beneventanis, qui cum ipso inerant, civitatis negotia, et pericula multa, quae patiebamur, intimavit praedicto domino papae. Inter caetera vero annuntiant ei qualiter consilio comestabuli, et civium, cardinalis ille Falconem scribam [Col. 1222C] sacri palatii judicem statuisset. Quid multa? Apostolicus ille petitionibus eorum favens confirmavit, et privilegio signato misit civitati Beneventanae per Gregorium Beneventanum electum, qui Romam ierat, se Falconem praefatum judicem confirmasse Beneventanum.

Eodem anno, triginta et duo Beneventani cives, qui apud civitatem Salernum captivi tenebantur. Domino auxiliante de vinculis liberati sunt: dies vero eorum liberationis Sancti Eustachii martyris colebatur. Princeps itaque et comes Romam euntes, non sicut voluerunt ab imperatore consecuti sunt. Et eis illic morantibus, en ex improviso praedictus rex Rogerius Siculorum, exercitu Saracenorum congregato, Pharum transivit; deinde in [Col. 1222D] Apuliam cursu rapido acceleravit, et continuo civitatem Venusiam, quam Tancredus comprehenderat, et alias civitates virtute comprehendens, igne ferroque consummavit: viros quoque et mulieres, parvulosque earum variis mortis generibus necavit, quosdam vero eorum comburi fecit. Regem testamur aeternum, tanta crudelitate in Christianos illos exarsit, [Col. 1223A] quod vix aut nunquam a saeculo est auditum. Continuo principi et comiti Romae morantibus est nuntiatum: et citissime redeant, et tanto tyranno resistentes, Apuliam totam, et eorum bona a gutture tanti praedonis defendant. Itaque nuntio accepto celeriter redeunt, et praeconis voce tonante, principatum totum Capuanum et civitatem Beneventanam exagitant, ut armis eductis contra perfidiam illius et tyrannidem viriliter resistant; quod factum est, et praeparatum. Comes itaque Rainulphus mille fere milites accipiens circa Trojanos fines acceleravit; misit continuo legatos suos ad Trojanam civitatem, ut sacramenta, quae comiti et principi cives Trojani promiserant, adimplerent. Trojanus vero populus timore praedicti regis coactus, et verbis regis dolose [Col. 1223B] pacificis fidem attribuens, comitis voluntati favere penitus recusavit. Insuper etiam episcopus civitatis populum omnem suaserat, ut regis fidelitatem non dimitteret. Comes autem haec audiens quadraginta dierum spatio illic commorans apud Beneventum repedavit. Dum haec, et alia geruntur, rex praefatus civitatem nomine Materam obsedit, quam acriter expugnans proditione populi comprehendit; ibique Giffredum filium Giffredi comitis dominum civitatis alligavit. Quibus ita peractis, civitatem aliam nomine Ansam suae obtinuit potestati. Revera thesaurum auri et argenti Alexandri comitis invenit. Quid multa? omnes civitates ejusdem Alexandri comitis, et oppida suae submisit ditioni. Alexander itaque comes, sicut naufragus, apud praedictum comitem [Col. 1223C] Rainulphum, heu miser! mortuus est. Deinde civitatem Tranum et totam Apuliam igne ferroque rex ipse trucidavit. Quid dicam? quod nunquam a saeculo est auditum! rex ipse in Christianos operatus est. Deinde amoto exercitu, rex ipse Rogerius humano nondum sanguine satiatus, montem Pilosum, ubi Tancredus de Conversano et Rogerius de Pleuto viri bellicosi et strenui aderant, obsedit; quindecim vero dies ibi moratus est. Tancredus itaque, et praedictus Rogerius viriliter et animose regi Rogerio, et ejus exercitui obsistebant. Rex autem Rogerius constantiam eorum aspiciens, machinas lignorum, et belli apparatus super montem Pilosum fieri mandavit. Rusticorum itaque manus montis Pilosi, ferocitatem regis, et praeliorum terrores persentiens, [Col. 1223D] pugnare contra eum nolebant: clamabant etiam se minime defendere posse. Quid longius? tubis sonantibus, et praelii apparatu circa muros inchoato, montem Pilosum circumquaque vocibus ad astra levatis expugnat. Tancredus autem de Conversano et praedictus Rogerius aggressionem ipsam aspiciens equos ascendunt, et cum militibus eorum secundum vires obsistunt. Novissime autem judicio divino superveniente, [Col. 1224A] et eorum infortunio horribili, civitas ipsa montis Pilosi capta est. Tancredus quidem, et miser ipse Rogerius armis projectis, per latebras et loca civitatis abscondita latuerunt. Inveniuntur tamen a persequentibus, et coram rege Rogerio perducuntur. O quantus dolor, et lacrymarum horror insolitus! quod si lector adesses, dolore turbatus expavesceres. Continuo Rogerium ipsum laqueo suspendi praecepit. Praecepit etiam ut Tancredus ipse, manu sua funem laquei traheret [(45) 1Kb] : heu nefas et dictu terribile! Tancredus ipse invitus regis voluntati obtemperavit. Mirabatur omnis exercitus, et facta regis horrebat, coelorum Regem deposcens, ut tanto tyranno et crudeli viro resistere dignaretur. Quo facto, Tancredum de Conversano [Col. 1224B] virum mirabilem custodiri mandavit. Et sicut audivimus apud Siciliam captivus perducitur. Nec mora, civitatem ipsam montis Pilosi, et monasteria, viros et mulieres, omnes habitatores cum parvulis eorum in ore ignis et gladii trucidavit. Inde exercitu amoto, cursu rapido super Trojanam civitatem advenit. Cives autem, quia verbis ejus in dolo pacificis crediderant, securiter eum exspectavere. Episcopus itaque Guillelmus nomine, civitatis clerum omnem, civitatis et monachos, et cives convocans, in albis vestitus, eum laudibus et processionibus coram rege obviavit, cogitans animi ferocitatem sedare, corpora, ut audivimus, sanctorum ad ejus gloriam ante eum perduxit. Rex autem ipse furibundus civitatem ingressus, et securitatis datae oblitus processionem [Col. 1224C] ipsam et gloriam aspiciens, catholicae fidei immemor, et Christianae religionis expugnator, oculis ardentibus processionem illam destruxit: »Nolo, inquit, nolo hujusmodi gloriam, sed vita comite, omnes destruam, et omnes exsulabo.« Clerus autem, et populus, qui obviam exiverant, in fugam convertuntur, et, sicut potuit, quisque absconditur. Continuo cives multos Trojanorum comprehendit, et mulieres, et eorum infantes vinculis destinavit. Judicem quoque Robertum nomine, et quatuor alios viros sapientes laqueo suspendi praecepit. Multi vero Trojanorum cum uxoribus et filiis substantiam omnem relinquentes, ad Beneventum fugerunt. Domos insuper Trojanorum, et eorum bona igne ferroque consumi praecipit. O quantus luctus mulierum et [Col. 1224D] infantum per totam civitatem Trojanam surrexit! Quod si centenas voces lingua exprimeret, prius deficerem scribendo, quam omnia singillatim enarrarem. Diebus autem non multis evolutis, exercitu congregato rex praefatus apud Melphitanam civitatem festinavit, quam, sicut audivimus, viriliter comprehendens suae submisit potestati. Hoc anno praefatus Robertus princeps videns ferocitatem Rogerii regis, [Col. 1225A] et Apuliam totam in confusionem, et mortis periculum pervenire, timens etiam, ne rex ipse principatum suum invaderet, consilio accepto, apud Pisanam civitatem, navigiis paratis festinavit, qui quidem honorifice susceptus interrogatur, qua de causa tanti laboris sudorem subiret. Princeps itaque regis Rogerii ferocitatem, et minas ejus, et terrores illatos evestigio exponens precatus suppliciter, ut civitas Pisana auxilii manum et consilii ei largiretur, pactis eorum intervenientibus, sicut in inferiori tractatu continebitur. Octavo quidem Kalend. Julii princeps ipse mare ingressus est, et Pisas transfretavit; qualiter autem cum Pisanis egerit nondum plenissime ad nostram perventum est notitiam. Sed redeamus ad causam.

[Col. 1225B] Cum praefatus rex Rogerius Trojanam, et Melphitanam civitatem depopulatus est, sicut accepimus, exercitus sui magnitudinem per partes dividens apud Barensem civitatem repedavit. Haec inter praefatus comes Rainulphus principatum totum Capuanum submovit, et totius terrae suae auxilium, et Rolpotonem Beneventanum comestabulum, et Beneventanae civitatis partes, partiumque angulos, ut omnes armis eductis regi tyranno resistant, qui unanimiter, et mente devota comitis Rainulphi voluntati famulantur. Clamabant quidem prius morti velle succumbere, quam sub nefandi regis imperio colla submittere. Quid longius moror? mille numeratos equites, et viriliter armatos, et peditum fere [Col. 1225C] viginti millia comes ipse congregavit. Comestabulus autem Rolpoto praeconis voce civitatem Beneventanam exagitans innumerabilem civium multitudinem secum gaudens eduxit, et eis in unum convenientibus, dum rex ipse taliter Apuliam consummaret, consilio virtutis arrepto, super castrum, quod la Pelosa vocatur, festinavere. Castrum illud Ugonis infantis fuerat, qui perjurio facto comitem Rainulphum dimiserat, et regi Rogerio adhaesit. At castrum illud obsessum per quatriduum acriter expugnatum est; machinas continuo lignorum ad muros destruendos comes ipse ordinari praecepit, aquam vero fluminis, quod prope aderat, et fontes ibi contiguos die noctuque custodiri, ne a rusticis hauriretur, viriliter praefatus comes et comestabulus mandavere. [Col. 1225D] Milites itaque castellum illud servantes terrorem machinarum, et domos rusticorum a lapidibus dirutas aspicientes, et sitis periculum imminentis sentientes, ne igne ferroque caperentur, exterriti castrum illud reddiderunt ad praefati comitis potestatem. Deinde, sacramentis intervenientibus, sub fidelitate comitis alligantur. Inde, consilio accepto, praedictus comestabulus cum Beneventanis civitatem Beneventanam gaudens ingreditur. At comes, suis omnibus congregatis, licentiam redeundi ad propria largitur, sacramento firmantes, ut, cum necessitas incumberet, omnes armis eductis convenirent; et sic ad propria unusquisque repedavit.

Eodem anno Crescentius cardinalis, de quo superius mentionem fecimus, cum praefato rege Rogerio [Col. 1226A] consiliatur, ut vineae omnes Beneventanorum et possessiones incenderentur, excogitans terrorem Beneventanae civitati inducere, et sic civitatem sub nefandi regis imperio subjugare. Rex itaque hujusmodi nefando consilio communicato praecepit, ut vineae omnes Beneventanorum et haereditates igne ferroque consumerentur. Nec mora; pars quaedam vinearum, et possessionum inciditur, pars quaedam combusta est. Lector quidem, si adesses, turbatus expavesceres de tanta vinearum incisione et combustione possessionum. Vindemias dimisimus, famis quidem penuriam, et sitis mortisque genera sustinentes ore vociferabamur aperto, prius pelago et morti terribili colla submittere, quam ejus imperio famulari. Quis unquam mortalium tanti regis nefandi furorem [Col. 1226B] audiens, ejus dominium subire non pertimescat? Regem vero testamur aeternum, judicemque communem, Neronem crudelissimum imperatorem paganorum in Christianos stragem talem non legimus exercuisse. Cumque, sicut praediximus, praefatus rex Rogerius civitates Apuliae et oppida, viros et mulieres eorum crudeli manu depopulatus est, consilio accepto, Salemum venit, ibique congregari mandavit proceres quosdam juxta Salernitanam commorantes, et eis accitis tractavit cum eis, qualiter cives Salernitates et Amalphitanos, sicut Apuliae, feroci manu perderet. Sed quia congruum sibi tempus non videbatur, quod corde conceperat, imperfectum dimisit, excogitans tempore opportuno adimplere. Deinde navigio parato, mare ingrediens Siciliam transfretavit [Col. 1226C] XII Kalend. Novembris. Audivimus praeterea viginti et tria navigia auro et argento onerata, et mobilium, quae de civitatibus Apuliae exspoliaverat, in profundo maris se submersisse, in quibus navigiis multi viri et mulieres ex omnibus civitatibus Apuliae, et infantes ligati exsules ducebantur, patriam parentesque suos nunquam visuri; qui in eodem naufragio suffocati sunt. O quantus luctus, et dolor horribilis universos fines Apuliae invasit, coelorum tamen regem collaudantes, quod de variis mortis generibus et exsilii periculo, eos liberavit, et momento uno de mundi hujus voragine eos eduxit.

Dum haec et alia, quae scripta sunt, juxta Apuliam geruntur, praenominatus pontifex Innocentius, et [Col. 1226D] Robertus Capuanus princeps, salutis accepto consilio, mense Septembri mediante, navem ingrediuntur, et ventis secundis Pisas transfretavere; nam, sicut accepimus, exercitus navium et armatorum virorum, et imperatoris Lotharii virtutem quaerentes cordi proposuere, ut Domino favente civitatem Beneventanam, multis variisque calamitatibus oppressam a gutture nefandi regis Rogerii eripiant. Iverat enim praefatus princeps Robertus ad civitatem Pisanam, et cum consulibus et sapientibus viris civitatis satis abundeque tractavit, ut auxilium navalis exercitus ei largirentur. Qui tamen sine populo Januensi hoc promittere noluerunt. Tandem definito consilio, sacramentis intervenientibus, pactum stabilivere, ut circa mensem Martium futurum cum [Col. 1227A] centum navigiis paratis armatorum super nefandum regem Rogerium festinent. Audivimus quoque ducem Venetiarum ad ejus auxilium manum dedisse: ideoque princeps ipse Romam revertitur, et omnia quaecunque cum Pisano, et Januensi populo tractavit, domino papae Innocentio e vestigio patefecit, sicque cum eodem pontifice ad pactum illud firmandum Pisas festinavere. Cumque sicut praelatum est, rex Rogerius Siciliam peteret, praefatus Crescentius nomine tantum cardinalis, aspiciens quod sui ipsius regis potestate, sicut tractaverat, Beneventanam civitatem non posset submittere, valde coepit ipse cum aliis Beneventanis de civitate projectis contristari. Deinde multis variisque insidiis, et conspirationibus coepit quosdam eorum muneribus, quosdam [Col. 1227B] pollicitationibus, sacramentis intervenientibus, alligare. Alligavit revera, ut comestabulum Rolpotonem occiderent, et ejus sequaces, quot invenire possent, et sic armis eductis civitatis plateas invaderent, pacem nomine doloso clamitando. Quibus sacramento taliter alligatis, alios Beneventanos sanioris sensus, et prudentiores praefatus Crescentius decipiendo, mandavit, ut praefatis fautoribus suis manum consilii et auxilii largirentur, quibusdam vero pecuniam transmisit, quibusdam honoris dignitatem pollicebatur. Nam, sicut accepimus, praefatum comestabulum die solemnitatis omnium sanctorum trucidare disposuere. Sed humani generis Salvator, qui reprobat consilia gentium, cujus consilium manet in aeternum, dispositiones eorum subvertit. Deinde [Col. 1227C] praefatus Crescentius per totum mensem Novembris cum praedictis fautoribus suis de invasione civitatis et destructione subtiliter et studiosissime tractare non desinit. Quid multa? pestifero invento consilio die festivitatis sancti Andreae apostoli statuerunt, ut ipse Crescentius, congregatis fere ducentis militibus et peditum multitudine copiosa, ad incidendas vineas Beneventanorum, quae sunt in loco, ubi dicitur Rosetum, venirent. Incisionem illam cum cives Beneventani vidissent, ad defendendas vineas suas exire pugnaturi deberent, cum quibus exeuntibus praedictum comestabulum Rolpotonem aggredi, et in fugam convertere disposuerunt, ita quidem, ut simulata fide et fraude mortifera, primum [Col. 1227D] ipsi terga vertentes quosdam suorum militum et peditum captivos in manus dimitterent Beneventanorum. Qua de re praefatus comestabulus cum civibus eos prosequi et invadere protinus deberet, et eis ita persequentibus, quidam Beneventanorum praefati Crescentii fautores, et homicidio civitatis alligati, portam sancti Laurentii clauderent, et porta illa viriliter clausa nominatus comestabulus cum Beneventanis, qui secum exierant, civitatem ingredi non possent, et sic praefatus Crescentius cum militibus regis Beneventanos insequerentur usque ad praedictam portam sancti Laurentii, ad quam eum capere destinaverunt, et quot civium invenire potuissent; sicque omnes particulatim trucidarent. Disposuerunt etiam, ut centum milites ad ecclesiam sancti [Col. 1228A] Angeli ad Crucem, quae est infra confinia portae Summae, latitarent, qui stragem illam et captivitatem sentientes, Portam Summam virtute intrarent, deinde viros, et mulieres, et parvulos, et omnia civitatis bona in ore ignis et gladii confunderent, et ita civitatem in potestate regis, et dominio submitterent. Sed Salvator omnipotens, qui castigat et salvat, qui ducit ad inferos et reducit, et post lacrymationem et fletum exsultationem inducit, mortifera eorum consilia et nefandas dispositiones reprobavit. Ipse, inquam, qui reprobat consilia gentium, cujus consilium manet in aeternum, reprobavit revera, et subvertit malignorum machinationes, et longe aliter quam ipse Crescentius cum hostibus tractaverat, peractum est. O dolor et dictu terribile! sub colorato [Col. 1228B] nomine Romanae sedis Beneventanam civitatem, quae in vigore libertatis, et in B. Petri fidelitate longe lateque permanserat, sub praedicti regis Rogerii crudelitate, exsecrandae, ut ita dicam, memoriae, submittere disponebant. Regem quidem testamur aeternum, quoniam per civitatis Beneventanae libertatem viriliter custoditam, et merita apostolorum Petri, et Pauli, et Bartholomaei, et aliorum sanctorum, miseram Apuliam a nefando illo rege captivatam, et usque in Romanos fines provincias de manu ejusdem regis, et desiderio ereptam fore, et ad gloriam perductam sine dubio sperabamus. Sperandum quippe erat, et ante oculos jugiter habendum, quoniam quidem Innocentius pontifex cum Roberto Capuano principe sudore multo et periculo [Col. 1228C] arrepto, pro nobis omnibus redimendis laborabant, sicut in superiori tractatu praemisimus, modo vero apud hostes civitatis disponebatur, nos omnes in mortem, et depraedationem, et dispersionem subjicere. Sed redeamus ad causam.

Praefati igitur Crescentii fautores, velocitate accepta, Beneventanorum sanguinem sitientes adventum inimicorum civitatis, qui secum conjuraverant, sicut superius dictum est, non exspectavere. Continuo in praedicta festivitate sancti Andreae apostoli, armis acceptis, in plateas exierunt. Quid dicam? mente confusi, fideles B. Petri percutientes, pacem se velle clamabant. Roffridum quidem judicem, et abbatem Paroaldum gladiis percusserunt. Mira res! [Col. 1228D] Quid defuncto, vel ad mortem percussis pax talis proficeret? pacem vero firmari et consolidari, armis depositis, vidimus, et audivimus, et eis in plateas exeuntibus existimabant, ut tota fere civitas dictis eorum, et factis obtemperarent. Comestabulus autem Rolpoto tunc in civitate non aderat; iverat enim comitem Rainulphum allocuturus. Confestim, spiritu fidelitatis accepto, populus omnis Beneventanus insurgens, armis celeriter assumptis, civitatem Beneventanam animose et studiose obtinuimur. Quid plura? nefandos illos viros Crescentii fautores comprehendimus. Comestabulus autem prope civitatem Beneventanam adveniens, et eam turbatam, et in tali ruina positam audiens, confisus in Beati Petri fidelitate, civitatem ingreditur, mori prius [Col. 1229A] velle desiderans, quam sic inopinate civitatem destructam videret. Armis itaque acceptis viriliter et animose cum quibusdam militibus Beneventanis secum venientibus per plateam civitatis ascendit, et ad Portam Summam acceleravit, invenit revera Portam ipsam firmiter clausam, et a fidelibus honeste custoditam. Milites interea Montisfusci cum Beneventanis, qui projecti de civitate fuerant, foris portam Summam venerunt, ut civitatem intrarent, et desideria cordis perficerent, sicut inter se tractaverant. At ubi portam ipsam clausam aspiciunt, paulisper ibi morati sunt: fideles autem B. Petri turrim Portae Summae ascendentes milites illos lapidibus projectis ejiciunt, et eam fideliter defendunt. Nec mora, milites illi terga vertentes cursu [Col. 1229B] praecipiti ad suos revertuntur. Confestim comestabulus ipse Portam Summam aperiri praecipiens cum militibus armatis eos mirabiliter insequitur, qui sane timore coacti ad Montemfuscum repedaverunt: in quorum persecutione vir quidam, nomine Joannes Benedicti, qui Beneventanus erat, quique cum praefato Crescentio exierat, captus est. Praefatus autem comestabulus ad civitatem reversus cum B. Petri fidelibus curiam animose gubernavit. Quid multa? praedictum Joannem Benedicti laqueo suspendi praecepit; deinde caeteros alios praeditores, quos comprehenderamus, suspendi jussit. Joannem quidem de Lepore, virum nefandae memoriae, praefati Crescentii fautorem capite verso in foveam mergi praecepit, et pedibus in altum levatis; heu [Col. 1229C] miser! vitam inaudita morte finivit. His et aliis ita decursis, Beneventana civitas a turbine tanto, et tempestate quievit. Quosdam praeterea Beneventanos, qui in suspicione illa tenebantur, praefatus comprehendit comestabulus, et vinculis alligari mandavit per comitis Rainulphi municipia.

Anno Dominicae Incarnationis 1134 mense Martio XII Indictionis. Hoc anno praefatus princeps Robertus cum duobus consulibus Pisanorum Alzopardo videlicet et Cane, viris sapientibus, et cum aliis fere mille Pisanis ad principatum suum Capuanum revertitur IV Kalend. Martii [(46) 1Kb] . Qui diligenter a [Col. 1230A] magistro militum Neapolis, et Rainulpho comite susceptus, omnia, quae cum Pisanis et Januensibus firmaverat coram papa Innocentio praedicto patefecit, et qualiter tria millia librarum argenti Pisanis in auxilium suum venientibus, sacramento mediante, dare deberet: praedictus autem magister militum et comes Rainulphus haec audientes, gaudio magno gavisi sunt, factisque omnibus a principe recitatis fidem attribuerunt. Nec mora, per Ecclesias Neapolitanae civitatis et Capuanae discursum est, et pecuniam illam argenti cursu celeri congregavere. Quid plura? thesaurum ipsum argenti ad Pisanos transmiserunt, rogantes, ut cum festinatione ad eorum auxilium subvenirent. In quorum comitatu Gregorium Beneventanum electum cum quibusdam sacerdotibus [Col. 1230B] suis mandaverunt, quatenus afflictionem Beneventanae civitatis domino papae, qui illic aderat, et Pisanis intimaret. Quibus ita peractis, rex Rogerius memoratus, navigiis galearum fere sexaginta paratis Salernum pervenit. Continuo galeas illas ad civitatem Neapolim debellandam mandavit, et eis applicantibus usque ad portum Neapolis, expugnatum est. Cives Neapolitani, armis acceptis, viriliter galeas illas pepulerunt, deinde castella Neapolitanorum ibi contigua depraedati sunt, sicque ad regem remeaverunt. His et aliis ita decursis, praefatus rex Rogerius, congregato exercitu Siculorum et Apulorum. Abellinum civitatem advenit. Inde amoto exercitu, aurora surgente, castellum quoddam nomine Prata, quod erat Guillelmi de Abinalia, [Col. 1230C] insilivit. Castrum quidem ipsum putans fore securum, et a tanto exercitu imparatum fuerat. Quid dicam? momento uno captum est, et in ore ignis, et gladii consummatum: ibi milites mortuos, vulneratos, et captivos audivimus. Eadem die castrum illud Alta cauda, et Gructa, et sub monte ad Ranem de Fraineta pertinentia, comprehendit [(47) 2Kb] . Dum haec, et alia crudeli manu agerentur, Beneventanam civitatem, totumque Capuanum principatum timor invasit. Rogabamus itaque Salvatorem omnium, ut nobis omnibus solita pietate subveniret. Quantas autem lacrymas et voces in altum levatas [Col. 1231A] Beneventanorum, Neapolitanorum et Capuanorum, omniumque circumquaque habitantium, lector si adesses, mirareris, et crinibus solutis misericordem Dominum invocabamus, et castris illis ita comprehensis rex ipse Rogerius revertens castra Roberti principis comprehendit, palmam quidem et Sarnum. Audiens autem talem tantamque stragem, et invasionem comes praedictus Rainulphus, et Robertus princeps et magister militum, mirabiliter mirabiliusque insiliunt, et praeconis voce tubisque sonantibus civitates suas, et oppida et vicos submoverint, ut unusquisque armipotens omnibus eorum armis eductis insurgeret, et tali tantoque tyranno obviaret. Quid longius morer? Coelorum Regem testamur, milites omnes, proceres, sacerdotes, clerici, juvenes [Col. 1231B] et senes occurrerunt, et mirabili et potentissimo exercitu congregato, gaudio magno festinant vocibus apertis dicentes: Melius est mori in bello, quam videre mala gentis nostrae et sanctorum; et eis ita congregatis apud castellum Marilianum, exercitus ipse castrametatus est. Ad auxilium vero eorum Rolpoto Beneventanorum comestabulus quadraginta equites, et mille fere Beneventanos transmisit. Cumque praefatus rex taliter comitem Rainulphum, et principem paratos persensisset, super castrum Nucerium festinavit, putans illud momento, sicut et caetera comprehendi, et circa flumen nomine Sarnum milites et sagittarios posuit, ne comes cum suis ad eum transiret. Interea castrum illud Nucerium acerrime ab exercitu regis expugnatum est. [Col. 1231C] Rogerius autem de Surrento a principe ibi ordinatus, cum centum quinquaginta militibus, et sagittariis multis, et armatis viris fidelibus, nihil eorum quae inferebantur trepidabat, et quotidie et animose castrum illud tuebatur. Quid multis? proditione quorumdam regis amicorum, castrum illud Nucerium in potestate ipsius regis datum est; deinde castrum Sarni et Lauri, et universa oppida rex ipse suae obtinuit potestati. Cumque castrum illud Lauri sic comprehensum esset, praedictus princeps, et comes Rainulphus, et magister militum mirabiliter turbati sunt. Congregant itaque mille fere equites et multitudinem peditum copiosam, ut castrum illud Lauri de regis potestate evellant, sed, proceres [Col. 1231D] principis et comitis Rainulphi, pecunia regis accepta, auxilium eis, sicut juraverant, inferre distulerunt. Unde princeps ipse dolore commotus, Neapolim properans Pisas transfretavit. Praefatus autem comes Rainulphus baronum suorum nequitiam comprehendens, et quia tanto regi obsistere non poterat, sacramento interveniente sub regis potestate colla submisit. Audiens autem Rolpoto Beneventanus comestabulus comitem illum Rainulphum ad regis imperium pervenisse, animo consternatus die Kalendarum Julii de civitate Beneventana exiens Neapolim ingressus est quem comestabulum mille, et eo amplius Beneventanorum secuti sunt. Triduo autem post comestabulus ipse Rolpoto timore perculsus navigio parato, ne in manus regis traderetur, [Col. 1232A] cum quibusdam fidelibus suis, et duobus filiis Pisas festinavit, et eis navigantibus, judicio Dei superveniente, navis illa confringitur, et sic ipse cum uno filio suo, et duobus fidelibus suis, inter procellas maris mortui sunt. Alter vero filius evasit. Rex autem comite illo accepto, Capuam, et Aversam, et totum principatum comprehendens Salernum adivit, et ibi non multis diebus commorans, victorque effectu Siciliam repedavit. Pontifex autem sub Anacleti nomine coloratus cursu rapido Beneventum venit, et civitatem illam ipsius regis virtute suae obtinuit voluntati, et domos quorumdam Beneventanorum destrui praecepit. Princeps praeterea Capuae a papa Innocentio, qui Pisis aderat, honorifice suscipitur, et ibi usque ad mensem Martium [Col. 1232B] permansit.

Anno 1135 Dominicae incarnationis, et sexto anno pontificatus domini Innocentii mense Martio indictionis XII. Hoc anno princeps ipse septimo die stante mensis Aprilis cum viginti navigiis Neapolim venit, et comprehendit Aversam et Cucculum, quibus comprehensis Neapolim princeps ipse revertitur, et ibi immoratus est cum Pisanis ipsis. Eodem anno praefatus comes Rainulphus venit Neapolim cum quadringentis militibus, et civitates suas, et oppida dimisit. His ita peractis praefatus rex medio mense Junio venit Salernum, et exercitum congregavit, et super Aversam perrexit, et eam igne, ferroque est depopulatus, et bona eorum diripuit. Cumque rex ipse stragem illam fecisset, [Col. 1232C] super Neapolim venit, et diebus novem eam obsedit, sed populus civitatis, et princeps nihil ex hoc trepidabant. Rex autem civitatem illam capere non posse aspiciens, eam dimisit, et Aversam perrexit, et eam reaedificari praecepit. His ita decursis praefatus populus Pisanorum cum aliis viginti navigiis, quae supervenerunt, civitatem Amalphitanam pergunt, et eam comprehendunt, et ejus universa bona diripiunt, sicque divitiis multis locupletati Pisas redeunt simul cum principe. Rex autem, Pisanorum exercitum reverti comprehendens, iterum Neapolim obsedit, cumque die quodam in festivitate Nativitatis Sanctae Mariae, Rex ipse navale bellum cum Neapolitanis incipere vellet, en subito tempestas [Col. 1232D] adfuit, et omnes naves illas divisit; ita quod in profundum mergi putarent, et sic ad portum Puteolanum revertuntur. Tunc rex videns neque mari neque terra, contra civitatem agere, navigia illa reverti praecepit, et ipse Salernum repedavit, deinde Siciliam ingressus est. Cumque Robertus princeps Pisas reverteretur, consilio domini papae Innocentii simul cum domino Girardo cardinali, et Riccardo comitis Rainulphi germano ad gloriosum Lotharium imperatorem festinavit, qui honorifice ab ipso imperatore suscipiuntur, et ei qualiter principatum suum perdidisset, lacrymis multis intimavit. Precatur etiam, ut pro amore domini papae sibi succurreret, et quod injuste perdiderat, redintegraret. Imperator itaque muneribus multis ei datis, promisit [Col. 1233A] sit se ipso anno venturum ad Romanae sedis libertatem, et ejusdem principis restitutionem, et sic princeps ipse reversus domino papae Innocentio cuncta narravit. Ipso anno magister militum Pisas perrexit, ut auxilium ab apostolico Innocentio et Pisanis inveniret, qui a Pisanis diligenter susceptus est, et promiserunt libentissime ei auxilium inferre, sed quorumdam inimicorum consilio auxilium illud promissum destructum est. Unde magister ipse militum vehementer turbatus Neapolim revertitur, et civitatem suam viriliter tenuit.

Anno 1136 Dominicae Incarnationis, et septimo anno papae Innocentii, dum haec et multa alia agerentur, praefatus imperator apostolico Innocentio mandavit, ut eum praestolaretur, quia, Domino favente, [Col. 1233B] sicut promiserat, in festivitate S. Jacobi venire despondebat. Pontifex autem spirituali gaudio gavisus magistro militum destinavit omnia, quae imperator ei mandaverat, deinde princeps ipse audiens civitatem Neapolim famis periculo urgeri cum quinque navigiis ad eamdem civitatem venit, et imperatoris adventum firmiter propalavit et cursu celeri Pisas revertitur. Continuo ad imperatorem festinans invenit eum Montes descendisse [(48) 1Kb] , et super civitatem Cremonam castra sua posuisse. Illico pedibus ejus advolvitur lacrymis rogans, ut sibi exhaeredato subveniret. Interea ad tantam famis asperitatem civitas pervenit Neapolitana, quod infantes multi, pueri, adolescentes, juvenes, senes etiam utriusque sexus per civitatis plateas, et domos [Col. 1233C] spiritum exhalabant. Sed magister militum, et ejus fideles, qui libertati invigilabant civitatis, quique antiquorum suorum sequebantur honestatem, mori prius famis morte malebant quam sub nefandi regis potestate colla submittere. Haec inter praefatus imperator litteras suas signatas propriis legatis suis magistro militum, et civibus suis destinavit consolationis verba describens, ut fidelitatis propositum teneat, qui, favente Domino, in proximo ad ejus liberationem festinaret. Legati vero illi coram omnibus juraverunt imperatorem illum ad civitatem Spoletum dimisisse. Diebus autem non multis excursis, en adest legatus alius ipsius imperatoris litteras ferens, consolationis similiter verba continentes, [Col. 1233D] qui eum dimisisse apud fluvium Piscariam affirmavit. Item in subsequentibus diebus alias transmisit imperator litteras continentes se in proximo venturum in Apuliam, et Italiam a tanta perditione redempturum. Archiepiscopus praeterea Marinus civitatis Neapolitanae, et Philippus de Acerra civis Neapolitanus vir prudentis ingenii, et Rainulphus comes, qui obviam imperatori dudum exierant, similiter litteras suas consolationis magistro militum delegavit. Litteris itaque talibus acceptis, et [Col. 1234A] tali suspensi Neapolitani promissione, licet fame coacti, imperatoris tamen illius exspectabant adventum.

Anno 1137 et anno octavo pontificatus Domini Innocentii [(49) 1Kb] mense Martio, XV Indictionis praefatus apostolicus Innocentius, qui tunc Pisis morabatur, consilio communicato de civitate Pisana exivit, et apud civitatem Bitervum advenit, praefatum imperatorem allocuturus. Imperator igitur Henricum generum suum cum tribus millibus equitum ad pontificem destinavit Innocentium, addens se facturum ut Romanos fines teneat, et principi Roberto principatum suum restituat. Ipse vero Marcas adire disposuit. Apostolicus autem continuo Romanos fines advenit, et civitatem Albanum, et provinciam [Col. 1234B] totam Campaniae suae obtinuit fidelitati. Romam quidem ingredi noluit, ne in Romanorum negotiis impediretur. Praefatus autem imperator flumen Piscarie adveniens, Pascha Domini ibi celebravit. Inde flumen illud transiens, civitatem Termulensem, et illius provinciae comites obtinuit, et inde amoto exercitu, Apuliam ingreditur, et civitatem Sipontum, et montem Sancti Angeli octavo die intrante mensis Maii comprehendit. Tantus itaque timor totam invasit Apuliam, quod universus populus usque ad civitatem Barum, ad ejus imperium alligatus est. Et his actis apostolicus ipse ad civitatem Sancti Germani pervenit, quam suae submisit ditioni. Inde Capuam veniens Roberto principi [Col. 1234C] eam restituit, et his actis Beneventum venit praedictus apostolicus decimo Kalendas Junii, et retro montem Sancti Felicis prope Beneventum cum Henrico duce praedicti imperatoris genero castrametatus est. Continuo dominum Girardum cardinalem virum prudentem, et discretum prope civitatem misit Beneventanam, ut cum Beneventanis loqueretur, utrum cum eo pacis firmamentum ponere vellent. Venerunt itaque ad eam quidam de civibus Beneventanis, et cum illis satis abundeque de civitatis concordia tractaverunt, et his actis ad dominum apostolicum omnia, quae dicta sunt, exposuit praedictus Girardus cardinalis. Alio autem die adveniente praedictus apostolicus, consilio arrepto, castra inde amovit die videlicet Sabbati, et ex hac parte praedicti montis [Col. 1234D] Sancti Felicis transivit cum exercitu praedicti ducis Henrici, et in planitie Sancti Petri apostoli juxta flumen Sabbati, viriliter et animose castra apponi praecepit. Beneventanus autem populus horum, quae fiebant, nihil agnoscere poterat. Cumque taliter in praedicta planitie Sancti Petri castra apostolici et ducis illius ponerent, fama talis tantique facti civitatem percussit Beneventanam, et Rossemannus, qui tunc praeerat Romanae sedis adversarius cives fere universos submovit, ut contra apostolicum venientem [Col. 1235A] insurgerent, et ad eorum posse resisterent. Nec mora, praedictus Girardus cardinalis vocari fecit Landulphum judicem Beneventanum, et Lodoicum medicum, et Malfridum de Grimaldo abbate, ut de pacis foedere loquerentur, et civitatem domino papae Innocentio redderent. Exierunt itaque viri illi vocati, et petitionibus apostolici faventes civitatem revertuntur. Praeterea ad horam fere nonam quidam Beneventanorum exeuntes cum Teutonicis pugnare coeperunt, putantes eis timorem inducere, et eos in fugam sectari. Dux vero illorum nominatus Henricus, audiens Beneventanos ita super se insilire, armari suos omnes occulte praecepit, et catervatim eos a castris exire disponens praecepit, ut Beneventanos sic stulte et furiose exeuntes, insidiis positis, praeoccuparent. [Col. 1235B] Quid multis? en ex improviso leonum more frendentes Teutonici insiliunt, et Beneventanos illos, qui contra eos pugnabant, usque ad Pontem majorem in fugam convertunt. In fuga vero illorum quadraginta ferme capti sunt, et quidam illorum trucidati, inter quos Petrus de Populo vocatus, capite abscisso, heu miser! exhalavit. Alter vero, Priscianus nomine, civitatis notarius, ibi mortuus est vulneribus multis afflictus. Decem vero vulneratorum, qui de captione evaserunt post dies quadraginta mortui sunt intra civitatem. Cumque taliter cives Beneventani capti, trucidati, et morti dediti essent, timor continuo civitatem invadit Beneventi, et luctus, quod, si lector adesses, mori cum eis putares et afflictione multa deficere. Nocte itaque insecuta, [Col. 1235C] cives, qui capti fuerant, vinculis districti sunt, et alligati. Mane autem facto, die quidem Dominico, ad dominum papam veniunt quidam de civibus Beneventanis viri sapientes, et discreti, qui omnia, quae apostolicus exquisierat, assecuti sunt, continuo captivos cives Beneventanos, quos Teutonici comprehenderant dominus apostolicus absolvi jussit, et ad propria reverti. Et sic sacramentis firmatis, fidelitatem domino papae complures civium, qui ad ipsum pontificem exierant, juraverunt. Cumque taliter sacramenta illa perficerentur, vir quidam Jaquintus nomine, civis Beneventanus, quique per triennium exsulaverat, ultionem reddere de acceptis excogitans, Teutonicos omnes submovit, ut civitatem ingredientes, [Col. 1235D] quot possent, caperent et bona eorum auferrent; qui cursu rapido armis acceptis insiliunt, et usque Portam Ruffini festinaverunt, sed quia Portam illam hi, qui intrinsecus erant, firmiter clauserunt, civitatem ingredi non potuere. Fama itaque tantae invasionis cum ad aures pontificis Innocentii pervenit, praedictum ducem Henricum vocari mandavit, ut exercitum illum compesceret, et a tali mortifera aggressione illum prohibeat. Confestim dux ille pervolat, et totum illum exercitum ad castra reverti mandavit; sicque civitas ab eorum invasione evasit. Jaquintus vero ille per clavicam, quae Sancti Renati vocatur, ingrediens, cum quibusdam consociis suis ad sacrum palatium curiae festinans perrexit, et Crescentium cardinalem pontificis Innocentii adversarium, [Col. 1236A] qui tunc ibi occultabatur comprehendit. Nec mora, per plateam illum ducentes ad dominum papam captivum illum transmiserunt; deinde in eadem platea, Bernardum, qui comes palatii vocabatur ejusdem pontificis contrarium Jaquintus ille invenit, quem audacia assumpta capere conatus est, quatenus eum in captionem praedicto apostolico delegaret; qui Bernardus videns se sic turpiter capi, quibusdam sociis suis secum equitantibus exclamavit, ut quantocius succurrant, et eum a tanta captione eripiant, qui statim ensibus evaginatis Jaquintum illum feriunt, et plagis crudeli manu impositis terratenus illum de equo prosternunt, et sic Bernardus ille a captione illa liberatur. Invadit igitur civitatem illam timor mirabilis, et bonis suis oblitis, cives attoniti [Col. 1236B] ruinam inauditam, et depraedationem metuebant. Praefatus autem Jaquintus ita crudeliter vulneratus ad manus quorumdam ad sororis domum perducitur, et sic novem dies sine sensu et memoria advivens mortuus est. Dominus autem apostolicus sic illum vulneratum et mortuum, suaque sponte taliter fuisse perductum audiens, ut erat sapientis animi, et pacifici cordis, nullam cum Beneventanis, qui eum interfecerant, excitavit quaestionem. Bossemannus autem, qui tunc contra voluntatem ipsius apostolici episcopus fuerat, et qui civitatem violento nomine tenuerat, noctis silentio timore coactus fugit. Quibus omnibus ita peractis, ita praedictus Falco judex, et Falco abbatis Falconis, et Saductus, et Pando, et Potofridus, et Adonibezet, qui per triennium exsules [Col. 1236C] fueramus, cum aliis Beneventanis similiter exsulibus, licentia praedicti pontificis ad propria reversi sumus. Coelestis quidem regis magnalia laudantes, qui post tribulationem, et fletum exsultationem inducit. Praefatus autem apostolicus supranominatum Girardum cardinalem ad civitatem mandavit, ut a civibus universis fidelitatem acciperet, quod et factum est.

His omnibus ita evolutis, pontifex Innocentius sacramentis fidelitatis acceptis, consilio habito, iter arripuit VIII Kalend. Junii, ut ad imperatorem nominatum festinaret; veniens autem ante Portam Summam, populum civitatis, qui eum ibi praestolabatur, pontifex ipse taliter allocutus est: »Gratias vobis [Col. 1236D] agimus, fratres et domini, quia corde hilari et voluntate sincera fidelitatem nobis peregistis; rogo itaque fraternitatem vestram et probitatem, ut pacem teneatis et constantiam justitiae inter vos; civitatem vero intrare modo non possumus pro multis variisque negotiis, quae cum domino imperatore definienda decrevi. Sed his divina clementia definitis, ad vos revertemur, et de civitatis utilitate tractabimus; nunc vero praedictum fratrem nostrum cardinalem Girardum vobiscum morari permittimus, qui erga vestras utilitates assidue invigilabit et pacem inter vos continebit.« Haec et his similia pontifex ipse ubi allocutus esset, iter coeptum arripiens, ad praedictum imperatorem tetendit Lotharium, quem super civitatem Barensem eam acriter obsidentem invenit. [Col. 1237A] Cardinalis igitur nominatus Girardus jussu praedicti apostolici in Beneventana civitate moratus est, et confestim sacrum Beneventanum palatium ascendens, civitatis utilitates, data pace circumquaque, operabatur. Inter caeteras ejus dispositiones praecipue pacem tenendam viribus totis, ore et corde praedicabat. Prius vero quam apostolicus de civitate discederet. Octavianum subdiaconum, virum prudentem, et sapientis animi, rectorem Beneventi ordinavit, qui simul cum domino Girardo statum civitatis, et pacis firmamentum studiose regebat. Cumque pontifex ipse apud imperatorem pervenisset, cum praefato duce Henrico, honore mirabili et gaudio ab imperatore suscipitur. Deinde Barensis populus castellum civitatis, quod pro eorum afflictione rex [Col. 1237B] Rogerius fabricari jusserat, valde terribile et munitum expugnaverunt, sicque per quadraginta dies illud obsidentes cum Tentonicorum auxilio, virtute multa castellum illud comprehenderunt, et terratenus prostraverunt. Custodes autem castelli, quia jam amplius illud defendere non poterant, capti et trucidati, et in mare praecipitati sunt. Sicque de tali tantaque victoria tota Italia, et Calabria, Siciliaque intonuit, et Regi coelorum gratias agens de tanti tyranni gutture cripi gaudebat. Inde maritima omnis usque ad Tarentum, et Calabriam ad imperatoris fidelitatem alligari satagebat. Cumque castellum illud Barense taliter comprehensum est, super civitatem Melfium apostolicus et imperator venerunt, et eam viriliter obsidentes, diebus non multis elapsis, comprehenderunt, [Col. 1237C] et suae obtinuerunt fidelitati. Haec inter Pisanorum exercitus, sicut juraverat, centum navigiis armatis ad civitatem pervenit Neapolitanam. Nec mora; jussu praedicti imperatoris super civitatem Amalphitanam festinat, excogitans igne ferroque eam depopulari. Cives autem Amalphitani, consilio salutis invento, pecunia multa data, ad imperatoris et Pisanorum permansit fidelitatem; inde super Rebellum, et Scalam properantes eas invadunt, et universa eorum bona dicipientes, in ore ignis et gladii eas consumunt. Viros quoque et mulieres cum eorum parvulis captivos perducunt, sicque super tali vindicta gavisi, ultra quam credi potest, insultant. Interim praefatus imperator, et apostolicus civitatem [Col. 1237D] dimisit Melfium, et civitatis Potentiae fines descendit: ibique juxta fluenta de lacu Pesele per dies fere triginta moratur. Inde universa Apuliae oppida, et civitates ad suum imperium alligavit. Et his actis mandavit imperator, ut Pisanorum exercitus Salernum obsideat; praecepit quoque Roberto principi et magistro militum Neapolitanorum, ut viribus totis et armis simul cum Pisanis eamdem Salernitanam obsiderent civitatem; quod et factum est XV Kalend. Augusti. Quinetiam Rainulphum comitem, quem affectione multa secum detinebat, mille Teutonicorum viris ei datis, super civitatem ipsam Salernum destinavit: quibus ita convenientibus prope muros obsederunt. In civitate illa revera quadringenti milites aderant, qui civitati invigilantes, Pisanos et [Col. 1238A] principem, suosque omnes quotidie expugnabant. Quadam itaque die, sicut accepimus, certatum ad invicem validissime est inter eos, et de militibus illis Rogerii Siculorum captivi ducti sunt et alligati. Consules praeterea Pisanorum, civitatis constantiam aspicientes, quia talis tantaque caterva militum intererat, consilio communicato, lignorum machinam mirabiliter mirabiliusque excelsam, et ultra quam credi potest, terribilem construi, summaque cum festinatione levari mandaverunt. Unde factum est, quod populus civitatis mortis periculo oppressus mortem exspectabat. Audiens autem imperator civitatis Salernitanae constantiam, et quia igne ferroque Pisani eam obsidebant, consilio invento, simul cum domino apostolico ad eamdem civitatem celeriter [Col. 1238B] festinavit. Sequenti igitur die sapientes civitatis ad ipsum imperatorem venere, et pactis intervenientibus, civitatem ipsam suo imperio submiserunt. Quidam vero militum illorum, securitate accepta licentiam exeundi impetrarunt; quidam vero et praedicti Rogerii proceres ad turrem majorem, quae super civitatem erat, confugerunt. Sicque civitas ipsa in gaudium conversa, sub tali tantoque imperio exsultabat. Audiens autem populus Pisanorum civitatem Salerni sine eorum consilio, et voluntate ab imperatore captam fuisse, mirabiliter contristati sunt, et furore arrepto machinam lignorum factam combusserunt, et paratis navigiis Pisas regredi disponebant, sed apostolici Innocentii precibus et promissionibus coacti ad imperatoris voluntatem reversi sunt. Sicque [Col. 1238C] castrum illud Turris majoris pro eorum discordia dimissum est. His ita peractis praefatus imperator et apostolicus castra inde amoventes, Abellinum venerunt; deinde Beneventum et juxta fluvium Caloris ex hac parte Urbiani, ad ecclesiam Sancti Stephani castrametati sunt, secundo die stante mensis Augusti. Cum autem Abellinum venisset apostolicus ipse Innocentius, ducem ad defensionem Apuliae ordinare nomine suo satagebat. Imperator vero nomine suo, contra voluntatem apostolici ordinare volebat. Unde factum est, ut per triginta fere dies ad invicem discordatum sit, sed sapientum consilio communicato, discordia talis destructa est. Quid multa? divina favente clementia, et ipso imperatore [Col. 1238D] favente, omnibusque suis, apostolicus nomine suo ad B. Petri fidelitatem comitem Rainulphum virum utique prudentem, et discretum in ducem elegit, et eo electo vexillum ad honorem ducatus apostolicus et imperator in conspectu omnium ei tradiderunt et confirmaverunt. Unde nemo tempore isto viventium recordari poterit, tali laetitia et honore ducem aliquem fuisse electum. Cumque taliter in praedicto loco castrametati sunt, triduo post, die videlicet Kalendarum Septembris imperatrix nomine Floridas, militibus fere centum assumptis, ad ecclesiam B. Bartholomaei apostoli venit Portam auream ingrediens, et missarum solemnia ibi audiens, pallium quoddam super altare Beati Bartholomaei, et libram unam argenti obtulit. Prae gaudio vero Beneventanus populus utriusque [Col. 1239A] sexus, quia per innumera annorum curricula imperatricem sive imperatorem non vidimus, cursu praecipiti ad ipsam intuendam imperatricem ex omni parte civitatis festinavimus, et gratias Deo agentes exsultavimus, quia, quod patres, avi, proavi videre non potuerunt, temporibus nostris vidimus. Ea autem basilicam ipsam B. Bartholomaei egrediens per mediam plateam civitatis ascendit, et per Portam Summam exiens ad exercitum suum remeavit. Triduo autem post imperatricis adventum praefatus apostolicus Beneventanam civitatem intravit, et a Clero et populo universo honorifice susceptus est. Altera antem die adveniente in sacro Beneventano palatio sedens in conspectu cleri et populi Beneventani clamavit, ut si quis contra personam sive electionem Gregorii [Col. 1239B] Beneventani electi canonice et rationabiliter opponere vellet, litera fronte opponeret; sed clementia divina opitulante, et quia electus ipse vitam suam religiose custodierat, nemo civium contra ejus electionem objecit. Apostolicus itaque hoc aspiciens gratias Deo egit, et ipse de persona, et vita electi testificatus est honeste et religiose, et eidem electo praecepit, ut de peccatis suis confiteatur, et die Dominico adveniente, Spiritu sancto cooperante consecrationem acciperet. Quid multa? die adveniente Dominico apostolicus ipse Ecclesiam episcopii descendit, quinto die videlicet intrante mensis Septembris electum ipsum consecravit, ad cujus consecrationem patriarcha interfuit Aquileiae, et complures alii archiepiscopi, episcopi et abbates Teutonicorum viri religiosi. Lector, [Col. 1239C] si interesses, revera miratus diceres archiepiscopum quemlibet Beneventanum tanto honore et reverentia consecratum nunquam fuisse, et eo consecrato, apostolicus ipse palatium revertitur. His ita peractis, judices et sapientes civitatis eumdem Dominum papam precantur, quatenus apud imperatorem intercederet, ut de antiqua afflictione, quam civitas longe lateque perpessa est, imperator ipse Beneventanos liberaret; videlicet de vinearum fidantiis et angariis, terratico et de omnibus redditionibus quas Normandis reddere soliti sunt, quoniam quidem nos, et patres nostri, avi et proavi Deum oravimus, ut imperatoris adventum partibus istis largiri dignaretur, per cujus adventum libertatis vigorem [Col. 1239D] et securitatis consequeremur. Nunc vero, Pater sanctissime, et quia voluntas, et potestas concessa est bene nobis faciendi, lacrymis omnium oramus, ut de tanto periculo tributorum civitatem B. Petri eripias. Apostolicus itaque pietate divina correptus super civitatis longa afflictione condolens patriarcham Aquileiae aliosque cardinales, et Girardum specialiter cardinalem suum presbyterum virum valde venerabilem, et discretum ad imperatorem direxit, qui foras in praelato loco castrametatus erat, expostulans, ut comiti Rogerio de Ariano praeciperet, ejusque baronibus, ut fidantias et omnes redditus, quos de haereditatibus Beneventanorum habere solitus [Col. 1240A] erat, quietus dimitteret. Imperator itaque precibus apostolici acceptis, absque mora, vocari fecit praefatum comitem, ut cum baronibus suis veniret, et sacramento interveniente, petitionibus apostolici obtemperaret. Comes itaque adveniens coram imperatore confessus est, se hoc juravisse et confirmavisse tempore comestabuli Rolpotonis, qui pro civitate hoc petierat. Denique barones, quos secum duxit, jurare coegit, sicut apostolicus exigebat. In primis Alferius Draco, et Robertus de la Marra, et Bartholomaeus de Petrapulcina, et Tadeus de la Graeca, et Girardus de Lanzulinu, et Sarolus de lo Tufo, et sic juraverunt: »Juro, et promitto, quod ab hac hora in antea non quaeram, nec quaeri permittam de cunctis haereditatibus Beneventanorum [Col. 1240B] fidantias, angarias, terraticum, olivas, vinum, salutes, nec ullam dationem, scilicet de vineis, terris aspris, silvis, castanetis, et ecclesiis, et liberam facultatem tribuo in haereditatibus Beneventanorum venandi, aucupandi, et in eis et de eis quodcunque voluerint faciendi, et per hoc mercatum civitati non disturbabo, nec disturbari consentiam. Haec omnia attendam bona fide sine fraude.« Taliter eis jurantibus, praecepit imperator, ut alios suos barones Montisfusculi vocaret ad idem sacramentum faciendum. Quibus actis, praefatus Girardus cardinalis cum sapientibus civitatis omnia haec domino papae retulerunt. Hoc sacramentum factum est sexto die intrante mensis Septembris. Altera autem die idem Girardus cardinalis cum judicibus ad imperatorem tetendit, [Col. 1240C] ut ab ipso comite, et suis baronibus sacramentum hujusmodi acciperet. Comes vero Rogerius sacramentum illud facere noluit, confitens se tempore praeterito illud fecisse, suos vero barones de Montefusco jurare praecepit, videlicet Raonem de lo Tufo, Accardum, Gemundum, Eternum, Onfridum, caeterosque, qui circa Beneventum fidantias accipiebant, et his taliter actis Salvatori Deo, et Innocentio papae gratias egimus, cujus virtute, et gratia tantam consecuti sumus libertatem. Quibus ita peractis praefatus imperator de praedicto loco castra amovens, viam Romam redeundi arripuit, qui ante Portam Summam cum toto suo exercitu transivit, et praedictus apostolicus cum illo festinavit nono die intrante [Col. 1240D] mensis Septembris [(50) 1Kb] . Tunc ipse imperator castra metatus est, ubi Tres-Sancti nominatur; deinde Capuam petens, Romam transierunt. Quid multa? Imperii sui altitudinem et palatia imperator ille repedavit. Apostolicus autem Innocentius palatium Lateranense adivit. Audiens itaque nominatus rex Rogerius imperatorem illum viam redeundi arripuisse, exercitu convocato Salernum venit; continuo super Nuceriam veniens, illud suae obtinuit potestati, deinde castra amovens totam terram Rainulphi comitis obtinuit; inde procedens Capuam furore multo et tempestate comprehendit, et eam igne ferroque depopulatur; universa siquidem civitatis illius [Col. 1241A] spolia et divitias partim igne, partimque virtute consumi praecepit; ecclesias quidem, et earum ornamenta diripuit, mulieres quoque, et sanctimoniales in opprobrium conversae sunt, et his taliter evolutis Abellinum, et usque ad confinia Beneventi obtinuit. Confestim magister militum Sergius civitatis Neapolitanae ad suam convertitur fidelitatem; deinde judices Beneventanae civitatis cum aliis civibus regem ipsum adeuntes ad Anacleti fidelitatem, et ipsius regis amorem civitatem submittunt Beneventanam, Innocentii papae fidelitatem parvipendentes, et his actis convocato exercitu civitatem Beneventanam applicuit, et ante Portam Summam medio mense Octobris transiens ad montem Sarchum festinavit, quod suae obtinuit potestati. Et inde procedens super [Col. 1241B] civitatem comitis Riccardi cursu volucri properavit, quam comes ille dimittens ad ducem confugit Rainulphum; sicque civitatem illam suae voluntati alligavit. Inde montem Corvinum capiens in ore ignis et gladii illud consumi praecepit, et spolia ejus diripuit. Dux igitur Rainulphus memoratus audiens regem illum ob ejus confusionem Apuliam fuisse ingressum, et ejus desolationem quotidie tractare, Barensem populum et Tranensem, Trojanum et Melphiensem, et mille quingentos milites congregavit, affirmans prius morti velle succumbere, quam vitam ducere infelicem, et taliter dux ille paratus prope regis exercitum adivit. Interea abbas de Claravalle, vir valde mirabilis et discretus, qui ad regem illum venerat pro tanti dissidii infestatione sedanda, [Col. 1241C] inter regem illum et ducem pacis foedera alligare conatur; sed pro multis variisque negotiis quae inter eos quaerebantur, apud Salvatoris Dei potentiam nondum complacuit concordia alligari. Quid plura? Rex ipse exercitum suum divisit, et ad bellandum illum viriliter stabilivit, similiter et dux ille suos omnes sapienter ordinavit. Primum quidem regis acies ordinata aggreditur, et inter ducis armatos intravit. Illico acies illa regis prosternitur. Rex autem, qui cum aliis aciebus suis armatis inerat, Dei adveniente judicio, timore perculsus ipse primum terga vertens in fugam conversus est; sicque universa regis congregatio cursu praecipiti confugit, dimissis omnibus divitiarum suarum apparatibus et tentoriis, auri, argentique magnitudine infinita, [Col. 1241D] quorum numerare copia non est humanae scientiae. Quid multa? Dux ille victor effectus de regis exercitu comprehendit, et occidit, omnemque illam magnitudinem, divitiasque tam ipse, quam populus Barensis et Tranensis, caeterique quos rogaverat ad propria locupletati detulerunt. Tria millia, sicut audivimus, hominum in bello mortua sunt. Ibi Sergius, magister militum Neapolitanae civitatis, mortuus est; ibi Eternus de Montefusco, et Girardus de Luzulino, et Sarolus de lo Tufo, et complures, quorum nomina pro difficultate numerandi silentio tegimus. Secundo vero die stante mensis Octobris bellum hoc actum est. Rex itaque nominatus taliter cum sequacibus suis anfugiens noctis tempore, altera quidem die ad [Col. 1242A] castrum Paludis pervenit, deinde Salernum festinavit; diebus autem non multis evolutis, Rossemannus Beneventanus antistes, consilio accepto cum judicibus civitatis et sapientibus quibusdam ad regem ipsum consolandum, et servitia civitatis offerenda festinavit. Precatur insuper, ut libertatem possessionum Beneventanorum, quam supradictus imperator concesserat, populo Beneventano ipse largiretur. Rex igitur, precibus eorum acceptis, pro totius civitatis amore inveniendo, privilegio facto et signato, omnes fidantias et exactiones, quas soliti fuimus persolvere, condonavit, et privilegii pagina accepta gaudio ineffabili civitatem sunt regressi Beneventanam; privilegii pagina ita est continens:

»In nomine Domini Dei Salvatoris aeterni Jesu [Col. 1242B] Christi; Dominicae Incarnationis anno 1137, mense Novembri primae indictionis: Ego Rogerius Dei gratia Siciliae Italiae rex, Christianorum adjutor et clypeus, Rogerii primi comitis filius: Regalis Excellentiae nostrae provocamur liberalitate fidelibus nostris tanquam de nobis bene promeritis beneficia ampliori manu debere impendere, ut non solum fideliores inveniantur, sed ut caeteri spe retributionis adjuti in nostro servitio promptiores habeantur. Eapropter, venerabilis Beneventane Rossemanne archiepiscope, qui semper in omnibus fidelis exstitisti, petitionibus tuis, et Bernardi Beneventani comestabuli, et Beneventanorum judicum, aliorumque plurimorum civium clementius annuentes, quia vos semper nostros fideles experti sumus, pro amore [Col. 1242C] Summi Regis, per quem subsistimus, et regnamus, et amore et fidelitate vestra, quam in nobis habetis, et in antea habituri estis, dimittimus et condonamus vobis ea omnia, quae nos et praedecessores nostri Normandi circa Beneventanam civitatem habuerunt, fidantias subscriptas, videlicet denariorum redditus, salutes angarias, terraticum, herbaticum, carnaticum, Kalendaticum, vinum, olivas, relevum, postremo omnes alias exactiones tam ecclesiarum quam civium, et omnia praedicta et possessiones liberas facimus, et quietas, undecunque aliquid accipere soliti sumus; ut quandiu in nostra permanseritis fidelitate, et nostrorum haeredum, liberi et quieti vos, et vestri haeredes ab omnibus supradictis maneatis, [Col. 1242D] et in vestris praediis venandi, piscandi, aucupandi liberam facultatem habeatis, et ut firmiter hoc tenere valeatis privilegium istud sigillo aureo nostro signari fecimus: Si qua vero persona, quod absit, magna humilisve, hujus nostrae concessionis paginam in aliquo violare praesumpserit, viginti libras auri purissimi in misericordia nostra palatio nostro componat, praesensque privilegium robur pristinum obtineat. At hujus concessionis judicium per manus Henrici nostri notarii scribi praecepimus, et bulla aurea insigniri. Anno regni nostri septimo.«

Cumque privilegium hoc coram Beneventanorum coetu lectum esset, Deo Salvatori omnium, praefatoque regi, et jam dicto antistiti gratias egimus, quia quod avi et patres nostri videre non potuerunt, libertatis [Col. 1243A] et securitatis donum nobis dignatus est misericordia sua Jesus Christus largiri, et meritis non nostris offerre. Quid multa? ex tanto nobis concesso beneficio, et firmato, cives universi, servitia, et honores praefato regi polliciti sunt, et sine offensione ad ejus praeceptum famulari [(51) 2Kb] . Dux praeterea Rainulphus supra memoratus audiens regem illum sic devictum, et animo consternatum cum paucis Salernitanam civitatem fuisse ingressum, consilio habito, mille fere equites, et Apulorum peditum multitudinem congregavit; nec mora, Trojam dimittens captivatam totam suae alligavit potestati, et inde procedens super comitis Rogerii de Ariano comitatum advenit, qui continuo Alferium Draco, et Robertum de la Marra, et Robertum de Petramajori, et Robertum [Col. 1243B] de Potofranco, aliosque barones ipsius comitis suae subjugavit ditioni. Postremo eumdem comitem Rogerium ad suam coegit voluntatem. Quibus ita peractis dux ipse prope castellum Paludis suorum virtute stipatus castrametatur, die quidem Kalendarum Decembris. Mirabatur interea populus Beneventanus de ducis illius Rainulphi continentia, et in praedicti regis amore et fidelitate, et Anacleti servitio die, noctuque simul cum Domino Rossemanno antistite invigilabat.

Aliud quoque non tegendum silentio fraternitati vestrae explicabo. Cum praefatus abbas de Claravalle, vir valde mirabilis et discretus de foedere pacis, et Ecclesiae unitate cum nominato rege confabularetur, [Col. 1243C] assidue rex ipse cum abbate illo stabilivit, ut tres cardinales ex parte Innocentii papae, qui ejus interfuissent electioni ad regem ipsum venirent, et tres ex parte Anacleti et ordinem electionis utriusque regi ipsi insinuarent, deinde rex ipse, ordine audito, utriusque partis sanctiorem et justiorem eligeret electionem, et sic Spiritu sancto favente, ad pacis perveniret cum totius sui regni magnitudine firmamentum, quantum in sui arbitrio et scientia contineret. Cognoverat enim, firmiterque crediderat, totius mundi Christicolas parti favere Innocentii, et ejus pontificatum venerari; ipse vero solus cum regni sui latitudine discordabat. Continuo ad Innocentium papam, et Anacletum delegatum est, et cursu rapido regis positio destinatur. Placuit itaque [Col. 1243D] eis, et consilio eorum firmato ex parte Innocentii Almericus cancellarius, et Girardus cardinalis vir valde venerabilis simul cum praedicto abbate de Claravalle Salernum super hujusmodi electione ventilanda advenerunt. Ex parte vero Anacleti Matthaeus cancellarius, et Petrus Pisanus cardinalis, et cardinalis alius nomine Gregorius similiter acceleravere. [Col. 1244A] Quibus ita congregatis, rex ille, ut erat sagacis animi, providique consilii, prius partem Innocentii quatriduo usque ad occasum mirabiliter, et ultra quam credi potest, examinavit; sequenter autem Anacleti partem quatriduo similiter perscrutatus est. Studiose igitur, et diligenter partibus utriusque electionis auditis, rex ipse clerum omnem et populum civitatis Salernitanae congregari mandavit, et episcopos, et abbates monasteriorum, qui convenerant, et coram eis taliter exorsus est: »Domini et fratres, credimus vestram non latere prudentiam, qua de re cardinales istos partes utriusque fecerim convocari; putavi etenim, quantum nostrae attinet virtuti, tali et tanto negotio finem imponere, et justitiae semitam evidenter sectari, sed quia multis [Col. 1244B] quaestionibus variisque responsionibus animus noster impeditur, solus ego super hoc tanto negotio finem impendere nequeo: unde si dominis istis cardinalibus videtur, ordinem utriusque scribant electionis, et ab utraque parte unus mecum in Siciliam descendat cardinalis, ubi, favente Domino Nativitatis Jesu Christi Salvatoris festivitatem celebraturi sumus, ibique sapientes archiepiscopos, episcopos, aliosque inveniemus prudentis animi viros, quorum consilio Anacleti partem usque modo sectatus sum: tunc enim ipsorum aliorumque sapientum consilio super hoc negotio, divina inspirante clementia, certissimum finem, quantum meae attinet potestati, imponemus.« Cardinalis ad haec Girardus respondit: [Col. 1244C] »Sciatis revera, quoniam ex parte nostra ordinem partis nostrae nos omnes scribemus: audistis enim ex ore nostro seriem electionis, audistis omnia, quaecunque circa nos gesta sunt: cardinalem quidem mittemus Guidonem de Castello, sapientem utique virum et discretum, qui vobiscum, sicut petitis ad Siciliam veniat, deinde sicut sapientiae vestrae placuerit, perficiatis, Spiritus sanctus Paracletus cor vestrum illuminet, et corde recto ad Ecclesiam, et veritatis lumen perducat.« Et, his actis, unusquisque ad propria remeavit. Altera die adveniente praedictus Girardus cardinalis cum suis reversus est: solus autem Guido praefatus cardinalis remansit cum rege profecturus, sicut statutum est. Ex parte vero Anacleti similiter cardinalis alius destinatur. Quibus [Col. 1244D] patratis, navigio parato, rex ipse ad Siciliam transfretavit. Dux praeterea Rainulphus jam nominatus praefatum castellum Paludis viriliter obsedit, quod praeliis multis, et machinationibus quotidie expugnabat. Videns autem dux ipse castellum illud capere non posse, consilio habito, castellum illud dimisit, et in finibus Alifanis secessit; qui continuo civitatem [Col. 1245A] illam, et munitionem castelli comprehendit, et suae obtinuit potestati.

Hoc anno Anacletus, qui sub nomine pontificatus advixit, septimo die stante mensis Januarii mortuus est, qui sedit annis septem, et mensibus undecim, et diebus viginti duobus. Innocentius itaque pontifex continuo viribus sumptis, et amicorum virtute accepta contra inimicos viriliter insilivit. Rossemannus igitur episcopus totius civitatis tintinnabula Beneventanae pulsare praecepit, mortem ipsius Anacleti significando.

Hoc anno praedictus imperator cum ad imperium suum revertebatur, mortuus est in partibus Tusciae, et eo defuncto Corradus ad imperium unanimi voto sublimatus est.

[Col. 1245B] Anno 1138 et novo anno pontificatus domini Innocentii secundi summi pontificis, mense Martio primae indictionis. Cum praedictus Anacletus mortuus esset, cardinales sui, consilio accepto a fratribus ipsius Anacleti, ad regem miserunt Rogerium ipsius Anacleti mortem significantes, ut si ei placeret, papam constituerent. Rex itaque ut domini papae Innocentii partem impediret, voluntati eorum assensit, et papam eligendi potestatem dedit; qui Romam reversi fautoribus eorum congregatis; medio mense Martio, Gregorium cardinalem papam sibi, et invasorem constituerunt, Victoremque eum vocaverunt. Sed Dei misericordia auxiliante, haeresis illa, et invasio pauco tempore regnavit. Diebus autem non multis evolutis, fratres praedicti Anacleti, tantam [Col. 1245C] cognoscentes turbationem, in se reversi, Domino favente, cum praedicto domino Innocentio papa pacis firmamentum composuerunt, et ipsi, et omnes ejus adversarii ad ejus fidelitatem conversi sunt, et sceleratus ille, qui sub Victoris nomine apparuit, vestem, et mitram deposuit, et ad voluntatem pontificis Innocentii pervenit. Sicque gaudio magno, et gloria exsultationis tota Romana civitas exsultavit, et pontifex ipse Innocentius ad unitatem Ecclesiae, et concordiam, auxiliante Domino, perducitur. Diebus autem non multis evolutis, praedictus apostolicus consilio accepto Albanum venit disponens, exercitu congregato ad ducem Rainulphum venire, sed infirmitate percussus venire non potuit. Interea rex Rogerius congregato exercitu in finibus venit Apuliae, [Col. 1245D] cogitans civitates sibi ab imperatore ablatas suae submittere potestati. Dux igitur Rainulphus regis illius sentiens adventum, totius Apuliae partes submovit, ut contra ejus rabiem unanimiter insistant. Nec mora, cursu rapido ad ducem festinant nominatum, et sic contra regis illius ferociam mensibus fere duobus resistunt. Haec inter, sicut nobis est relatum, praedictus rex dominum papam Innocentium in patrem [Col. 1246A] et dominum accepit, et civitati Beneventanae, et per totius regni sui partes mandavit eum patrem et dominum accepisse. Nos autem litteris ejus acceptis dominum illum et patrem vocavimus; quibus peractis Rao de Fraineta Beneventanae civitati, et regi Rogerio rebellis apparuit, et vineas Beneventanorum incidi mandavit. Cives itaque consilio accepto Raonis illius infestationes regi nominato mandaverunt, ut citissime eos ab illius adversitatibus eripiat. Rex illico, congregato exercitu, iter arripuit, et in ipsius sui adventus virtute Montemmaranum, et castella alia comprehendit, et igne comburit. Inde super Ceppalunum adveniens simul cum Beneventanis illud obsedit, et die ipso villam rusticorum comprehendit, et eorum bona depraedata sunt, et domus [Col. 1246B] omnes eorum destructae. Sequenti vero die turres et munitiones castelli in potestate regis datae sunt. Rao etenim de Fraineta timore regis coactus castellum illud triduo ante exierat cum uxore, et ad ducem festinavit Rainulphum simul cum Raone de lo Tufo, et Orrico de Sarno, qui similiter faciem regis fugientes castella sua dimiserunt. Cives continuo Beneventani regem precantur suppliciter, ut castellum illud Ceppaluni civitati contrarium, ad destruendum largiatur. Quid multa? Rex ipse petitionibus populi favens permisit ad diruendum. Nec mora, catervatim Beneventanus populus festinat ad destruendum, et sic radicitus universa aedificia castelli evulsa sunt, et civitas tota super illius gaudebat destructione. Nam si universas crudelitates, et pericula, quae ab [Col. 1246C] illius castelli domini passi sumus, describere vellem, nec lingua dicere, neque stylo pronuntiare possem. Unde Deum laudantes regi gratias egimus, qui nobis illud ad destruendum concessit. Et his actis praefatus rex Capuanos fines adivit, et castellum, quod Calvum dicitur, comprehendit [(52) 1Kb] . Dux praeterea Rainulphus exercitu congregato horis omnibus invigilabat, ut regem illum virtute insiliat et accipiat ultionem. Rex vero, ut erat sapientis consilii, per montana quaeque, et loca ardua castrametatur, et sic ducis vitabat prudentiam, et virtutem, unde dux ille vehementer condolens mente, et corpore fremebat, quia cordis dolorem ostendere non poterat. Novissime apud Alifas moratur, existimans regem illum Alifis venire. Rex vero, ut diximus, ducis [Col. 1246D] constantiam fugiens a castello Calvo revertitur, et in finibus S. Agathes tentoria sua poni praecepit, Beneventum venire disponens; et inde amoto exercitu castrametatus est prope Beneventum, ubi dicitur Plancella, et ibi mansit duobus diebus. Tunc accepto consilio inde recessit, et districto exercitu flumen transivit Caloris, et castra posuit super pontem Valentinum, mansitque ibi duobus diebus. Dux [Col. 1247A] autem nominatus Rainulphus', ut erat prudentis animi, in finibus morabatur Petraemajoris, pertractans, ut castelium Apicis, quod rex minabatur obsidere, virtute, et animose illud liberaret. Rex itaque nominatus Beneventanos precatur, ut in ejus auxilio unanimiter festinarent, Rossemannus igitur, qui tunc praesul aderat, amore regis coactus cives universos rogavit, et in ejus mandavit auxilio. Audiens autem rex ipse castellum Apicis a militibus et viris prudentibus armatum fore, consilio accepto, castra amovit, et Petraepolicinae castellum aggredi praecepit, et igne ferroque illud depopulatur; et inde procedens castella alia comprehendit, et comburi mandavit. Pontem Landulphi Farnitum, Campugattari, et Guardiam, et civitatem comprehendit [Col. 1247B] Alipham, et igne consumpsit, universam quidem substantiam civium, et Ecclesiarum ornatus, galiotae regis, et turba innumera praedonum, quae eum sequebatur, comprehendit, rapuit, dispoliavit, et unusquisque, prout potuit, dispartitur. Lector itaque, si adesses, super tali tantaque civitatis strage et confusione turbatus deficeres, et firmares a Graecorum tempore et paganorum, tantam in Christianos ruinam et combustionem non accidisse. Cumque taliter civitatem illam Alipham consumpsisset, exercitu inde amoto, in finibus festinavit Benafri, civitates illas suae submittere potestati. Continuo jussu crudelitatis a rege illo injuncto, civitatem illam Benafrum aggredi, et expugnari mandavit. Cives autem, prout poterant, et se et civitatem defendebant. Rex itaque [Col. 1247C] eorum constantiam aspiciens, crudeli manu jussionis minatur, ut civitatem illam insiliant. Continuo, peccatis imminentibus, civitas illa valde munita et divitiis plena capitur; et civium omnium bona et divitiarum magnitudines ab hostibus capiuntur, et divisae per partes ad nihilum sunt conversae. Viri itaque, et mulieres, parvulique eorum per montana fugiunt, omnibus eorum bonis in manibus rapientium, et praedonum dimissis, sicque civitas illa, et turrium ejus munitiones in potestate regis subacta est. Et tali crudelitate audita Praesentianum castellum et Roccaromana ad regis voluntatem convertitur, et alia castella circumquaque contigua. Quibus actis, rex inde revertens Beneventum [Col. 1247D] venit, et ad Paludis castellum castrametatur duodecimo die mensis Septembris intrante. Dux interea Rainulphus, qui tanto regi resistere non poterat, dolore cordis concussus circa Aliphanos fines morabatur. Inde procedens rex ipse ad civitatem [Col. 1248A] Melphium ivit, putans eam suae submittere potestati, quod obtinere non potuit, et inde reversus super castellum Toccum adivit. Continuo machinas lignorum fieri mandavit, virtute quarum turres castelli illius, et munitiones destruerentur; sicque pars quaedam turrium diruta est. Dux interea Rainulphus circa eum quotidie invigilabat, ne rex ille terras Rogerii comitis de Ariano invaderet. Populus autem castelli, virtutem regis, et furorem aspiciens sub ejus potestate et ditione colla submisit, et castellum illud in ejus dominatione subactum est tertio Kalend. Octobris, octo quidem dies castellum illud Toccum obsedit. Quibus ita peractis, rex ipse castra inde amovit, et tempore valde pluviali Beneventum venit, et ipse intra ecclesiam Sancti Petri apostoli [Col. 1248B] prope civitatem sitam castrametatur [(53) 2Kb] . Totus quidem ejus exercitus infra civitatem hospitatus est Beneventi, ibique mansit diebus tribus: tempus enim terribile pluviarum, et valde periculosum inerat, et pro inveniendis ad exercitum necessariis, nullo modo adire valebant; unde, sicut diximus, infra civitatem Beneventi ad refocillandum exercitum commorati sunt. Rex interea nominatus civitatem intravit Beneventanam quarto die intrante mensis Octobris, et Ecclesias, et civitatis palatia, et curiam apostolici studiose perquisivit, et exercitu refocillato, castra a civitate amovit et prope castellum S. Severi castrametatus est. Inde procedens castellum Morcone suae obtinuit potestati, et his actis castellum Sancti Georgii, et Petrae majoris [Col. 1248C] comprehendit. Comes igitur Rogerius de Ariano haec audiens Apicis castellum dimisit, et villanis omnibus, ut regi obedirent, licentiam largitur, et ipse civitatem intravit Arianum; ibique confidens ducis Rainulphi auxilium adinvenit; qua de re nullo modo ad regis voluntatem pervenire voluit. Continuo rex ipse castellum Apicis suae alligavit fidelitati, et rex ipse ad castellum Tamarum diebus quatuor moratus est. Praefatus autem dux exercitu congregato prope civitatem Arianum venit custodiens, ne rex ipse quoquo modo eam invaderet, et sic rex ipse, et dux ad invicem laborabant. Et his decursis praedictus rex a Tamaro illo castello discedens circa Melphitanos fines festinavit; et inde procedens castellum [Col. 1248D] S. Agathes valde munitum suae obtinuit potestati, et alia castella ibi contigua. Dux interea nominatus civitatem regebat Melphium, ne rex ille quoquo modo ingenio eam invaderet: praefatus autem rex cognoscens ducem Rainulphum jugiter [Col. 1249A] contra se, et suos obsistere, et Apuliae civitates tueri, consilio communicato, castella, quae comprehenderat, militibus et viris armatis muniri, et observari mandavit, et ipse rex Salernum adivit, disponens ad Siciliam reverti, quam longo tempore dimiserat. At dux nominatus Barum descendit, et marinos fines visitavit, populum omnem hortando, ut tempore opportuno, viribus sumptis, et armis, contra regem obsistant, qui unanimiter, et corde devoto paratos fore clamitabant.

Anno 1139, Dominicae Incarnationis, et decimo anno pontificatus domini Innocentii secundi summi pontificis, et universalis papae mense Martio secundae indictionis, hoc anno praefatus apostolicus Innocentius, octavo die intrante mensis Aprilis, Romae [Col. 1249B] synodum celebravit. Ad cujus sacri conventus praesentiam archiepiscopi, episcopi et abbates innumeri convenerunt: ibique inter caetera, quae, Spiritu sancto mediante, statuta sunt, vinculis excommunicationis alligavit regem Rogerium praedictus apostolicus Innocentius in praesentia omnium Catholicorum virorum, qui convenerant, et ejus omnes sequaces. Hoc anno Rainulphus dux, de quo in superiori tractatu mentionem fecimus, ardentissimo febris synoche, calore correptus, ultimo die stante mensis Aprilis ex hoc mundo decessit apud civitatatem Trojanam, quem ducem Guillelmus venerabilis ipsius civitatis episcopus cum universo clero et populo diligenter et honeste, lacrymisque manantibus sepulturae infra episcopium tradiderunt. O quantus [Col. 1249C] luctus omnium, et virginum, et viduarum, puerorum, et senum utriusque sexus, et militum, civitatem illam invasit! quem si radicitus describere tentarem, nec dies sufficerent, nec copia describendi. Barensis itaque populus, et Tranensis, Melphiensis, Canusinus, et omnes, qui sub ejus dominio, et protectione confidebant, consolatione oblita, crinibus evulsis, pectoribus laniatis et genis, ultra humanum modum lugebant. Lugebant enim ducem piissimum, et ad rem universorum, qui totius sui ducatus habenas dulcedine, et humanitatis suavitate, furore omni deposito disponebat. Quid multa? de mortis illius compassione inimicorum etiam acerbitas, et de ejus prudentia condolens, lacrymansque [Col. 1249D] compatiebatur: sicque tota fere Italia de ejus probitate, et praeliis, horis omnibus recitabat. Audiens autem praenominatus rex Rogerius ducem Rainulphum virum bellicosum, et magnanimum ex hoc mundo obiisse, vanitatis et elationis spiritu accensus ultra humanum modum gavisus est. Gavisus utique, et morte communi oblitus exaestuat, animoque concipiens, ut exercitu congregato Apuliae fines insiliat, eamque suae submittat ditioni et fidelitati. Quid multa? septem navigiis armatorum paratis, et auri, argentique magnitudine ditatis, die septimo stante mensis Maii, Salernum transfretavit. Continuo clerus omnis et populus Salernitanus laudibus multis hymnisque sonantibus regem illum suscepit. Nec mora, rex ipse litteras [Col. 1250A] omnibus suis circumquaque manentibus direxit, ut armis eductis ad eum conveniant. Litteris itaque ejus acceptis ad imperium ejus obtemperaverunt; deinde rex ipse exercitu congregato Beneventum venit, et sic contra inimicos expugnandos festinavit.

Hoc anno IV Kalend. Junii, mons ille, qui prope civitatem Neapolim esse videbatur, ignem validum, et flammas visibiles projecit, per dies octo, ita ut civitates ei contiguae, et castra mortem exspectabant, ex cujus incendio pulvis niger, et horribilis exivit, et usque Salernum, et Be eventum, et Capuam, et Neapolim pulvis ille a facie venti pervolavit; ignis vero ille per dies octo visus est, de quo pulvere cives multi Beneventanorum, et ego istius [Col. 1250B] operis descriptor collegimus, per dies vero triginta pulvis ille super terram visus est. Cumque, ut supra dictum est, rex Rogerius exercitum congregasset, super comitis civitatem festinus adivit, et civitatem illam acerrime expugnans suae eam alligavit ditioni. Comes autem fugam petens Trojam ingressus est. Deinde rex ille civitates, et castra Capitanatae suae obtinuit potestati. Dux praeterea filius praefati regis civitates cunctas Apuliae, et maritimas ad suum convertit imperium, pacem omnibus, et securitatem affirmans. Barum quidem civitatem valde munitam obtinere non potuit; quadringentos enim milites princeps civitatis secum detinebat, praeter cives quinquaginta millia habitantium. Dux itaque nominatus civitatem illam Barum cognoscens [Col. 1250C] capere non posse, exercitu suo convocato, ad patrem regem Rogerium, qui in Trojanis morabatur confinibus pervenit, et eis in unum convenientibus, studiose tractare coeperunt, qualiter civitatem Trojanam suae submittant potestati. Quatuor quidem millibus interjectis a civitate Trojana comes Rogerius Ariani cum septingentis militibus de morte desperatis morabantur. Cives revera Trojani cum extraneis, qui ad eos confugerant prae timore nominati regis civitatem illam tuebantur. Rex itaque civitatem illam sic a tantorum virorum virtute munitam persentiens ad castellum Bacharezza ibi vicinum ducentos milites dimisit pro civitatis illius infestatione, et ipse cum duce nominato filio suo, simulque eorum [Col. 1250D] exercitu advocato super civitatem Arianum comitis Rogerii venit. Continuo rex ipse civitatem illam obsedit, et lignorum machinas ad expugnandum eam fieri mandavit. Cives autem, et milites, qui cum eis erant, nihil ex his, quae ingerebantur, metuebant; ducentos enim milites et vigenti fere millia armatorum in civitatem introduxerunt. Rex itaque sic eam paratam et munitam aspiciens castra amoveri praecepit et furore commotus vineas, olivas, et arbores, et sata eorum, que inveniri poterant, incidi mandavit, et devastari, et sic civitatem illam dimittens biduo per confinia illius moratus est.

Eodem tempore praefatus apostolicus Innocentius praedictum ducem Rainulphum obiisse audiens, satis satisque condoluit, et consilio communicato, [Col. 1251A] urbem Romam exivit, mille equitum caterva stipatus, et peditum multitudine copiosa, deinde ad civitatem Sancti Germani pervenit. Cumque praefatus rex apostolicum illum urbe egressum persensit, legatos suos praedicto apostolico de pace mandavit, et voluntatem apostolici, et petitionem pollicetur perficere. Apostolicus autem legatos regis honeste accipiens, cardinales duos ad regem ipsum transmisit, pacis et dilectionis firmamentum describens, et ut ad civitatem Sancti Germani rex ipse festinaret. Quid multa? Cardinales illos rex ille diligenter et honeste accipiens, civitatem Trojanam, quam obsidebat dimisit, et cursu rapido ad praedictum apostolicum cum duce filio suo, et exercitibus suis festinat; continuo per legatos suos ab utraque [Col. 1251B] parte de pacis foedere interlocuti sunt. Apostolicus itaque principatum Capuanum a rege petebat, quem injuste principi Roberto abstulerat. Rex vero nullo modo principatum illum reddere voluit, et sic per dies octo disceptatio talis inter eos habita est; et his actis praefatus rex suo omni exercitu coacervato, ad terras, quae filiorum Burelli vocantur, acceleravit, de quibus terris partem quamdam castrorum suae submisit potestati. Apostolicus autem, et qui cum eo erant, regem illum in partes illas recessisse cognoscentes, castrum quoddam nomine Galluzzum aggredi praecepit, et devastari. Nec mora, praefato regi nuntiatum est qualiter jam dictus apostolicus castellum illud esset aggressus. Quid multa? cursu rapidissimo rex ille ad terram Sancti Germani, ubi [Col. 1251C] apostolicus ipse morabatur, pervenit. En subito de regis adventu fama terribilis pervolat, et continuo castra regis confixa sunt. Apostolicus itaque, et princeps Robertus Capuanus, et Romanorum militia regis adventum sentiens castra eorum omnia amoveri [Col. 1252A] jubent, ut in securiori parte manerent. Dux autem regis filius, mille fere equites accipiens sic apostolicum discedentem deprehendens, insidiis constitutis, super apostolici milites insilivit, qui potentiam et insidias sentientes terga vertentes fugam petunt, et secundum vires per loca illa diversa aufugiunt. Praefatus vero princeps, et Riccardus de Sapacanina [(54) 1Kb] , et Romanorum multitudo evasit, multi vero militum, et peditum in flumine mortui sunt, multos in captione regis fore audivimus. Apostolicus autem Innocentius post suos omnes quasi securus incedebat. En ex improviso militum caterva cum aggreditur, heu dolor! et illum comprehendunt, omnique suo thesauro et ornatu diviso, ducunt illum ante regis aspectum, et sic contumeliis [Col. 1252B] ditatum, captivum illum in tentorio, quod rex illi transmisit, intromittunt: et consequenter apostolici cancellarium Aimericum et cardinales captivos perducunt. Decimo autem die stante mensis Julii, pontifex ipse Innocentius captus est [(55) 7Kb] . O quantus luctus, et moeroris abundantia mentes fidelium et civitates apostolici invasit! quod si radicitus describere vellem, nec dies, nec tempus sufficerent. Quid multa? Continuo rex ille per legatos suos pontifici Innocentio, quem captivum tenebat, suppliciter, et ultra quam credi potest, mandavit humiliter, ut pacis et concordiae manum componat. Apostolicus itaque se destitutum virtute et armis, et desolatum aspiciens, precibus regis et petitionibus assensit, et capitularibus et privilegiis ab utraque parte firmatis, [Col. 1252C] rex ipse, et dux filius ejus, et princeps septimo decimo die stante mensis Julii ante ipsius apostolici praesentiam veniunt, et pedibus ejus advoluti misericordiam petunt, et ad pontificis imperium usquequaque flectuntur. Continuo per Evangelia firmaverunt [Col. 1253A] B. Petro, et Innocentio papae, ejusque successoribus canonice intrantibus fidelitatem deferre, caeteraque, quae conscripta sunt. Regi vero Rogerio statim Siciliae regnum per vexillum donavit ejus duci filio ducatum Apuliae, principi alteri filio ejus principatum Capuanum largitus est. Die vero illa, in qua praedictus apostolicus pacem cum rege firmavit, B. Jacobi apostoli festivitas celebratur; VII Kalendas Augusti. Et his actis, missae solemnia celebravit apostolicus ipse, ubi satis abundeque de pacis continentia tractavit. Laetitia igitur, et gaudii abundantia universos inhausit, et coelorum regem magnificantes super pacis firmatae et concordiae dextra laetati sunt. Beneventanus itaque populus pacem audiens firmatam, et regem voluntati apostolici alligatum, tanto [Col. 1253B] gaudio et exsultatione triumphat, quod si ex toto describerem, deficerem in tempore et locutione. Apostolicus igitur, pace firmata cum nominato rege, Beneventum ingressus est die Kalendarum Augusti, quem Beneventanus populus honore multo, et devotione cordis suscipiens, quasi Beatum Petrum in carne aspiciens, laetatus valde gaudebat. Rex autem foris civitatem Beneventi castrametatus est, quia rex usque ad Portam Sancti Laurentii cum domino apostolico comitatur. Die vero ipsa ad Vesperam rex ipse civitatem ingreditur, et curiam domini papae ascendens, cum eo aliquantum moratur, deinde ad episcopium pergit, et Beatae Mariae basilicam, et Bartholomaei apostoli ingrediens pro salute sua oravit. Intravit quoque monasterium S. Sophiae, et ante [Col. 1253C] altare S. Mercurii se prostravit. Inde procedens claustra monasterii, et dormitorium, et refectorium perambulavit, et monachorum orationibus se commendans, civitatem exivit per Portam Summam, et ad castra gaudens remeavit. Rossemannus autem, qui contra voluntatem apostolici quotidie pugnabat, archiepiscopus a Petro Leonis consecratus, de Benevento expulsus est, et miser ipse cum domino rege festinavit. Et his actis castellum, quod Rossemannus ille ad Portam Summam fabricari jussit, dominus papa destruxit: et in his diebus cives Neapolitani venerunt Beneventum, et civitatem Neapolim ad fidelitatem domini regis tradentes, ducem filium ejus duxerunt; et ejus fidelitati colla submittunt. Praefatus praeterea rex, exercitu amoto, Trojam [Col. 1253D] adivit, et civitatem ipsam suae submisit potestati; episcopus autem Trojanae civitatis Guillelmus nomine, et populus civitatis legatos praefato delegaverunt regi, ut civitatem ingrediatur, et inter suos fideles et amicos honeste maneat, et secure. Rex vero, legatis acceptis: »Non civitatem,« inquit, »ingrediar, donec traditor ille, Raynulphus scilicet, inter vos manserit.« Continuo qui missi fuerant, [Col. 1254A] civitatem regressi regis intentionem omnibus patefaciunt, et licet dolore commoti cives ex tanta regis responsione, quatuor tamen militibus praeceperunt, ut sepulcro fracto cadaver ducis Rainulphi extraheretur, et extra civitatem educerent, ut furore regis sedato, ad eos pacifice ingrediatur. Jusserunt etiam inimici ducis praefati cuidam militi nomine Gallicano, qui ducis illius fidelissimus fuerat, ut ipse Gallicanus ob injuriam ducis defuncti, et ejusdem Gallicani dolorem, tumulum frangeret, et ducis ossa pelli, et fetori adhuc circumplexa manu sua extraheret; qui Gallicanus timore coactus, et ne tanti regis furorem incurrat, (heu dolor!) quasi mente hilari cum aliis, ducis ossa involuta, ut diximus, eduxit. Continuo in collo ducis defuncti funem ligari fecerunt, qui ejus [Col. 1254B] inimici exstiterant, et usque ad castellum civitatis per plateas traxerunt, deinde reversi usque ad Carbonarium foris civitatem, ubi stagnum luteum, putridumque inerat, ducis ipsius suffocaverunt cadaver [(56) 1Kb] , heu nefas et dictu mirabile! totam protinus civitatem, timor et luctus invadit, quod unusquisque mortem optabat, et amicorum ducis ipsius, et inimicorum (Regem quidem testor aeternum, Judicemque saeculorum) tale tantumque factum horribile in generationibus praeteritis, et inter paganorum sectam nunquam legimus accidisse. Haec siquidem crudelitatis potentia quid regi illi profuit? quae victoria, vel majestatis gloria ei successit? sed ut mentis suae furorem pacare desiderans, quod non potuit exercere in viventem, operatus est in defunctum. [Col. 1254C] Revera, dum dux praedictus vixerat, licet cum paucis adesset, ipse tamen rex nullo modo circa ducis ipsius aciem, etsi eum decem millibus armatorum instaret, propinquare audebat. Unde ei visum fuit, mentis suae rabiem aliquantisper fore mitigatam. Sed redeamus ad causam; dux itaque regis illius filius factum hujusmodi audiens ad patrem accessit audacter, et facti illius ordinem redarguit, et precatur patrem, ut sepulturae dux ille dehonestatus traderetur. Rex igitur ducis filii favens orationi sepulturae illum tradi mandavit; et his actis civitatis populus, ut ingrederetur ad eos, exspectabat, sicut promiserat. Qui nec sic voluit civitatem Trojam introire, sed castra inde amovens civitatem Barensem adivit: quam terra, marique obsedit; cumque [Col. 1254D] praedictus apostolicus civitatem introisset Beneventanam, omnem ordinationem a Petro Leonis factam deposuit, et a rossemanno: die vero Assumptionis S. Mariae, et in passione B. Bartholomaei episcopium descendit, et missarum solemnia honeste celebravit; et his actis, praedictus apostolicus a Romanis saepe vocatus, secundo die stante mensis Septembris, iter arripuit, et Domino favente, Romam repedavit.

[Col. 1255A] Hoc anno Gregorius Beneventanus antistes a domino papa Innocentio consecratus Beneventum intravit secundo die intrante mensis Septembris, et dominus papa Guidonem diaconum cardinalem rectorem Beneventi ordinavit. Audiens autem populus Romanus domini papae Innocentii adventum catervatim obviam exivit, et illum gaudio magno et honore suscepit, deinde eum hortabatur, ut pacem, quam cum rege Rogerio posuerat, consilio eorum confringeret. Apostolicus autem nullo modo petitionibus eorum consentire voluit; dicebat quidem sic Domino placuisse, quod per ejus captionem pax hujusmodi facta fuisset. Cumque, ut supra dictum est, praefatus rex civitatem obsedisset Barensem Innocentius papa, cum intra civitatem esset Beneventanam, [Col. 1255B] episcopum Ostiensem virum valde venerabilem ad civitatem Barensem delegavit, populum civitatis monendo, ut ad regis fidelitatem colla submittant, et ejus voluntati famulentur. Populus autem Barensis, ut erat superbi animi, et elationi suppositus, episcopum illum, ut civitatem ingrederetur nullatenus est passus, dictis quoque ejus nullo modo credere pertentavit. Quid multa? Episcopus ille revertens, Barensis populi ferociam, et elationem Domino intimabat apostolico; inde ut dictum est, Dominus papa Romam reversus est. Rex igitur Rogerius populi illius Barensis aspiciens superbiam, consilio habito, machinas lignorum, et turres triginta fere ordinari praecepit, ut civitatis muros, et munitiones prosternat; quibus peractis [Col. 1255C] prope civitatis murum machinas illas appropinquari virtute multa mandavit, et continuo turres, et muri civitatis prostrati frangebantur; palatia etiam civitatis, quae prope civitatis murum intrinsecus erant, fracta ruebant; sicque duorum mensium spatio Augusti videlicet, et Septembris ruinam illam, et timorem passi sunt, famis etiam asperitatem et sitis sustinentes, panem unum sex romesinis emebant, carnem, ut audivimus, equorum comedebant. Novissime autem tum pro fame, tum pro populi seditione, quae inter eos orta erat, quosdam civium cum Rogerio de Surrento, princeps civitatis, Jaquintus nomine, ad praefatum regem mandavit, addens in mandatis, quia civitatem animo libenti ei redderet, dummodo securi circa eum, pace accepta, [Col. 1255D] consistant; et rex captivos civitatis, quos habebat, eis reddat, similiter homines regis, quos civitas habebat, dimittat. Nec mora, pactio talis et ordinatio et regi placuit, et civitati, sicque civitatis populus, pace accepta acquievit, et, sacramentis datis, pax constituta apparuit. His ita peractis, en adest miles quidam, cui praefatus civitatis princeps oculum evelli praecepit, pedibus regis prostratus oravit ut justitiam sibi de principe Barensi faciat, qui lumen oculorum sibi evulsit. Rex itaque continuo furore accensus, et ultra quam credi potest admirans, cursu rapido vocari fecit judices Trojanorum, Tranensium et Barensium, ut de pacto judicarent, quod rex cum civitate Barensi posuerat, videlicet, [Col. 1256A] ut ex utraque captivi, sani, et incolumes redderentur. Quid plura? a Judicibus Barensibus judicatum est ut princeps ille Jaquintus civitatis, qui ei oculum jussit evelli, et ejus consiliarii in potestate essent regis. Confestim princeps ille, et consiliarii ejus Guaiferius quidam, et Abiut, caeterique eorum consocii ante regem confessi sunt, jussu, et consilio eorum lumen oculorum militi praedicto evelli fecisse. Nec mora; principem illum et praedictos viros, aliosque decem laqueo fecit suspendi praefatus rex, et decem alios oculis et membris truncari, civesque alios prudentes ligari, et vinculis teneri, eorumque bona auferri; sicque de civitate illa Barensi inauditam fecit ultionem. Timor itaque, et tremor tantus civitatem illam invasit quod nemo virorum et mulierum per plateas, et [Col. 1256B] vicos incedere palam audebat. Lacrymis quidem, et suspiriis Salvatoris misericordiam invocabant, ut eorum afflictioni subvenire dignaretur. His ita gestis, consilio accepto, rex ipse exercitum dividens Salernum adivit quinto die stante mensis Octobris, ibique de negotiis suis et actibus tractavit. Octo retro diebus intrantibus mensis Octobris civitas illa Barensis sic afflicta et exagitata est. Cumque Salernum rex ipse advenisset, inimicis suis terras omnes eorum abstulit, et sacramento eos perstrinxit, ut ultra montes festinarent: quod et factum est. Comitem vero Rogerium de Ariano ejus adversarium simul cum uxore sua navigio parato in partes Siciliae captivum mandavit, sicque vindictam perficiens super inimicis, quinto die intrante [Col. 1256C] mensis Novembris navigio armato Panormum transfretavit.

Hoc anno XI Kalend. Februarii primo pullorum cantu terraemotus magnus factus est, ita quod domos corruere putabamus: cumque, ut praediximus, papa Innocentius civitatem Beneventanam recuperaret, Guidonem diaconum Romanae sedis virum valde discretum, et moribus ornatum rectorem civitatis Beneventanae ordinavit. Qui rector usque ad Kalendas Martii in civitate permansit. Deinde apostolicus alium misit rectorem Joannem nomine, consanguineum suum, subdiaconum, et Guido ille Romam repedavit.

Anno 1140 et undecimo anno pontificatus praedicti domini Innocentii, mense Martio tertiae indictionis. [Col. 1256D] Hoc anno praedictus rex Rogerius Amphusum filium suum principem Capuanorum magno cum exercitu militum et peditum trans civitatem Piscariam misit, ut provinciam illam suae subjugaret potestati; qui vero princeps exercitu illo accepto, sicut rex pater ejus jusserat, labore multo peregit, et Piscariam transiens castella copiosa ibi contigua, et vicos comprehendit, et spolia illorum praedatus est, et quaedam eorum igne consumpsit. Diebus autem non multis interjectis, praefatus rex Rogerium ducem filium suum mille cum militibus et peditum manu copiosa in auxilium praefati principis delegavit. Dux itaque cum principe fratre suo simul alligati provinciam illam prope Romanos fines adjacentem timore [Col. 1257A] multo ad eorum imperium submiserunt, unde praedictus apostolicus Innocentius turbatus, consilio accepto Romanorum, ad eos per cardinales direxit, ne aliena invaderent, et Romanis fines non usurparent, qui apostolico rescribentes responderunt, non aliena petere, sed solummodo terras ad principatum pertinentes velle redintegrare [(57) 1Kb] .

Dum haec et alia geruntur, nominatus rex medio mense Julio, navigiis paratis Salernum venit, ut filiorum ducis et principis facta, quos, ut supra dixi, cum exercitibus miserat, agnosceret; insuper cum domino apostolico Innocentio alloqui, et simul esse excogitabat. Continuo rex ille, consilio habito, Salernum exivit, et ducentis militibus aggregatis, prope civitatem venit Beneventanam, et cum Joanne [Col. 1257B] subdiacono Romanae sedis tunc Beneventano rectore, et aliis Beneventanis de pace, et civitatis utilitatibus, et domini apostolici fidelitate tenenda satis, abundequo locutus est, et inde procedens Capuam ingressus est, ibique diebus non multis commorans de quibusdam suis negotiis tractavit, deinde apud Sanctum Germanum festinavit. Illico habito consilio legatos duci, et principi filiis suis mandavit, ut ad eum reverterentur; audierat enim rex ipse, apostolicum Innocentium de provinciae illius invasione valde turbatum esse, et contristatum. Dux autem, et princeps nuntiis acceptis ad patrem eorum reversi sunt, universa vero oppida, quae comprehenderant, necessariis omnibus muniverunt. Et his actis nuntios [Col. 1257C] rex ipse praefato apostolico delegavit, suppliciter impetrando, ut si fieri posset cum illo alloqui, et de multis, variisque negotiis terminare desideraret. Apostolicus autem consilio habito, tum pro temporis tempestate, tum pro aliis negotiis instantibus eum alloqui non posse rescripsit. Rex igitur aggregato exercitu Capuam repedavit, et ibi aliquantisper castrametatus, exercitum omnem dimisit, licentiam ad propria remeandi unicuique praebens. Ipse vero rex quingentis acceptis militibus Piscariam tetendit, quam supra diximus filios suos comprehendisse. Inde procedens totam illam regionem a praedictis filiis ejus obtentam circuivit, et eis omnibus studiose perscrutatis, Arianum civitatem advenit, ibique de innumeris suis actibus curia procerum [Col. 1258A] et episcoporum ordinata tractavit. Inter caetera etenim suarum dispositionum, edictum terribile induxit, totius Italiae partibus abhorrendum, et morte proximum, et egestati, scilicet, ut nemo in toto ejus regno viventium Romesinas accipiat, vel in mercatibus distribuat, et mortali consilio accepto monetam suam introduxit, unam vero, cui ducatus nomen imposuit, octo Romesinas valentem, quae magis magisque aerea, quam argentea probata tenebatur. Induxit etiam tres follares aereos Romesinam unam appretiatos, de quibus horribilibus monetis totus Italicus populus paupertati et miseriae positus est, et oppressus, et de regis illius actibus mortiferis, mortem ejus et depositionem regni optabat. Quibus ita mortalibus edictis et monetis inductis, rex ipse militibus suis congregatis Neapolim tetendit. Archiepiscopus [Col. 1258B] itaque Neapolitanus, Marinus nomine, clerum omnem civitatis congregari praecepit; simul et cives, et adventum regis eis annuntians hortatur, ut honeste, et laetitia multa eum suscipiant. Cives igitur simul cum militibus civitatis foris Portam Capuanam exierunt in campum, quem Neapolim dicunt [(58) 1Kb] , et regem ipsum honore et diligentia multa, ultra quam credi potest, amplexati sunt, et sic usque ad praedictam portam Capuanam perductus est. Continuo presbyteri, et civitatis clerus ad eamdem portam obviam exivit, et eum hymnis, et laudibus ad astra levatis civitatem introduxerunt. Quatuor illico viri nobiles habenas equi, et pedes regis ipsius tenentes, alii quatuor usque ad episcopum civitatis [Col. 1258C] regem illum introduxerunt. Frequentiam vero populi per plateam incedentis, et mulieres viduas, conjugatas et virgines per fenestras existentes, lector, si aspiceres, miratus affirmares, imperatorem aut regem alium, sive principem tali sub honore et gaudio nunquam civitatem Neapolim ingressum fuisse. Quid multa? Rex ipse tali et tanto honore ditatus ad episcopium descendit, et in camera archiepiscopi hospitatur; die vero altera adveniente, totam intrinsecus civitatem, et foris rex ipse equitavit, et palatia, et aedificia circumspexit. Inde navigio parato ad castellum Sancti Salvatoris civitati proximum ascendit, et civibus Neapolitanis ibi vocatis, negotia quaedam cum illis de libertate civitatis, et utilitate tractavit [(59) 5Kb] . Donavit insuper unicuique militi quinque [Col. 1259A] modia terrae, et quinque villanos [(60) 2Kb] , et promisit eis, vita comite, munera multa, et possessiones largiturum. Interea noctis silentio praefatus rex totam civitatem Neapolim extrinsecus metiri fecit, cognoscere volens, quantae esset circumquaque latitudinis; invenit itaque studiose metiendo in gyrum passus duo millia ter centum et sexaginta tres. Et passibus illis ita inventis, dum populus civitatis aggregatus esset, in ejus conspectu quasi dilectionis affectu, eos interrogare coepit utrum scirent, quot passus civitas illorum per circuitum habuisset, qui, ultra quam credi potest admirantes, se nescire profitentur. Rex autem sicut studiose invenerat, mensuram passuum quos civitas eorum tenebat patefecit. Unde populus omnis regem ipsum sapientiorem aliis [Col. 1259B] antecessoribus et studiosiorem praedicabat, et quod nunquam factum fuerat, super civitatis mensura mirabantur, quomodo rex ille fieri contractasset. Et his omnibus ita peractis ipse Salernum properavit, et ibi diebus non multis moratus, quarto die intrante mensis Octobris navigio parato mare ingressus est, deinde Panormum festinavit. Dux vero filius ejus in Apuliae partibus remansit, et princeps alter ejus filius apud civitatem Capuam mansitavit. Cumque, ut praediximus, praedictus rex Rogerius [Col. 1260A] monetas illas superius dictas introduceret, domino Joanni subdiacono sanctae Romanae sedis Beneventano rectori et civibus Beneventanis delegavit, ut monetas illas infra civitatem suscipiat, quod praedictus rector audiens mirabiliter contristatur. Aiebat quidem rector ipse, quoniam sine domini papae licentia monetas illas recipere non posset, praecipue cum ad totius Italiae mortem monetarum illarum introductio spectaret. Tandem communicato consilio rector praefatus praedicto pontifici regis edicta mandavit, ut quid super his negotiis esset agendum mittere dignaretur. Pontifex itaque Innocentius his auditis, ultra quam credi potest condoluit, et super regis Rogerii exsecrandis actibus mirabatur. Confestim Beneventanis mandavit litteras suas ita continentes: [Col. 1260B] »Facta regis et monetarum suarum inventiones, et a vobis accepimus, et aliis nobis in veritate referentibus; unde mandamus, ut non terreamini; neque jam mentes vestras moveatis, quoniam transitura sunt, et cito possunt emendari. Nos autem circa utilitates vestras quotidie invigilamus.« Litteris talibus acceptis et lectis, gratiarum egimus actiones, et aliquantulum roborati respiravimus; et his actis praefatus pontifex Innocentius ad regem transmisit Rogerium significando, qualiter totus [Col. 1261A] populus Italiae, et extra de introductione monetarum istarum doluisset, et quomodo ad famis afflictionem [Col. 1262A] devenisset. . . . . . . . . . . . . .

Hactenus codex Benevent. papyraceus.




ANNO DOMINI MCXXXIX
MATTHAEUS CARDINALIS EPISCOPUS ALBANENSIS




[Col. 1261]
NOTITIA HISTORICA
(UGHELLI, Italia sacra, t. I, p. 254, in episc. Alban.)

Matthaeus, Gallus, nobilibus opulentisque parentibus editus, in Remensi provincia monachus, ac prior Cluniacensis, ab Honorio II electus est episcopus card. Albanus 1125. Hic a primis annis cum pietate disciplinarum peritiam felici successu conjunxit, cumque antea canonicus Remensis esset, monasticam vitam professus est in celebri coenobio S. Martini de Campis Parisiensi, cujus postea abbas electus est. Cum postea ad episcopatum assumptus fuisset, adeo inter beatioris vitae obsequia instituti prioris non fuit oblitus, ut caeterae vitae austeritati etiam duriora addiderit, ita ut sanctimoniae vitae rarissimis exemplis illustrarit Ecclesiam. Familiaris D. Bernardo fuit, atque ad obsequium veri pontificis traducendis deviis individuus ejusdem collega. Sub Honorio II in Galliis legatione functus est, ubi in Trecensi concilio militare Templariorum institutum favorabilibus diplomatibus indultis, confirmavit. Ab eodem legatus ad Montem Casinum, Oderisium Nicolaumque exuit dignitate, ac Signorettum in ejusdem loci abbatem eligendum curavit. Interea cum inter Innocentium II atque antipapam Anacletum obortum schisma fuisset, Matthaeus miro animi candore Innocentii partes consecutus est, atque antipapae scelerosos ausus insectatus; cumque a Petro Leone expulsus Roma fuisset, in ea plena aerumnis sive fuga, sive peregrinatione, officii sui egregie memor, Gallos atque Germanos, ad quos pervenerat, ad veri pontificis obsequium obedientiamque demum adduxit. Sub vitae finem, D. Bernardo collega, Ligustica legatione etiam functus est, in qua Mediolanensibus auctor fuit ut Innocentium verum pontificem venerarentur. Demum Pisas reversus, ubi per id tempus pontifex morabatur, ex laboribus contracto morbo, vitam finivit, die Natali Domini sacro, dum adhuc crepera luce sacrum perageretur anno 1139, sepultusque apud S. Frigidianum, gloria miraculorum clarus, Praefuit etiam conciliis Moguntino et Parisiensi. Ejus Vitam perscripsit ven. Petrus Cluniacensis abbas, tametsi in Cluniacensi Chronico ejusdem gesta, vitaque rursus narrentur; cujus Baronius meminit tom. XII Annal. eccles. Ejus ibidem laudes S. Bernardus in quibusdam epistolis sincere deprompsit, in quibus vel cum gravi consultoque viro gravissima transigebat negotia, vel sanctae familiaritatis ergo mutuam charitatem alebat.




[Col. 1261]
MATTHAEI CARDINALIS EPISCOPI ALBANENSIS EPISTOLAE ET DIPLOMATA.



I. Diploma Matthaei Albanensis episcopi, nec non sanctae Romanae Ecclesiae cardinalis et legati, super concordia inter Henricum Senonensem archiepiscopum et canonicos Stampenses. (Anno 1127.)
[FLEUREAU, Antiquités d'Estampes, p. 40.]
[Col. 1261B]

In nomine sanctae et individuae Trinitatis, ego MATTHAEUS, Dei gratia Albanensis episcopus, sanctaeque Romanae Ecclesiae cardinalis legatus; GAUFRIDUS [Col. 1262B] Carnotensis et BURCHARDUS Meldensis episcopi:

Notum fieri volumus cunctis fidelibus, tam futuris quam praesentibus, quod inter Senonensem archiepiscopum Henricum, et canonicos Stampenses hujusmodi, Deo auctore concordiam apud Sanctum Dionysium composuimus, quod idem archiepiscopus nostro, et religiosarum personarum quae aderant, consilio, benigne illis concessit ut ipsi in perpetuum sacerdotem in ecclesiam Sancti Basilii, quae ad ipsos [Col. 1263A] pertinet, sine simonia provideant, nec ipse calumniam aliquam, nec debitum ex officio, sacerdoti illi imponet, et si persona ejus legitima et recipienda fuerit, archiepiscopus animarum illi curam concedet. Concessit etiam quod data sibi animarum cura, sacerdos ille praedictis canonicis censam tribuat, et eis plenam securitatem inde faciat, et archiepiscopus nullo modo, aut per se, aut per submissam personam censam illam canonicis illis impediet. Et ipse, sicut sacerdos et episcopus, concessit, et promisit quod hujusmodi concordiam integram et inconcussam servabit et tenebit.



II. Authenticum cardinalium super compositione facta inter Stephanum episcopum Parisiensem et Theobaldum archidiaconum. (Anno 1127.)
[Cartulaire de Notre-Dame de Paris, tom. I, p. 28.]
[Col. 1263B]

Haec est concordia quam nos Matthaeus episcopus Albanensis et Joannes, de titulo Sancti Grisogoni, et Petrus de titulo Calixti, cardinales, inter dominum Stephanum, Parisiensem episcopum et Theobaldum, notarium archidiaconum ejusdem Ecclesiae, ex mandato domini papae [Honorii] composuimus. Non liceat archidiacono in ecclesiis presbyterum ponere. Episcopi autem erit ecclesias ordinare per archidiaconum tantum, sicut per ministrum suum; ita ut episcopus sacerdoti curam committat animarum; per archidiaconum vero ecclesiam et res assignet ecclesiae. Archidiacono sacerdotem ab officio [Col. 1263C] suspendere nullatenus liceat, si episcopus in parochia fuerit; deponere autem omnino non liceat: neque poenitentias dare, sed neque reconciliare nisi ex licentia debebit episcopi. Excommunicare autem aliquem clericum aut absolvere archidiacono [non] licet nisi per mandatum episcopi. Episcopus vero, quotiens expedierit, parochianos suos conveniet per archidiaconum et ad justitiam invitabit; quod si contempserint et justitias dictaverit, excommunicare licebit episcopo; factam vero excommunicationem archidiaconus observabit. Clericos vero ad ordines promoveri non facist archidiaconus, nisi per mandatum et sigillum episcopi, si tamen in provincia fuerit. Si vero episcopus tres [Col. 1263D] menses abfuerit, et archidiaconus mandatum habebit episcopi, necessitate urgente, et clericos promoveri faciet, et ecclesias canonice poterit ordinare. Collectas vero episcopus, absque archidiacono, per parochiam ipsius non faciet, nisi aut Romam veniat, aut concilium in provincia celebretur, aut forte dominum papam in Ecclesia sua suscipiat; quod tamen consulto archidiacono faciet: in quibus quidem collectis, quia expensae omnes erunt episcopi, archidiaconus nullam habeat portionem. In caeteris vero communibus collectis, archidiaconus ut moris est [Col. 1264A] tertiam partem obtineat. Archidiacono autem, in tota parochia, collectas sine episcopi [facere] non licebit. Quod si quis archidiacono de suo, precibus aut ultro, donare voluerit, nequaquam debebit episcopus contradicere. Debitum vero quod Franci catate vocant, quod archidiaconus debebat episcopo usque ad [hunc] diem, precibus nostris et pacis amore, totum archidiacono dimisit episcopus. De caetero, archidiaconus omne debitum persolvet episcopo, ita tantum si in pace et concordia hac archidiaconus perseverat. De scholis vero, unde inter episcopum et canonicos Parisienses emersit discordia, dominus Theobaldus contra voluntatem episcopi nullatenus veniet. Si vero pacem hanc non observaverit archidiaconus, et si semel, secundo aut [Col. 1264B] tertio admonitus erratum suum non emendaverit, aut justitiam facere contempserit, tunc licebit episcopo, sicut prius, debitum omne suum requirere. Si quis in parochia clericus, sive laicus, archidiacono aut alii injustitiam fecerit, et per eumdem archidiaconum emendare noluerit, si episcopus in loco fuerit et negotium ante se tractare voluerit, archidiaconus usque ad sententiam non procedat, sed causam suam ad episcopum deferat, qui ei canonicam in omnibus observet justitiam. Si vero episcopus absens fuerit, aut audire noluerit, archidiaconus justitiam faciat, ex mandato tamen episcopi, et hoc in laicos. Hanc concordiam fecimus, salva in omnibus apostolicae sedis et domini papae auctoritate et debita reverentia. Huic paci interfuerunt, et eorum consilio [Col. 1264C] facta est, venerabiles fratres nostri Gaufridus Carnotensis et Burchardus Meldensis episcopi.

Actum est Romae [(1) 1Kb] apud Palladium, anno Dominicae Incarnationis 1127, pontificatus domini Honorii papae secundi anno tertio.



III. Matthaeus Albanensis electionem Udonis, S. Petri Carnotensis abbatis confirmat. (Anno 1128.)
[MABILLON, Annal. Bened. VI, 164.]

Servorum Dei quieti sicut in praesenti consulere pium est, sic et in posterum providere opportunum. Proinde ego MATTHAEUS, Albanae Ecclesiae Dei gratia humilis episcopus, et sanctae Romanae atque apostolicae [Col. 1264D] sedis cardinalis et in Galliis legatus, omnibus quibus oportuerit notum esse volo fidelibus, quia monasterio S. Petri Carnoti eam quam hactenus habuisse cognoscitur abbatem eligendi libertatem, praesente venerabili Gaufrido Carnotensi episcopo, ipsius suggestu atque rogatu, ex Romanae Ecclesiae auctoritate praesens in ejus monasterii capitulo praesidente ei Udone recens electo abbate, viva voce confirmaverim, et hoc idem scripto atque sigillo nostro me facturum promiserim. Hic ergo eamdem confirmationem repetentes, ex domni papae Honorii, [Col. 1265A] cujus in Galliarum partious vicem gerimus, auctoritate, et ex Romanae, cui ipse praesidet, sedis potestate, scripto et sigillo isto decernimus atque statuimus, ut praefati monasterii S. Petri Carnoti capitulo ab omni tam ecclesiastica quam saeculari potestate omnino libera sit, et firma abbatis sui electio; et sicut hactenus licuit, perpetuo liceat monachis quancunque voluerint personam regulariter duntaxat sibi in abbatem eligere; itaque electum, sine cujusquam contradictione, sine praejudicio vel surreptione, locum firmiter obtinere. Quod decretum nostrum si quis unquam quolibet ingenio ausus fuerit aliquatenus scienter temerare, ex ipsius domni papae auctoritate, et ex sanctae atque apostolicae sedis majestate eum, quicunque ille fuerit, anathematizamus, [Col. 1265B] atque a regno Christi et Dei, nisi hoc digna cum satisfactione emendaverit sequestramus.



IV. Litterae Matthaei Albanensis episcopi, quibus Argentoliense monasterium abbatiae S. Dionysii, de sententia concilii Parisiensis apud S. Germanum a Pratis habiti, restituitur. (Anno 1129.)
[LABBE, Concil. t. X, col. 936.]

In nomine summi Dei et Salvatoris nostri Jesu Christi, MATTHAEUS, divinae gratiae dispositione Albanensis episcopus et apostolicae sedis legatus.

Quoniam ad nostrae dignitatis potestatem pertinere constat circa ecclesiasticae cultum religionis summa sollitudine fideliter elaborare, immunda cuncta eliminare, utilia quoque studiose supplantare, [Col. 1265C] ideo summopere nobis injuncto officio oportet invigilare.

Ea propter cum nuper in praesentia domini serenissimi regis Francorum Ludovici, cum fratribus nostris coepiscopis, Remensi scilicet archiepiscopo R. [Rainaldo] Parisiensi episcopo Stephano, Carnotensi episcopo G. [Gaufrido] Suessionensi episcopo G. [Gosleno] aliisque quamplurimis, de sacri ordinis reformatione per diversa Galliarum, in quibus tepuerat, monasteria, Parisius ageremus, subito in communi audientia conclamatum est super enormitate et infamia cujusdam monasterii sanctimonialium, quod dicitur Argentolium, in quo paucae moniales multiplici infamia, ad ignominiam [Col. 1265D] sui ordinis degentes, multo tempore spurca et infami conversatione omnem ejusdem loci affinitatem foedaverant. Cumque omnes qui aderant illarum expulsioni insisterent, venerabilis abbas S. Dionysii Suggerius, emunitatibus suis apostolicorum confirmatione certissimis in medium ostensis, praefatum monasterium ad jus ecclesiae suae pertinere satis evidenter ostendit.

Unde nos, cum fratribus praenominatis participato consilio, et quia illud venerabile coenobium, potissimum in suis temporibus inter alia Galliae totius monasteria, Dei misericordia, et sanctorum martyrum intercessione, omni religione irradiatum vidimus, non solum ejus justitiae, verum etiam illarum miseriae consulentes, hanc ei injunximus obedientiam, [Col. 1266A] ut illis in religiosis locatis monasteriis, ibidem monachos suos, qui Deo religiose deserviant, substitueret.

Et ut haec nostrae restitutionis concessio tam sibi quam posteris firmissima in posterum habeatur, ei apostolica auctoritate, nostrique sigili corroboratione, in sempiternum confirmavimus: hoc idem, Parisiensi episcopo Stephano, in cujus parochia est, primum faciente et confirmante.



V. Epistola Matthaei Albanensis episcopi ad fratres conscriptos, etc., abbates, etc.
[D. BOUQUET, Recueil, tom. XIV, p. 419.]

Fratribus conscriptis coelestis curiae senatoribus, abbatibus illis qui condixere singulis annis Remis [Col. 1266B] convenire pro monastici ordinis correctione, Matthaeus Dei gratia Albanensis episcopus, eorum frater et devotus amicus, gratia et pax a Deo patre et Domino Jesu Christo, et qui ab utroque procedit, Spiritu paracleto.

Vestrae strenuae probitatis et ardentissimae religionis fragrantia ad nos usque pervenit, et qui de sanctis studiis vestris procedit odor suavissimus viscera nostra replevit. Benedictus sit Deus, qui licet instante Antichristi tempore, cujus faciem, quemadmodum scriptum est, praecedet egestas, ad haec misera tempora tales reservavit personas; et ad tenebras effugandas, quae quasi palpabiles sua tetra caligine monasticum ordinem in partibus illis offuscaverant, vos tanquam clara lumina sideraque [Col. 1266C] rutilantia constituit; et non solum vestra propria loca, verum etiam alia quaedam sanctitatis vestrae radiis irradiavit, et in ruinosa monastici ordinis fabrica in frigidis illis regionibus, tanquam firmas et immobiles columnas super bonum firmamentum, quod est Christus, fundavit et stabilivit! Et quemadmodum illa evangelica devotaque mulier pretiosum super pedes Domini effudit unguentum, et tota domus odore repleta est; ita et vos, postquam vestras odoriferas aperuistis thecas, odor gratissimus atque suavissimus circumquaque diffusus est, et merito cantare potestis: »Nardus mea dedit odorem suavitatis.« Bona siquidem aromata quanto magis tractantur atque teruntur, tanto suavius aspirant, tantoque delectabilius redolent. Quoniam [Col. 1266D] quidem in claustris vestris, quae prius tanquam delubra voluptatum exstiterant, in quibus habitabat ericius, ululae morabantur, sirenae cantabant, saltabant pilosi; nunc expulsis illis viriliterque damnatis, gloriosa Christi ovilia delectabiliaque praesepia reparastis, iis quibus nunc pascit Christus et pascitur, reficit et reficitur, nutrit et nutritur, fovet et fovetur, gaudet et delectatur. Nam religio quae ibi floruit, et humilitas quae ibi viget, et obedientia quae ibi regnat, et charitas quae ibi omnes attrahit, et amplectitur et saginatur, bona mater sanctaque Rebecca docuit dilectum filium suum Jacob cibos praeparare, quibus pater Isaac, qui risus interpretatur, libenter vescitur; vos quoque [Col. 1267A] mater gratia cibos praeparare docuit, quibus verus risus verumque gaudium nostrum Dominus Jesus Christus libenter et delectabiliter, nec non cum magna aviditate vescitur, etc.

(In subsequentibus autem institutum in claustris perpetuum silentium reprehendit, decurtatam psalmodiam, neglecta solitudinis studio ruralia et menualia opera, minoratum quoque humilitatis erga religionis cultum; ac tandem sic concludit: »Dilectissimi, quaeso, redite ad cor, et no ite ambulare in magnis neque in mirabilibus super vos.«)



VI. Charta Matthaei Albanensis episcopi pro ecclesia S. Martini de Campis.
[DUCHENE, Hist. des cardinaux français, tom. II, p. 80.]

Ego MATTHAEUS Albanensis episcopus et sedis apostolicae [Col. 1267B] legatus, notum facio tam praesentibus quam futuris, quod in nostra Hyenuillae, et fratrum nostrorum Reginandi Remensis archiepiscopi, Gosleni Suessionensis, Bartholomaei Laudunensis, Simonis Noviomensis, Gaufredi Carnotensis, Joannis Aurelianensis, Stephani Parisiensis, Burchardi Meldensis episcoporum, Gaufredi S. Medardi Suessionensis, Sugerii S. Dionysii abbatum praesentia, charissimus filius noster Ludovicus rex, nostro et omnium praedictorum rogatu, et etiam precibus, Adelaidis reginae, Radulphi Vermendensis comitis, necnon et Philippi filii regis, in regem designati, terram quam apud Pontisaram ecclesia Sancti [Col. 1268A] Martini de Campis habebat, ab omnibus consuetudinibus ad res pertinentibus liberam fecerit, excepta sola expeditione per propriam vel dapiferi sui personam submonita.



II Decretum Matthaei Albanensis episcopi, et sanctae sedis apostolicae legati de expulsione monialium ab ecclesia S. Mariae et S. Joannis Laudunensi. [Anno 4137.]
[Dom MARLOT, Metropol. Rem., II, 301.]

MATTHAEUS, Dei gratia Albanensis, episcopus, et apostolicae sedis legatus universis fidelibus salutem.

Quod in conventu Atrebatensi, sancto Spiritu cooperante a venerabilibus fratribus Raynaldo Remensi archiepiscopo, Bartholomaeo Laudunensi, [Col. 1268B] Gisleno Suessionensi, caeterisque illius dioecesis episcopis et abbatibus, aliisque religiosis personis de expulsione monialium, in ecclesia S. Mariae Sanctique Joannis Laudunensis minus honeste viventium, et de substitutione abbatis, et monachorum ibidem Deo religiose servientium, constitutum est, Ludovico rege Francorum praesente, annuente, et suo praecepto firmante, nos in Remensi conventu, consilio et petitione venerabilium fratrum, Remensis et Senonensis archiepiscoporum, atque abbatum plurimorum, aliarumque religiosarum personarum comprobavimus, et sedis apostolicae auctoritate, et munimine in perpetuum confirmamus.




ANNO DOMINI MCXXXIV
SANCTUS OTTO BAMBERGENSIS EPISCOPUS




[Col. 1267]
SANCTI OTTONIS VITA
(Episcopatus Bambergensis chronologice ac diplomatice illustratus opera et studio P. Aemilianii USSERMANN, bibliothecarii S. Blasii.---Typis San-Blasianis, 1802.)



SUMMARIA.

[Col. 1267] I. Vitae ejus scriptores. II. Patria, studia, adolescentia. III. In Henrici IV Caesaris aula innotescit. IV. Otto in aula Caesaris. V. Ejus ibi negotia. VI. Bambergensis episcopatus a rege oblatus. VII. Quem Otto recusat, ac demum suscipit. VIII. Bambergam venit. IX. Ejus de hac re ad papam litterae. X. A quo confirmatur. XI. Henrici regis ad Ottonem litterae. XII. Otto in itinere Romam captus et liberatus. XIII. A papa consecrari petit. XIV. A quo Anagniae ordinatur. XV. Quod Ecclesiae suae perscribit. XVI. Papae hac de re epistolae. XVII. Otto ad suam Ecclesiam reversus. XVIII. Cura pro Ecclesia. XIX. Plura construit monasteria. XX. Et cellas regulares. XXI Quae a papa confirmari petit. XXII. Quaedam alia gesta. XXIII. Coenobia Prüflingen, Osterhoven. XXIV. Cathedralis ecclesia. Pallium. XXV. Ecclesiae suae praedia comparat. XXVI. Epistola Brunonis ad Ottonem. XXVII. Banthense coenobium. XXVIII. Otto Henrico Caesari suspectus. XXIX. Ob Caesarem reprehensus. XXX. Quod a conventibus episcoporum abstineat. XXXI. Quae hujus rei causa? XXXII. In S. Michaelis coenobium largus. XXXIII. Ottonis parentum sepultura et genus. XXXIV. Monasterium Michelfeld et Reinstorf. XXXV. Otto iterum de absentia sua objurgatus. XXXVI. Pax redintegrata. XXXVII. Ottonis gesta Pomeranica. XXXVIII. Pomeraniae eo tempore status. XXXIX. Otto illuc invitatus. XL. Ad iter se parat. XLI. Quod ingreditur. XLII. Per Poloniam in Pomeraniam venit. XLIII. Otto Camini. XLIV. Wollini seu Julinae. XLV. Stetini. XLVI. Polonorum ducis ad Stetinensis litterae. XLVII. Qui fidem amplectuntur cum aliis XLVIII. Dux Julinae episcopatum instituit. XLIX. Otto Colbergae et alibi L. Disciplinae capita Pomeranis tradita. [Col. 1269] LI. Doctrina de sacramentis. LII. Otto in patriam redit. LIII. Ejus gesta post reditum. LIV. Altera Ottonis in Pomeraniam sacra expeditio. LV. Sacri ejus ibidem labores, LVI. Pacem Pomeranis a duce Poloniae impetrat. LVII. In patriam revocatus redit. LVIII. Gesta domi in ejus absentia. LIX. Otto ad synodum vocatur. LX. Gesta quaedam. LXI. Aliud Ottonis iter in Bohemiam. LXII. Varia monasteria dotat. LXIII. De monasterio Mallertorf. LXIV. Synodus Bambergensis. LXV. Ottonis encyclica ad monasteriorum abbates. LXVI. Ultima Ottonis acta. LXVII. Postremus ejus annus. LXVIII. Et obitus.



[VITA.]
[Col. 1269]

[Col. 1269A] I. Ex tot annorum et malorum procellis tandiu agitata Bambergensis Ecclesia, Deo providente, per illum ipsum erepta est, qui eorum praecipua causa fuit, Henricum IV imp. intelligo, qui eam duobus successive contulit, Hermanno et Ruperto ob Simoniacas artes notatis; felicior tamen in deligendo ultimi successore Ottone, qui suae Ecclesiae dein restaurator fuit et decus maximum; dignus adeo, in cujus priora fata et posteriora facta curatius nonnihil inquiramus: seposita interim lite de Andechsiana ejus progenie, negenealogicis his tricis lectores inutili opera delineamus; de quibus tamen inferius nonnulla. Ad certiora igitur progredimur, ex quibus majorem quam a quacunque illustri prosapia laudem et gloriam promeruit Otto.

[Col. 1269B] Ut vero in tanta scriptorum varietate tuta incedamus via, fontes, unde hausimus, praecipuos prius indicare juvat. Diversos enim vitae scriptores numeramus, ut plurimum interpolatos aut posterioris aetatis, quibus fidem tribuere, saltem in omnibus, instituti nostri ratio haud patitur. Illos igitur paucis considerabimus, qui temporibus proximiores videntur, et quos etiam actis suis inseruit I. B. Sollerius in commentario praevio [(1) 1Kb] . Hos Sefridum, Ebbonem et Tiemonem appellat, ita tamen in unum confusos, ut quid cuique tribuendum sit, plane ignores. Id solum constat, unum illorum seu Sefridum scribam seu notarium S. Ottonis fuisse ejusque in missione Pomeranica socium; quod ipse non semel in libro secundo prodit, dum de illo [Col. 1269C] agens in prima persona plurali loquitur. Id cum in reliquis duobus Vitae Ottonianae libris haud observetur, indicio est, illos ab aliis scriptoribus esse exaratos. Hos tamen non multum fuisse suppares, indicat prologus in Vitam [(2) 1Kb] : »Scripta autem sunt in libro hoc, quae religiosi ac probatissimi viri ab ipso gesta oculis suis viderunt, et nobis fideliter enarraverunt, ut in testimonio veritatis nihil privati amoris et gratiae inseratur, sed opera ejus, quae in Deo facta sunt, summam sinceritate et veritate in honorem Dei et utilitatem Ecclesiae proferantur.« Notandum quoque, ab illis Ottonem nunquam sanctum, sed beatum aut venerabilem appellari, adeoque jam ante a. 1189 seu illius canonizationem litteris [Col. 1269D] fuisse mandata.

II. Otto igitur ex Suevia seu Alemannia duxit originem, circa annum 1062 natus, cujus parentes Otto et Adelheida nobilitate quidem clari, opibus autem mediocres, filium suum in primaeva aetate litteris erudiendum tradiderunt, quorsum vero, haud notatur. Litteris itaque diligenter excultus et in discretionis annis constitutus parentes amisit, Friderico [Col. 1270A] fratre ejus milite futuro facultates paternas adepto. Certe de hoc Friderico testatur Necrologium S. Michaelis Bambergae ad d. 25 Oct.: »Fridericus frater Ottonis episcopi.« Hic cum fratri suo Ottoni sumptus ad prosequenda studia haud suppeditaret, is partim necessitate, partim litterarum amore in Poloniam migravit, ubi scholam puerorum aperiens alios docendo seque ipsum instruendo, brevi tempore ditatus et honoratus est. Ibi etiam gentis linguam edoctus, qua virtute, qua corporis elegantia magnatum primo sibi familiaritatem, brevi post etiam ipsius ducis Poloniae gratiam promeruit, qui illum ceu clericum per aliquot annos apud se detinuit. Dux iste ab aliis Boleslaus dicitur, at revera fuit Uladislaus Boleslai II regis filius, qui tamen ob [Col. 1270B] papae reverentiam ducis tantum titulo utebatur. Mortua igitur sua uxore Juditha, ducis Bohemiae filia, Otto duci auctor fuit, ut Sophiam, quam alii Juditham appellant, Henrici IV Caesaris sororem et Salomonis regis Hungariae viduam peteret conjugem. Delegatus itaque cum aliis ad Henricum est ipse Otto, ut sponsam illam ab eo postularet, quam et a. 1088 obtinuit atque in Poloniam comitatus est, cujus dein capellanus fuit et litterarum ad fratrem suum Henricum bajulus. Hac occasione Henrico regi innotuit, seque magis ac magis in ejus gratiam insinuavit, adeo ut illum denique a sorore ejusque marito duce expeteret ceu obsequiis suis necessarium, quem etiam ab eis aegre licet obtinuit, cum magnis muneribus a se dimissum

[Col. 1270C] III. Hic jam a se invicem dissentiunt memorati biographi, dum Ottonem ceu Judithae capellanum, tunc primum cum ea in Poloniam venisse volunt: qua etiam occasione ob frequentem transitum per Wirceburgum ibidem hospitale erexerit, de quo alibi diximus [(3) 1Kb] . Ottonem quoque post obitum Judithae Ratisbonem pervenisse scribunt et inter canonicos moratum, donec ab abbatissa inferioris monasterii ibidem domus suae dispensator sit constitutus, ibi autem ab Henrico rege neptem suam invisente postulatus et in aulam suam accitus: ubi varia quoque narrantur utriusque amicitiae argumenta, quae uberius discutere non vacat. Cum autem nec de anno emortuali Judithae seu Sophiae Poloniae reginae, nec de aliqua Henrici regis nepte abbatissa [Col. 1270D] Ratisbonensi aliunde quid constet, certum tempus determinari nequit, quo in aulam Caesaris pervenerit Otto, quamvis id demum circa a. 1096 factum existimem. Id saltem extra dubium est, Ottonem prius in Polonia fuisse, antequam quacunque demum ratione ad Henrici regis aulam delatus sit. Patet id aperte ex vitae scriptore quem sequimur, qui [(4) 1Kb] [Col. 1271A] testatur, Ottonis Babembergensis episcopi famam late in regnis Poloniae effloruisse Boleslai III regis tempore, »eo quod et hunc in adolescentia pater ejus,« Ladislaus nempe, »sui capellani more obsequentem notum et charum habuerit.« Quin et ipse Boleslaus in data ad eum epistola [(5) 1Kb] asserit, quod in diebus juventutis suae Ottonis »apud patrem suum decentissima honestate conversati meminerit. Natus est iste Boleslaus an. 1086; igitur Otto saltem usque ad decimum fere ejus aetatis annum in Polonia perstitisse debuit, ut eum noscere potuerit Boleslaus.

IV. »Imperator vero, pergit scriptor noster primo in levibns rebus Ottonem exercens, familiari ejus servitio in multis bene usus est, psalmos et orationes [Col. 1271B] privatas, si quando vacabat, cum eo ruminare solitus.« Plurima ejusmodi pietatis exercitia, in psalmodia praecipue memorat tam idem quam reliqui Vitae scriptores fusius. Noster quoque Ottonem hoc tempore etiam cancellarium regis factum memorat, postquam alius ad episcopatum sit sublimatus. Humbertus is forte est, qui ab a. 1086 usque 1102 cancellarius in chartis Henrici legitur, eodem adhuc anno factus archiepiscopus Bremensis. Ibi factum esse potuit, quod Ebbo in vita refert, allato Bremensis episcopi baculo et annulo pastorali, imperatorem haec insignia Ottoni sibi unice dilecto conservanda tradidisse. Et forte hanc ei sedem destinaverat, nisi paucos post dies regi etiam Ruperti [Col. 1271C] Bambergensis pariter defuncti pontificalia insignia fuissent delata, quae Ottoni destinarit. Speciosa haec sunt, sed tempora non conveniunt. Liemarus enim Bremensis d. 17 Maii, a. 1101 obiit, et eodem adhuc anno Humbertum successorem habuit; Rupertus autem sequente primum anno d. 11 Jun. decessit. Haud ergo utriusque Ecclesiae legati simul adesse poterant episcopum a rege petituri; nec regi jam integrum fuit inter utramque electionem deliberare, Bremensi sede priore jam anno concessa Humberto, cujus cancellariatus officium rex dein Ottoni capellano suo dedit. Illum saltem ex cancellario factum esse episcopum Annalista Saxo aliique scribunt, quamvis nullum diploma ab eo recognitum occurrat [(6) 1Kb] .

[Col. 1271D] V. Aliud Ottoni in aula degenti negotium ascribunt biographi, commissam nempe eidem ab Henrico rege curam perficiendae ecclesiae Spirensis fabricae, quam jam Conradus II inchoaverat, Henricus III auxit, sed filius ejus Ottonis nostri studio et diligentia demum perfecit. Ecclesia haec illa est S. Mariae seu S. Joannis, nunc collegiata S. Guidonis, de qua Hermannus Contractus ad a. 1047. Henricus III »corpus B. Widonis Pomposiae monasterii abbatis magno secum cum honore de Italia rediens devexit, et in incoepta extra urbem basilica tumulari fecit [(7) 1Kb] .« Hermanni autem continuator ad [Col. 1272A] a. 1056 imperator Henricus defunctus, »Nemetumque translatus, in ecclesia S. Mariae, quam ipse construxerat, adhuc imperfecta, juxta patrem matremque sepultus est.« Diu adhuc imperfecta permansit, donec tandem exeunte hoc saeculo, ut dictum, ab Henrico IV fuit absoluta, in quam dein circa an. 1097 Bertham conjugem, ab a. 1088 Moguntiae sepultam transtulit [(8) 1Kb] , ac ipse post quinquennium ab obitu an. 1111 juxta majores suos in eadem ecclesia sepultus est. Haec de primordiis Ottonis, nunc ejus pontificatum videamus.

VI. Ruperto episcopo Bambergensi d. 11 Jun. a. 1102 mortuo adsunt in aula illius Ecclesiae legati, baculum et annulum ejus afferentes, novumque a rege pastorem postulantes. At ille sex mensium tempus [Col. 1272B] statuit, quo de ea re mature deliberet, Bambergensi interim clero ac populo Deum pro felici successu exorante. Elapsis induciis, imperator Ecclesiae dignum inventum esse episcopum Bambergensibus nuntiavit. »Abeuntibus ergo ad aulam nuntiis, summis et praecipuis de ipsa Ecclesia viris tam clericis quam laicis, reliqui omnes a minimo usque ad maximum in proxima Dominica ante Nativitatem Domini, d. 21 Dec. elatis crucibus cum processione montem B. Michaelis ascendunt, ut strenuum, bonum et gnarum super se provisorem accipere mererentur.« Legatis ab Henrico bene exceptis et de pastore sciscitantibus, is »manu arripiens Ottonem capellanum suum: En, inquit, hic est dominus vester, hic est Babembergensis Ecclesiae antistes.« [Col. 1272C] His auditis, haesere quasi attoniti circumstantes nobiles, qui ex suis aliquem nominandum sperabant; Bambergenses autem legati, quorum caput erat Berengerus comes de Sulzbach, uti ex alio scriptore colligitur: »Subtristes, sperabamus, inquiunt, aliquem ex dominis et principibus curiae nostrae parentatum ac nobis notum dominatorem nos accepturos; nam hunc quis sit aut unde sit, ignoramus.« Quis, quaeso, hinc nobilem tunc et notissimam Andecensium comitum familiam, unde ortus sit Otto, vel somniando sibi imaginetur? Imperator autem reprobationem personae haud sustinens, et vultis, ait, scire quis sit? volumus, inquiunt. »Profecto, ait, ego pater ejus sum, et Babenberg mater ejus debet esse. Verbum hoc mutare non poterimus. [Col. 1272D] Si quis autem huic nostrae ordinationi, quae a Deo est, contraire tentaverit, offensam nostrae indignationis procul dubio incurret. Non enim levitate aut privatis commodis ducimur, sed quod honestissimum et maxime illi Ecclesiae necessarium esse perspeximus, id simplici animo in hoc sectati sumus. De expertis rebus non incertum judicium est, longa hunc hominem experientia et probatione didicimus, patientiam, sagacitatem et diligentiam in exsequendis parvis rebus, strenuitatem ejus in magnis negotiis notam habemus. Denique absentatio ejus magnum [Col. 1273A] domui nostrae impedimentum fiet, quam ipse de omnibus rebus strenuo ac fideliter expedire solebat.«

VII. Sed quid interim Otto? Se ad Caesaris pedes projicit, cum multis lacrymis munus sibi impositum deprecatur, se pauperem et indignum profitetur, dignitatem in alios claros, nobiles, potentes ac divites concapellanos suos transferri rogat. »Cernitis, ait imperator, qua hic homo feratur ambitione? jam tertio recusat, jam duos episcopatus sibi oblatos ad socios transferri rogavit. Augustensi episcopatui eum locare voluimus (Sigefrido a. 1096 defuncto), sed ille eos, qui se priores in laboribus et exercitiis curiae nostrae exstiterunt, prius ad quietem venire justum esse dicebat. Postea vero de Halberstadensi episcopatu sibi a nobis oblato similiter fecit [(9) 1Kb] . [Col. 1273B] Nec mora: traditis annulo et baculo investitum legatis consignavit. »In ipso igitur articulo adhuc in curia votum vovit Domino, nunquam se in episcopatu mansurum, nisi et consecrationem pariter et investituram canonice, consensu et petitione Ecclesiae suae, a manu domini apostolici suscipere meretur. Diem Natalis Domini Moguntiae cum imperatore celebravit: dehinc retentis ex parte, ex parte dimissis legatis, qui pro se venerant, in curia mansit diebus pene 40 decore magno et honestate, imperatore ipso et omni aula plurimum et deferente.« Atque haec singularis est Ottonis ad episcopatum nominatio, ipsi aeque ac Henrico regi gloriosa et honorifica.

VIII. »Post haec,« pergit scriptor noster, »princeps [Col. 1273C] Augustensi et Wirzburgensi mandat episcopis aliisque de curia sua honoratis viris, qui honestissima societate atque ingenti comitatu ad sedem suam in vigilia Purificationis beatae semper virginis Mariae, quae a. 1103 erat Dominica Sexagesimae, Bebenberg eum deducant, omni clero et populo in magno desiderio et exspectatione positis.« Addit Ebbo, illi, cum emenso itinere ad villam Ampfarbach pervenisset, occurrisse eminentiores quosque Bambergensium, et magna exsultatione patrem desiderantissimum excepisse. »Itaque appropinquante ille ad locum ubi primitus conspicere potuit monasterium cathedrale, ab equo descendit, calceamenta solvit, humilitatem cordis habitu corporis ostendit, frigora, [Col. 1273D] nives et glaciem Februarii nudis pedibus usque in aedem B. Georgii calcavit, occurrentibus ei longo examine clericis et monachis, nobilibusque laicis in multitudine copiosa, cum universa plebe Babenbergensis Ecclesiae in pompa et processione gloriosa, in ornamentis et reliquiis sanctorum, in hymnis et confessionibus personae ac tempori opportunis: tantaque fuit exsultatio et decus snsceptionis, ut verbis explicari non queat.«

IX. Hic jam magis inter se dissentire videntur vitae scriptores, dum ille quem hucusque secuti sumus, memorat, Ottonem »post paucos dies susceptionis [Col. 1274A] suae, antequam de aliis rebus suis ordinaret,« nuntios suos ad Paschalem II Romam misisse cum litteris, quas recitat una cum responsoriis papae. Alter vero seu Ebbo asserit, illum »consecrationis suae gratiam longo tempore, id est, per triennium« distulisse, ut ad hanc se magis praepararet. Veram autem hujus dilationis causam refert in dissidium hujus temporis, quo Ruthardus archiepiscopus Moguntinus, a quo consecrari debuerat, »quasi rebellis imperatori, et pro hoc cathedra sua depulsus, in Thuringia jam per octo annos morabatur; plurimi quoque episcoporum in Teutonicis partibus officii sacerdotalis suspensione multati fuerant:« unde et ab ipso papa consecrari petiit, datis ad eum aliis litteris. Hae a prioribus diversae [Col. 1274B] sunt, neutrae tamen certi temporis notam praeferunt. Prior tamen ex his epistolis scopo Ottonis in sua nominatione sibi proposito magis congruere videtur, ubi ita loquitur: »Vobis igitur, Pater sanctissime, et sanctae matri nostrae Romanae Ecclesiae collum devote submittens auxilium et consilium de rebus meis flagito. In obsequio enim domini mei imperatoris per annos aliquot degens, et gratiam in oculis ejus inveniens, suspectam habens de manu principis investituram, semel et iterum cum dare vellet, renui episcopatum. Nunc vero jam tertio in Babenbergensi episcopatu me ordinavit, in quo tamen minime permanebo, nisi vestrae complaceat sanctitati per vos me investire et consecrare. Quidquid ergo placeat discretioni vestrae de me, per nuntios [Col. 1274C] mihi significate servo vestro, ne forte in vacuum curram, si ad vos currere incipiam.«

X. Pontifex, lectis his litteris, gavisus, maxime quod pauci episcopi in regno Teutonico Ecclesiae suae matri deferrent, ita ad eum rescripsit: »Paschalis---Ottoni dilecto fratri Babenbergensis Ecclesiae electo.---Filius sapiens laetificat matrem suam. Opera tua et consilium tuum virum praeferunt sensatum. Nos igitur te honorare et profectus tuos juvare congruum duximus. Nihil ergo de nostra benevolentia dubitans tuam nobis, quantocius vales, praesentiam exhibeto, certi enim sumus, quod divina sapientia etiam malis hominibus bene uti novit [(10) 1Kb] .« Datae autem videntur hoc an. 1103 atque ad confirmationem [Col. 1274D] Ottonis in episcopatu spectant, a qua nonnunquam sui pontificatus annos numerat. Ab hac autem confirmatione discernenda est ordinatio seu consecratio de qua intelligendus est Ebbo, quaeve primum an. 1106 peracta est, uti paulo post dicemus: qua utique distinctione ambo hi scriptores facile inter se conciliantur.

XI. Otto igitur jam confirmatus episcopus ab Henrico IV e. a. 1103, d. 15 Jul. amplissimum pro sua Ecclesia accepit privilegium [(11) 1Kb] , in quo illum iterato septimum Ecclesiae Babenbergensis episcopum numerat, non computato nempe Hermanno deposito. [Col. 1275A] Ad ipsum quoque annum, etsi haud notatum, spectant aliae ejusdem imperatoris ad Ottonem litterae, quibus illi pontificatus sui auspicia gratulatur [(12) 1Kb] , et pulcherrima monita suggerit. Exposito enim suo gaudio, quod ab Ecclesia sua honorifice sit receptus: »Consulimus, inquit, hortamur et petimus, ut quod facis facias, ne primitias bonae famae, si manum remiseris, perdas, quia bona inceptio sine fine [(13) 1Kb] speciosi corporis instar est sine capite. Nemo te a delectu ecclesiastico secundum justitiam utilitatis terrore detorqueat, pretio flectat, suadendi fellito melle seducat, quoniam tentatus his omnibus, si probatus fueris, facile omnia propulsabis. Si quid autem grave tuis viribus aestimabis, ad nos tibi procul dubio succursuros ex nostri deferas occasione [Col. 1275B] praecepti.«

Difficultatem haud modicam pariunt aliae Henrici IV imp. litterae ad episcopum Babenbergensem, cujus tamen nomen aut annum haud praeferunt [(14) 1Kb] . In iis praesulem ad expeditionem contra Robertum Flandriae comitem circa Kalendas Nov. ineundam evocat. Haec autem omnium historicorum fide exeunte autumno an. 1102 suscepta est ab imperatore, quo tempore necdum episcopus erat Otto, sed sedes Babenbergensis adhuc vacabat. Haec itaque epistola nec ad Ottonem, nec ad Rupertum dari potuit, utpote prius jam defunctum. Vel ergo erratum est in nomine Ecclesiae, vel formulare tantum fuit sede vacante conceptum, si interim aliquis episcopus nominaretur, unde et nomen abest. Potius tamen arbitramur, [Col. 1275C] nomen Augusti imperatoris perperam his litteris praefixum, easque ad Henricum V regem pertinere, qui, teste Urspergensi, an. 1107 circa Octobrem aliam contra Robertum in Flandriam expeditionem instituit, ad quam invitari potuit Otto. Aliae binae sunt Henrici IV ad Ottonem epistolae [(15) 1Kb] , quibus ejus auxilium contra Henricum filium suum rebellem implorat, neve ad ejus partes transeat admonet. Datae sunt, dum filius castrum Nurenberg obsideret, adeoque an. 1105.

XII. Durante hoc inter utrumque Henricum dissidio, mediante filio magnus principum conventus Moguntiae habitus est in Natali Domini an. 1105 [(16) 1Kb] , ubi instantibus legatis apostolicis solemnis ad papam legatio decreta est ut Ecclesiae per Germaniam [Col. 1275D] diuturna discordia turbatae in communionem cum papa redirent. Delecti hanc in rem sunt legati ex praecipuis regni provinciis, interque eos e Francia Otto Babenbergensis designatus, ut eum Annalista Saxo hac occasione appellat, quippe necdum ordinatum. Hi omnes, ineunte a. 1106, in Italiam iter aggressi, dum in Tridentinam vallem pervenerant, ab Adalberto provinciae comite per Henricum IV praemonito capiuntur; et solus ex illis Gebhardus [Col. 1276A] Constantiensis per occultas Alpium semitas ad pontificem pervenit: Otto quoque Bambergensis, cujus miles erat iste Adalbertus, in libertatem assertus est. Praecipue id factum arbitror ope Welfonis ducis Bajoariae, qui hac captivitate percepta perruptis locorum claustris et fugato Adalberto captivos in libertatem asseruit [(17) 1Kb] . Faciunt huc litterae a Bambergensi clero inscriptae »illustri et magnifico N. [(18) 1Kb] duci« pro liberatione sui episcopi [(19) 1Kb] , ubi inter alia ita conqueruntur: »Neque enim simplici in eum genere saevitum est; cum enim et episcopo et ad sedem apostolicam religioso habitu proficiscenti sacrilegas manus injecissent, deinde ingentes pecunias, quas ad tanti itineris impensas paraverat, diripuere: nec adhuc tanta praeda contenti, [Col. 1276B] nunc ab eo mille manseros [(20) 1Kb] , id est, totum episcopii patrimonium extorquere conantur.« Haec tamen rursus per Welfonem recuperasse videtur Otto, qui libertati redditus ad Ecclesiam suam tantopere pro ipso sollicitam reversus est, tranquilliora tempora exspectans, donec tutus ei ad pontificem pateret aditus.

XIII. Hunc brevi patefecit Henrici IV captivitas et Henrici V filii coronatio, qua tam regni tranquillitas, quam viarum Romam versus securitas ab Henrico seniore hucusque turbata aliquatenus fuit restituta. Cuncta haec constant ex aliis Ottonis litteris ad Paschalem II papam pro sua consecratione datis [(21) 1Kb] , quae ita ordiuntur: »Quia tandem, Domino miserante et Ecclesiae suae navem moderante, post [Col. 1276C] nubilas errorum tempestates serenae lux veritatis occidentali refulsit Ecclesiae, ante omnia et super omnia desideramus scire sanctitatem tuam, in omnibus nos paruisse, uti decuit, legato tuo, episcopo videlicet Constantiensi Gebhardo, et summa devotione cuncta, quae per ipsum edocti sumus, partim exsecutos fuisse, partim si vita detur, exsequi paratos.« Et post alia haec de sua ordinatione subjungit: »Auctoritati tuae tota mente desideramus inniti, tu nobis manum porrige, quod nobis velis facere jube. Si mandas, ut ad te veniamus, opes nostrae licet rapina (in vix praeterita captivitate) et igne sint attritae, tamen desiderio te videndi et consecrationis gratiam consequendi, cum debita servitutis nostrae benedictione tuae majestatis (nos) praesentabimus [Col. 1276D] aspectibus. Dignentur ergo viscera pietatis tuae super hoc negotio aliquo nos rescripto certum reddere, quo et iter tutius ad te veniendi nobis praemonstretur, et benedictionem, quam devoti efflagitamus, a te percepturos esse significetur.« Cur vero ab ipso papa consecrari postulet, mox addit: »Quam nimirum propterea a tuae sanctitatis manu tantopere expetimus, quia metropolitanus noster, etsi per te habeat consecrationis gratiam, tamen, [Col. 1277A] quod sine lacrymis fateri nequimus, magnam cooperatorum spiritualis doni patitur penuriam;« quod nempe plerique Germaniae episcopi Caesari adhaeserint. Metropolitanum autem hic intelligit Ruthardum Moguntinum, qui ab anno 1098 usque ad hunc 1106 se ob metum Henrici IV in Thuringia detinuerat

XIV. Fausta fuisse papae responsa dubium non est: quibus acceptis, Otto Romam in Ascensione Domini, quae a. 1106 dies tertia Maii erat, venit, et inde Anagniam ad papam perrexit. Huic totam rei seriem exposuit, et posito baculo veniam precabatur, et ab eo usque ad festum Pentecostes exspectare jussus, ad hospitium rediit. Nocte igitur in pastoralis oneris meditatione transacta, privatus [Col. 1277B] vivere, et in patriam sine consecratione reverti decrevit. Jamque cum suis itinere unius diei Sutriam usque retrocesserat; quod ubi papae innotuit, missis illico nuntiis, illum Anagniam redire sub obedientia jussit. Igitur illuc reversus Otto, in die Pentecostes petentibus Ecclesiae suae legatis, ab ipso papa inter missarum solemnia in episcopum consecratus est. Addit Ebbo, Pentecosten tunc in tertium idus Maii incidisse seu festum S. Gingolfi aut Gangolfi martyris; quod in Martyrologio d. 11 Maii notatur, olim etiam d. 9 aut 13 ejusdem mensis pro locorum varietate fuit celebratum in quo ultimo Pentecoste hoc anno evenit. Inde manifestissime constat, Ottonem non jam an. 1103, quod plures volunt, sed hoc primum anno 1106 triennio post electionem [Col. 1277C] fuisse ordinatum, a quo tempore etiam pontificatus sui annos potissimum numerat.

XV. Hujus facti plures circumstantias prodit ipse Otto in suis ad capitulum Bambergense litteris de sua consecratione [(22) 1Kb] . »In die sancto Pentecostes, Deo sic ordinante, in Anagnia civitate Campaniae, quae Romaniam dividit et Apuliam, episcopalis benedictionis munus, quamvis indignus, Domino largiente, suscepi, beatissimo papa Paschali manum imponente, caeteris vero episcopis plurimis cooperantibus, clero quoque Romanae Ecclesiae, cujus magna pars ea die in eamdem civitatem convenerat, astante et consentiente. Et, quod nulli a Romano pontifice consecrato nostris temporibus contigit, sine oblatione alicujus juramenti consecratus [Col. 1277D] sum. Hujus loci, hujus diei, hujus gratuitae misericordiae Dei semper memores esse velitis cum omni gratiarum actione obnixe precamur; praecipue cum aliae complures venerandae personae de magnis rebus apud apostolicam sedem agentes infecto negotio redierunt.« His brevem adjungit paraenesin de implorando divino auxilio, ut suo munere pastorali rite et salubriter perfungi possit.

XVI. Eamdem consecrationem ipse Paschalis papa ad clerum et populum Bambergensem perscripsit, eos ad debitam obedientiam exhibendam hortatus [(23) 1Kb] : [Col. 1278A] »quanto, inquit, affectionis debito Bambergensis Ecclesia ab ipso suae institutionis exordio sedi apostolicae constringatur, etsi nos lateret, litterarum vestrarum significatio manifestat. Quod affectionis debitum venerabilis frater Otto vestrae Ecclesiae electus constanter tenuisse ac tenere cognoscitur, cum per tot et tanta pericula ad apostolicae sedis visitationem percurrat. Nos igitur debitae benignitatis affectione suscepimus, et juxta dilectionis vestrae desiderium nostris tanquam B. Petri manibus, salvo metropolitani jure, vobis per Dei gratiam praesulem ordinavimus.« Hoc jus metropoliticum ut salvum praestaret pontifex, alias quoque litteras ad Ruthardum archiep. Moguntinum dedit d. 21 Maii h. a. [(24) 1Kb] , in quibus ita loquitur: »Congruum [Col. 1278B] duximus, ut venientem ad nos venerabilem fratrem nostrum Ottonem Babenbergensis Ecclesiae electum intergra et perfecta praeteritae familiaritatis gratia susciperemus. Praeterea quoniam Ecclesia eadem per diuturna jam tempora episcopalis officii sollicitudine caruit, et propter praeteriti schismatis ultionem in Teutonicis partibus perpauci episcopali funguntur officio, juxta ipsius Ecclesiae postulationem eidem fratri nostro, cum per multa ad nos venisset pericula, consentientibus et unanimi sententia decernentibus omnibus qui nobiscum aderant; episcopalis benedictionis manum [(25) 1Kb] , Domino largiente, contulimus, salva nimirum debita tuae metropolis reverentia:« prout nempe a praecedentibus fuerat constitutum. Praeterea in dicta ordinatione Ottonem [Col. 1278C] usu palii et praeferendae crucis in sua Ecclesia fuisse donatum, reffert Ebbo. Id tamen revera nonnisi an. 1111 factum videbimus.

XVII. Quid porro postea Romae actum sit, idem Ebbo paucis narrat: »Consecratione solemni ab apostolico honorifice provectus, aliquantisper ab eo humanitatis gratia est detentus.« Forte ibi etiam de pace et tranquillitate Ecclesiarum Teutonicarum actum est, maxime cum simul adfuerit Gebhardus Constantiensis legatus hanc ob rem ad papam missus. Haec etiam eodem anno 1106. d. 22 Octobr. in concilio Guastallensi sancita est, praesentibus pluribus Germaniae episcopis [(26) 1Kb] , quos inter tamen Ottonem haud reperio; antea igitur jam Italia excesserat. De hujus reditu haec habet Ebbo: Romae [Col. 1278D] »optata potius, emissione prospero itineris decursu, transcensis Alpibus, Carinthiam venit,« ibi forte de rebus et bonis suae Ecclesiae ordinaturus. »Post haec ad curiale colloquium, quod Henricus imperator universi regni optimatibus Ratisponae indixerat, Otto novus antistes occurrit.« Id ad natale Domini statuit Urspengensis. Ibidem oblatum Ottoni somnium monasterio Pruflingensi ortum dedisse narrat Trithemius ad a. 1114. »Sicque regia cumulatus munificentia post arduae peregrinationis angariam pastor pius ovium suarum curam suscepturus [Col. 1279A] Babenberg ingreditur, ibique a clero et populo debitae jubilationis tripudio honorifice suscipitur.« Id ad initium anni 1107 fieri debuit.

XVIII. Inter oves suas jam constitutus pastor optimus saluti earum et commodis omni cura invigilavit, easque in sequente dissidio Henrici V semper in communione papae constantes servavit, canonicis duntaxat pro temporalium rerum conservatione magis regi, quam papae faventibus. »Quapropter, ait Ebbo, de commissa sibi cura sollicitus, ecclesiasticae libertati diebus invigilabat ac noctibus, dans operam, quomodo bona Ecclesiae suae vel augeret inventa, vel restauraret dispersa.« Majori adhuc studio sacrum Ecclesiae suae statum, antecessorum incuria et diuturnae discordiae acerbitate depravatum [Col. 1279B] reformare agressus, clerum inprimis nimium quantum corruptum optimo quo potuit modo ad canonicas leges reducere sategit. Praeprimis autem restituendae disciplinae monasticae erat intentus, bene gnarus, quantum id et cleri et populi reformationi inserviret. Quem in finem diversis temporibus tam in propria quam aliis quoque dioecesibus, in locis tamen ad Ecclesiae jus temporale pertinentibus, plura coenobia e fundamentis construxit; »quibus,« ex biographo, »honesta et eleganti fabrica compositis, praedia emere, silvas et agros et prata comparare, vel aliis justis modis acquirere satagebat.«

XIX. Monasteria autem recens constructa ab Ottone hoc modo a vitae scriptoribus recensentur. In Wirceburgensi dioecesi Uraugia S. Laurentii ad [Col. 1279C] Salam in patrimoniali fundo ecclesiae a. 1108, et Uraha S. Petri seu Herrenaurach in fundo adventitio a. 1108, de quibus in historia ejusdem episcopatus actum [(27) 1Kb] . In propria Bambergensi duo aedificavit monasteria, Lanckheimense pro Cisterciensibus in advenitio, et Michelfeldense in fundo Ecclesiae pro nigris monachis. In Eistettensi Heilsbrunnam magnis sumptibus provexit in abbatiam. In Ratisbonensi sex monasteria construxit, quinque de ordine Cluniacensi, unum Ensdorf ab Ottone Palatino comite acceptum, alterum Pruffling utrumque in adventitio fundo; tertio Munster cum adjacente cognomine parochia ab Heinrico duce Bavariae et Diepoldo marchione comparatum ac regali Lotharii privilegio [Col. 1279D] Ecclesiae Bambergensi collatum. Quintum et sextum Biburch et Mallerstorf, utrumque fundi adventitii, perinde ac septimum Windeberg de ordine Nortpertinorum. In Halberstadiensi abbatiam Wirzenburg nunc Reginstorff cum omnibus pertinentiis ab imperatore Henrico acceptis Babenbergensi adjecit Ecclesiae, et bona ejusdem coenobii duplicavit. In Pataviensi Alderbach seu Alterspach et Clunicense seu Gleinck, quod a Leopoldo marchione comparavit. In patriarchatu denique Aquileiensi in Carinthia decimum quintum coenobium in castro [Col. 1280A] Arnoldenstein construxit in diruto castro a. 1107

XX. Praeter quindecim haec monasteria quinque insuper cellas seu minora coenobia instituit. Harum prima est Aspach in dioecesi Ratisbonensi, »cujus fundum et praedium Babenbergensis Ecclesia multo tempore perdiderat, sed Otto illud solerti cura requisitum cellam fecit monachorum, eaque in abbatiam convaluit, praediorum donatione copiosa ab ipso primum, deinde ab aliis fidelibus ditata [(28) 1Kb] . Secunda cella est in loco Babenbergensi in domate S. Michaelis sita,« de qua infra in ejus monasterii historia agemus. »Tertia est Rotha in episcopatu Herbipolensi, quam episcopus ab Agnete Palatina et ejus serore Adelheide cum sexaginta marcis [Col. 1280B] Ecclesiae Bambergensi donatam accepit: circumjacentia vero ecclesiae cellae emit bona ducentis septuaginta quinque marcis cum ministerialibus, scilicet agris, silvis et pratis, pascuis ac molendinis, et cum utilitate ac jure, quo Chuno dux idem praedium noscitur habuisse.« Si recte conjicio, Chuno dux haud alius erat, quam Conradus Franconiae dux, postea imperator, cujus mater Agnes, quae hic palatina dicitur, filia Henrici IV imp. Friderico de Hohenstauffen copulata erat, sicut soror ejus Adelhaidis Boleslao III Poloniae regi.

»Vezeram quartam cellam Goteboldus comes [(29) 1Kb] aedificare inchoaverat, quam episcopus ab eo sibi datam suscipiens suis eam promovit impensis.« De utraque hac cella jam in episcopatu Wirceburgensi [Col. 1280C] [(30) 1Kb] egimus, uti et de aliis duabus Nichardelsehausen seu Nitarshausen in pago Tullefelt, et Tuckelnhausen [(31) 1Kb] . His alii alia addunt, a S. Ottone restituta seu reformata potius quam primitus fundata, de quibus hinc inde et infra § LXV mentio recurret.

XXI. Facile porro praevidere poterat sagacissimus hic praesul, multos fore, qui hunc agendi modum carperent, ac nimiam ei prodigalitatem objicerent in exstruendis tot monasteriis, quibus aliunde jam oneratus sit mundus. His tamen obtrectatoribus qua ratione obviaverit Otto, apud vitae scriptorem legi malim quam ipsius scribere ac ceu Cicero pro domo suggillari. Ut vero cuncta haec firmiora persisterent [Col. 1280D] apostolica illa auctoritate roborari voluit. Unde a Callisto II papa litteras accepit III. Non. April., a. 1123 datas [(32) 1Kb] , quibus monasteria hucusque ab eo »propriis sumptibus« constructa, et Babenbergensi Ecclesiae collata, in Romanae Ecclesiae protectionem suscipit, cunctaque eorum bona salva esse vult. Decernit quoque, »ut ordinationes abbatum vel monachorum suorum a catholicis episcopis dioecesanis accipiant, rerum vero ipsorum monasteriorum curam et administrationem in Ottonis ejusque successorum potestate manere statuit.« Numerantur [Col. 1281A] inter ea S. Joannis Baptistae in Regnisdorf, S. Joannis evang. in Michelinvelt, S. Jacobi in Entisdorf, S. Laurentii in Urowa, et S. Georgii in Bruviningen; unde caetera tunc necdum absoluta esse videntur. Ab Innocentio II insuper post a. 1130 obtinuit decretum, »ut in coenobiis, quae vel antiquitus in ejus parochia constructa sunt, vel ipse devotionis intuitu« constituit, sacrae religionis ordo »firmiter in eis perpetuis futuris temporibus conservetur.« Constituit etiam, »ut in eisdem ecclesiis nullus per Simoniacan haeresin statuatur, sed honestae personae, quibus utique, morum et status dignitas suffragatur, inibi ordinentur [(33) 1Kb] .«

XXII. Sed jam gesta Ottonis singillatim prosequamur. Ipsum ineunte ann. 1107 Roma ad suam [Col. 1281B] Ecclesiam fuisse reversum jam diximus. Illum certe jam in Paschate cum rege fuisse Moguntiae constat ex ejus diplomate pro coenobio S. Maximini dat. VII. Non. [(34) 1Kb] Maii, a. 1107 [(35) 1Kb] , in qua notatur Otto Babenbergensis. Quid vero, antequam Bambergam accederet, in Carinthia egerit, non constat. Ibidem coenobium Arnoldstein tunc ab eo fuisse ordinatum aliqui volunt, quod de ejus inceptione intelligendum esse existimo. De hoc ita vitae scriptor: »Coenobium in castro Arnoldenstein destructa munitione construxit. Quadraginta vero et quinque annis hoc castrum cum nonaginta quinque mansis ad se pertinentibus Ecclesiae Babenbergensi abalienatum fuit; sed ipse multo labore et impensa recuperavit, et additis ei sexaginta mansis abbatiam esse [Col. 1281C] fecit;« sed annum non addidit. Eodem anno 1108, pontificatus sexto, scilicet a confirmatione, in alio castro Aurach seu Urach in dioecessi Herbipolensi coenobium S. Laurentii construere coepit, et quinto post anno dedicavit, variisque praediis dotavit, ut ipse fatetur in suis litteris hac de re a. 1122 datis, quas ex Frisio vernaculas alibi dedimus [(36) 1Kb] .

XXIII. Anno 1109, d. 25 Jul. ecclesiam collegiatam S. Jacobi extra muros Bambergenses a. 1071 ab Hermanno episcopo inchoatam, a se autem perfectam consecravit. Ad hunc ipsum annum referuntur initia monasterii Pruflingen prope Ratisbonam. Villa olim erat ad Nabi et Danubii confluentes, quam ab a. 999 Otto III imp. Taginoni Henrici adhuc Bavariae ducis capellano concessit, a quo ad [Col. 1281D] praeposituram veteris capellae Ratisbonae devenit; postea ab eodem Henrico jam rege Ecclesiae Bambergensi collatam. Ibi igitur ceu loco amoeno coenobium constructurus Otto, divinitus admonitus [(37) 1Kb] , illam alterius praedii permutatione comparavit, et anno Domini 1109 construxit ibidem in honore Dei omnipotentis et S. Georii M. monasterium monachorum secundum regulam B. Benedicti degentium [(38) 1Kb] juxta codicem traditionum, eique Erminoldum ex [Col. 1282A] Hirsaugia anno 1114 primum abbatem praefecit, ac multa praedia undique conquisita attribuit, quae omnia a. 1123 datis litteris roboravit [(39) 1Kb] .

Alterum in Bavaria Osterhoviense monasterium, quod olim S. Pirminius sub Utone duce pro Benedictinis sodalibus exstruxerat, et ab Hunnis eversum Henricus IV Bavariae dux S. Cunegundis frater pro canonicis quibusdam saecularibus restauraverat, Henricus II imp. Ecclesiae Bambergensi tradidit, ubi a. 1110 »aedificata est basilica B. Mariae V. et circumstantibus turribus honorifice decorata, a venerabili domino Ottone episcopo Bambergensi donata et dedicata ad honorem Dei et genitricis suae Mariae«: In hac etiam anniversarium diem Hezli ducis, praefati scilicet Hezilonis seu Henrici restauratoris [Col. 1282B] instituit, qui a. 1125, d. 1, Sept. defunctus ibidem cum conjuge sua Maria sepulturam accepit. Anno autem 1127 Otto ad preces Norperti Magdeburgensis archiep. canonicos Praemonstratenses ibi constituit [(40) 1Kb] .

XXIV. Ad annum 1111 Caesare jam in Italiam profecto revocat Hoffmannus [(41) 1Kb] restaurationem ecclesiae cathedralis sub Ruperto antecessore a. 1081, flammis absumptae. Hoc ita describit biographus: »In diebus ipsius Ottonis cathedralis ecclesiae monasterium, quod sub antecessore suo, Domino permittente, usque ad solos muros superstites conflagratum erat incendio, multis sumptibus ab eo ad pristini decoris nobilitatem reparatum est:« quod dein fusius enarrat, uti et bona eidem collata. Vix [Col. 1282C] tamen mihi persuadere possum Ottonem construendis aliis ecclesiis tantopere hucusque intentum, propriam suam cathedralem tandiu neglexisse. Perinde incertum videtur quartum jam episcopi iter in Carinthiam, eodem anno ex Hoffmanno susceptum, quo demum castrum Arnoldstein recuperarit, in monasterium dein conversum; de quo jam supra § XXII dictum. Hoc autem anno 1111 die 15 April. absque controversia Ottoni episcopo Paschalis II concessit »pallium ad sacra Missarum solemnia celebranda,« pro certis tamen diebus, una cum praeferendae crucis »intra Babenbergensis Ecclesiae parochiam« facultate, »salva videlicet Moguntinae metropolis reverentia [(42) 1Kb] ,« quidquid in contrarium scripserint alii.

[Col. 1282D] XXV. Occurrit his et sequentibus annis frequens Ottonis nostri memoria in pluribus chartis, quas tamen recensere haud interest, nisi de aliqua ejus epocha agatur, quodam facto insigni. Talis juxta Hoffmannum est annus 1112 quo Ecclesiae Bambergensi castrum Albistein seu Bothenstein cum oppido traditum est a Richwino advocato, et diplomate confirmatum: quibus Otto addidit oppida et castra Hilpolstein, Geilrut, Hensefeld et Ebersberg, de quibus [Col. 1283A] ita biographus: »Rem familiarem episcopii sicut praediis et possessionibus, ita etiam aedificiis et castrorum munitionibus adjuvit atque sublimavit. Nam per diversa loca et curtes episcopii quatuordecim basilicas et quatuor coenacula elegantis fabricae construxit. Praeterea sex castella, quae pridem non habuit, dominio episcopatus adjecit, unum videlicet Abuinestein, secundum Lupoldenstein, tertium Geutenreut, quartum Hempfenveld, quintum Ebersperck, sextum Eschenveld. Castrum vero Albuinenstein, quod etiam dicitur Bottenstein, fere in meditullio situm episcopatus, octingentis argenti libris, nec non septemdecim auri talentis comparavit.« His alia quoque plura addidit, quae omnia, ne a quoquam suorum successorum immutarentur, Callisti II confirmationem [Col. 1283B] expetiit, qui datis ad eum d. 13 April., a. 1124 [(43) 1Kb] , litteris haec omnia banno suo rata habuit, statuens, »ut nulli successorum vel alicui homini liceat eos [(44) 1Kb] vendere, sive in laicorum beneficium tradere, vel in usus alios commutare, sed sicut a te dispositum est, de unoquoque praedictorum mansorum denarius unus annis singulis Babenbergensi Ecclesiae pro anima imperatoris Heinrici fundatoris ejus ad concinnanda luminaria conferatur. Abbatias vero et regulares canonicas, per industriam tuam in religionis ordine stabilitas, et alia a te recte constituta nulli hominum facultas sit in posterum immutare.«

Eodem anno 1112, eodem teste, Otto prodigio quodam territus gravem in morbum incidit, atque a [Col. 1283C] Wolframo S. Michaelis abbate monasticum habitum petiit: qui voto ab illo recepto, ubi eum convalescere vidit, ut episcopus esse pergeret, sub obedientia praecepit.

XXVI. Circa eumdem annum 1112 producit Hahnius [(45) 1Kb] epistolam Brunonis Trevirensis archiepiscopi, qua Ottonem nostrum Spiram evocat, ad cognoscendam ejusdem urbis electi episcopi causam. Bruno hic Ottoni ante jam optime notus fuerat, quo etiam mediante e captivitate dimissus est, in quam una cum illo a. 1106 Romam perrecturus in Tridentina valle devenerat [(46) 1Kb] , ut partim jam superius dictum. Is ad initium anni 1110 cum aliis legatus missus, fuerat ab Henrico V rege, ut imperialem [Col. 1283D] pro eo coronam a papa peteret [(47) 1Kb] , quocum forte etiam in sua coronatione a. 1111 ibidem aderat, et postea adhuc, ut ex citata epistola colligitur: quam hic ceu parum cognitam recitamus integram, notis subin illustratam: »Bruno Treverorum Dei gratia provisor indignus O. Bambergensis Ecclesiae sancto pontifici sincerae charitatis obsequium. Beatitudini vestrae magna hilaritate congratulor, quoniam non absque magno sanctitatis vestrae merito provenire [(48) 1Kb] , memoriam vestri dominum papam [Col. 1284A] tam dulciter retinere. Cum enim domini regis legatione functus essem [(49) 1Kb] , de obedientia vestrae charitatis mecum contulit, vobisque salutem et apostolicam [(50) 1Kb] per me mandavit. Inito autem dispensationis suae consilio nobis injunxit, ut electum Heistettensem atque Spirensem consecraremus, vosque in adjutorem et cooperatorem nobis vocaremus.«

Igitur Trevirensi adhuc apud papam morante uterque episcopus interim electus, seu a rege pro more nominatus est. De neutrius certa epocha constat. Si Trithemio fides, Bruno jam a. 1110 Gebhardo insede Spirensi successit auctoritato regia promotus. Et certe Bruno Spirensis jam legitur mense Aprili a. 1111 in prima conventione papam inter et regem [Col. 1284B] Romae inita [(51) 1Kb] . Alia quaestio est de Udalrico Eichstettensi, quem Eberhado d. 6. Jan. a. 1112 successisse scribit Gretserus et Falckenstein in illorum episcoporum catalogo, quod tamen potius anno priore factum crediderim ex hac ipsa epistola, in qua ita prosequitur Trevirensis: »Quia tamen de Spirensi quaedam sibi,« papae scilicet, »significata fuerunt, praecepit, ut sancto cum studio examinaremus, etsi ordine fratrum qui adessent testimonio posset se de objectis expurgare, ad Dei honorem et Ecclesiae necessariam providentiam ipsum ordinaremus. Ex parte igitur domini papae vos moneo, ut ad hoc, quia causa Dei est, ne per vos proteletur, studeatis, et a die Dominicae Resurrectionis [Col. 1284C] infra 15 dies ad nos Spiram veniatis.« Cum itaque Bruno Spirensis, de quo sermo est, anno 1111 »feria tertia post Paschas,« qua die subscripta est conventio, adhuc Romae fuerit, examinari Spirae hoc anno non potuit, sed aut 1110, aut, quod potius crediderim, a. 1112 quo electus est Eichstettensis in hac epistola pariter memoratus. Caeterum Brunonis causam non aliam fuisse, quam quod regia auctoritate, adeoque pendente adhuc lite, per annulum et baculum promotus fuerit, innocens tamen, ut videtur, inventus, cum deinceps optimum Ecclesiae suae pastorem egerit. Sed haec occasione Ottonis nostri, cujus gesta prosequimur.

XXVII. Anno 1113 ecclesiam Laurentii in Uraha, et a. 1114, d. 21 Sept., illam Banthensis coenobii dedicavit. [Col. 1284D] Hoc olim Alberada fundatrix a. 1071 Ecclesiae Bambergensi obtulerat, sed »negligentia praelatorum suorum spiritualibus et temporalibus bonis« desolatum ipse Otto innovavit, et in ecclesiasticum statum erexit, constituto ibi Balduino abbate cum aliis viris fidelibus et religiosis, ac restitutis bonis ex primaeva fundatione ad illud pertinentibus; cui etiam a. 1127 Montem Stekkilze donavit, et jus advocatiae a comite Rapotone redemit. Patent haec omnia ex ipsius Ottonis litteris c. a. 1127 datis [(52) 1Kb] , quibus, [Col. 1285A] subscribuntur Egilbertus decanus, Gerunck decanus de Tuirstatt, Steriker comes, Reginboto comes.

XXVIII. Interea Otto suspicionem Henrici V imper. incurrit, ne durante inter ipsum et pontificem dissidio caeteros episcopos a se averteret, cum ipse, ne qua alienae culpae contagione macularetur, a frequentanda curia abstineret. Experimentum igitur fidei ejus capturus Caesar, ipsus Bambergam accessit, Natalem Domini a. 1113 ibi celebraturus, quem Otto, ut conceptam erga se suspicionem amoliretur, magnifice suscepit et per eosdem dies habuit, ut scribit Annalista Saxo et Urspergensis ad a. 1114: »Imperator Natalem Domini Babenberch cum summa magnificentia copiosaque principum multitudine celebravit, et hoc non simpliciter, quia virum Dei Ottonem [Col. 1285B] urbis episcopum, propter quaedam jam in regno orientia scandala curiam frequentare renitentem, ex parte suspectum habebat. Ipse vero rebus transitoriis pro concordia ecclesiastica non parcens, beneficiis, indefessis animositatem regis gloriose devicit.« Neque etiam Ottonem ab omni communione cum Henrico imp. abstinuisse patet ex facto Ermenoldi abbatis Prufflingensis nuper ab Ottone constituti, qui non adeo prudenti zelo imperatorem in ejus comitatu suum monasterium invisentem suscipere noluit, et ipsum episcopum de hac communione quodammodo redarguit, ut quidem refert Trithemius in Annalibus ad an. 1114.

XXIX. Sed et ab ipsis episcopis ob nimium, ut sibi videbatur, erga Henricum imp. favorem seu [Col. 1285C] conniventiam reprehensus est Otto suo exemplo comprobans, quam difficile sit adhibita quoque omni prudentia inter duas partes contrarias medium tenere. Cum enim idem Henricus eodem anno d. 6 Dec. in synodo Bellovacensi, ac iterum d. 28 Mart. a. 1115 in Remensi anathemate perculsus esset, absente semper Ottone, Fridericus Coloniensis archiepiscopus satis acerbam epistolam ad eum perscripsit, qua ei suam negligentiam exprobrat, et ad defensionem vel saltem ad liberam deplorationem gravissimi Ecclesiae casus excitat, quem ipse etiam acerbe deplorat [(53) 1Kb] ; ac illum tandem ita alloquitur: »Nolite nos longa exspectatione ulterius suspendere, sed de vestra sententia scripto nos certificate. [Col. 1285D] Salutat vos dominus Chuono pronepos tuus, episcopus et Romanae Ecclesiae legatus, qui imperatorem et Monasteriensem episcopum, et Hermannum de Wincenburg, cum omnibus Galliae episcopis in concilio Belvacensi excommunicavit, et hoc vobis notum fieri praecepit. Eamdem sententiam iterabit in praedictos et in omnes complices eorum in concilio Remensi, quod« erit Laetare Jerusalem [(54) 1Kb] , »cum aliis tribus episcopis noviter a Romana sede directis.« Chuno cardinalis Praenestinus Ottonis [Col. 1286A] nostri pronepos forte ex linea materna, filius erat Egenonis fatoris comitum de Uhrah in Wurembergia [(55) 1Kb] . Fratrem habebat Eginonem II comitem et sororem Mathildem nuptam Manegoldo comiti de Sumetingen seu Sunemotingen [(56) 1Kb] . His tamen litteris permotus Otto eodem anno ante Natale Domini Coloniam venit, ad synodum a legato indictam, ubi legato mortuo, a quo Adalbertus Moguntinus consecrationem exspectaverat, illam ab Ottone nostro in nativitate S. Stephani die 26 Dec. suscepit [(57) 1Kb] .

XXX. Exeunte anno 1115, Spirae Natalem Domini celebravit imperator, de suo in Italiam itinere deliberaturus, ut »Romanae sedi et reipublicae« consuleret. »Quapropter necessario nostros principes convocamus, [Col. 1286B] ut inde sicuti justum est, eorum consilium et auxilium habeamus;« ut scribit in suis ad Ottonem litteris [(58) 1Kb] . »Ad quod plurimum indigemus tuae fidei praesentia et tui consilii prudentia, quoniam et te cordetenus diligimus, et tibi de omni honore nostro prout nobismetipsis indubitanter confidimus. Confidenter igitur et intime rogamus tuam dilectionem, ut die Veneris post proximum festum S. Mariae [(59) 1Kb] , venias ad nos Spiram, et ibi super his tuo et aliorum nostrorum principum consilio ad Dei honorem de regni et Christianae pacis statu tractabimus; et hilariter facias hoc, sciens quod te cito dimittemus.« Ex familiaribus adeo litteris intimum quis Caesaris amicum fuisse Ottonem suspicaretur; nec tamen illum in eo conventu praesentem [Col. 1286C] lego, uti nec in itinere Italico brevi postea suscepto socium.

Eodem anno, mense Martio, Paschalis II in Laterano concilium congregavit, ubi quidem investiturae proscriptae sunt, non tamen ipse imperator. Quae ipsa causa fuisse videtur, quod Otto illum nunquam seu excommunicatum habuerit, utpote necdum ab ipso papa ut talem declaratum: unde et plerumque ab ejusmodi conventibus abstinuit, ubi idem negotium urgebatur. Imo nequidem in Coloniensi synodo papae jussu in diebus Rogationum a. 1118 ab eodem Conone legato indicta comparuit. De quo graviter conquestus est Adalbertus Moguntinus in suis ad eum litteris [(60) 1Kb] : »Quod proxime dominus Praenestinus [Col. 1286D] Romanae Ecclesiae legatus nobis apostolica auctoritate denuntiaverat, nostra quoque diligentia per omnia Romanae auctoritati subdita solertim impleverat, denuntians et vobis sub eadem auctoritate et nostra, uti ad concilium Coloniae celebrandum vestra veniret praesentia. Sed quia hoc nescio qua praetermissum fuerit negligentia, eadem quidem, quae et caeteris ejusdem concilii neglectoribus, vobis quoque injuncta esset sententia, scilicet vel divini officii suspensio vel a communione corporis et [Col. 1287A] sanguinis Domini formidanda interdictio, nisi nostrae petitionis diligentia hoc pervenisset, et eximia sanctitatis vestrae reverentia, ne id fieret, apud Ecclesiam promeruisset. Quibus simul concurrentibus causis et cooperantibus hoc tandem obtinuimus, ne quid severitatis vestra subiret dilectio, cujus hactenus in Ecclesia valuisset devotio. Dignum nimirum arbitratus sum, in omnibus honori vestro et reverentiae parcendum, et pro posse loco et tempori providere et consulere, cum sanctitatis vestrae dilectio beata magno se devotae charitatis nobis obligaverit munere.« Hic consecrationem suam ab Ottone acceptam intelligit. »De caetero, sicut in mandatum accepimus, denuntiamus, ut ad concilium V Kalendarum augusti Fridislariae a praedicto legato [Col. 1287B] celebrandum indubitanter veniatis, ne et hujus mandati neglector effectus austerioris sententiae decretum, mea petitione nil amplius praevalente, vobis indicatis.« Sed et hanc synodum supersedisse evincitur Otto ex aliis ejusdem Adalberti litteris [(61) 1Kb] . »Excommunicationem, quam communicato fratrum et principum consilio [(62) 1Kb] in regni invasorem fecimus, jamdudum fraternitati vestrae per litteras nostras significavimus.« Sed quia dubitamus, utrum ad vos pervenerint litterae, »audivimus enim, quod Ecclesia vestra velit eas ignorare,« mittimus iterum praesentes aspices, monentes, ut quod fecimus nos, et vos faciatis, et per omnes ecclesias vestras ipsum iniquitatis auctorem cum fautoribus suis a communione Christiana et omni divino officio arceri praecipiatis.« [Col. 1287C] Litteras has primum a. 1119 esse scriptas, indicium est titulus legati sedis apostolicae, quem sibi hoc demum anno in litteris tribuit Adalbertus. Nisi forte ad Adalbertum II spectent, qui Conradum ducem regni contra Lotharium invasorem simili poena affecit.

XXXI. Miratur nobiscum Callesius [(63) 1Kb] , quid causae fuerit, cur Otto Bambergensis ab hujusmodi synodis abfuerit, sanctus alioquin praesul, et sanctae sedi si quis alius addictus. Causam conjicit in itinera a Caesarea factione undique obsessa, et illum pastoribus intentum curis subterfugisse consilia, quae non magno sane Ecclesiae emolumento novas easque ingentes Germaniae turbas datura timeret. [Col. 1287D] Ecclesiae enim suae res duntaxat curabat, de caeteris regni turbis parum sollicitus: imitatus in hoc Paschalem II qui in concilio Lateranensi a. 1116, cum omnes Henricum V damnari peterent, investituras et caetera ab eo perperam gesta reprobasse contentus, personae adhuc pepercit, saniore quam Gregorius VII usus consilio. Ab hac autem agendi ratione cum longe alienus esset Adalbertus Moguntinus, turbulenti ingenii homo et privato potius in Henricum odio quam publico bono intentus, inter illum et Ottonem virum pacificum et pacis amantem conveniri [Col. 1288A] haud potuit. Aversum Adalberti erga Ottonem animum produnt etiam ejus litterae satis tumidae ad clerum, primores et subditos Bambergenses hac ipsa occasione datae [(64) 1Kb] : »Nos in partem apostolicae sollicitudinis vocati, fungentes tenore vicis nobis delegatae, quia scimus anathema excommunicatae communionis inter vos esse, interdicimus in omni loco hoc divinis officiis, verbo Domini et judicio Spiritus sancti, usque ad satisfactionem vestri episcopi.« Verum bruta haec fulmina facile averterit episcopus, qui Romanum pro se debet defensorem. Saltem quid inde consecutum sit, nullibi proditum legimus.

XXXII Sed jam a turbulentis his ad pia Ottonis negotia revertamur. Anno 1117, cum in Italia aeque [Col. 1288B] ac Germania terrae motus plurima passim aedificia everteret, etiam Bambergae monasterii S. Michaelis ecclesia, aliunde ex vetustate scissa, adeo concussa est, ut totius coenobii ruinam minitaretur. Hanc igitur, ut habet primus Vitae scriptor, »a fundamento destruxit, et ingenti sumptu ac pecunia majoris et elegantis fabricae monasterium in laudem et gloriam Dei et militiae coelestis erexit. Stipendia quoque fratrum talentis plus quam nonaginta redituum per singulos annos cumulavit. Multa quoque ornamenta eidem loco contulit, ipsumque usque ad novissimam tubam et vocem filii Dei locum habitationis suo venerando corpori elegit.« Sed de his plenius infra in illius monasterii historia disserendum erit.

[Col. 1288C] XXXIII. Inter donationes huic coenobio factas ab Ottone notari praeprimis illa meretur, qua, teste Ebbone, »Ecclesiam juxta Albuch, haereditario sibi jure propriam, eidem monasterio cum duabus aliis ecclesiis donavit, ob memoriam videlicet sui« parentumque suorum, inibi corpore quiescentium. Parentes episcopi Ottonem et Adelheidam ex provictia Alamannorum seu Suevia supra vidimus, quin tamen de eorum familia constet. Aliquam saltem hic lucem effundit citatus ex biographo locus, ubi Otto juxta Albuch ecclesiam »haereditario sibi jure propriam« habuisse legitur, et cum ibi »parentes ejus sint sepulti,« totus locus cum vicinia ad eosdem pertinuisse videtur. Locum hunc in Suevia ad Brentzam [Col. 1288D] amnem constituunt geographi in pago Alba [(65) 1Kb] , adeoquo in confinibus Wurtembergensis et Ulmensis territorii, ubi Rechbergensium comitum dominium. Albuch specialem Albae pagi tractum fuisse volunt. quem vero communi Albae pagi nomine censeri asserit Besoldus [(66) 1Kb] . Albuch tamen in citato scriptore haud intelligendum esse certum quemdam districtum, sed potius locum particularem, indicat ecclesiae haereditariae et parentum ibi sepulturae mentio. Hujus nominis villae ad Brenzam meminit Munsterus [(67) 1Kb] , illam vero in nullis hucusque mappis geographicis [Col. 1289A] videre licuit. Neque etiam verosimile est ab Ottone simplicem quamdam villam monasterio Bambergensi tantopere dissito fuisse donatam, maxime quam aliae duae adhuc ecclesiae ibidem exstitisse memorentur.

Haud frustra igitur conjicimus, memoratum Albuch non aliud esse quam Albech seu Albeck ex Munstero in eodem pago Alba, aut juxta Chronicon Gottwicense [(68) 1Kb] in Alpengowe priori contermino, unde et nomen Albeck ortum videtur. Est vero Albeck nunc partim dirutum castrum in monte cum subjecto cognomine oppido, aliquot ab Ulma horis distans. Ab hoc olim denominati sunt milites ac dein comites de Albeck, quorum primum anonymum jam ad annum 933 sub Henrico Aucupe producit Frid. Lucae [(69) 1Kb] , qua fide, ipse viderit. Primum certum [Col. 1289B] hujus familiae surculum reperio »Wittigovum nobilem de Albecke, qui pro salute et remedio animae suae et omnium parentum suorum« in monte S. Michaelis prope Ulmam domum hospitalem instituit a. 1183 sub cura canonicorum regularium, qui postea in urbem ad insulas Wengenses translati sunt, ubi hodieque subsistunt [(70) 1Kb] . Notantur adhuc in ejusdem canoniae scriniis »Beringerus comes de Albecke frater fundatoris, uti et Sibotto comes de Albecke« eorumdem frater, ac »Wittigovus filius dicti Sibottonis,« qui ultimus suae familiae decessisse memoratur.

Inde hic comitatus ad Werdenbergenses pervenit [(71) 1Kb] , ex quibus Rudolphus castrum a. 1383 Ulmensibus vendidit. Ex his ergo verosimilius arbitramur, [Col. 1289C] sepulturam Ottonis parentum in Albeck potius castro, quam in villa ignota Albuch esse quaerendam, ubi Ottoni saltem aliquid paternae haereditatis relictum est, dum frater ejus »Fridericus miles futurus possedit, quae parentes in possessionibus et pecunia reliquerunt.« Aliam adhuc ecclesiam in Albuoch in pago Nahgowe in Lotharingia Mosellanica seu Francia nova reperio in Ottonis I imp. diplomate, quo Otto I imp. eamdem a. 962 coenobio S. Maximini Treviris attribuit [(72) 1Kb] . Dubium vero est, an idem sit locus, qui in charta Adalberti I, archiepiscopi a. 1135 dicitur villa Albecho sita in pago Nachowe in comitatu Emmechonis comitis abbatiae S. Albani Moguntiae donata [(73) 1Kb] . Alias Albacha seu Albachermarca dicebatur, hodie Albich [Col. 1289D] prope Alzeium in eodem pago, seu vicino Wormatiensi [(74) 1Kb] . Qui vero pagi nimis dissiti videntur ab Alemannia seu Suevia, unde parentes ejus orti erant, in Albuch sepulti, qui locus paternae haereditatis jure Ottoni attinebat.

Ulterius hic conjectari nolumus. Id unum ex his certum est, quod Otto suam haereditatem sicut et parentes sepulturam in Suevia habuerit, non in Bavaria; unde tamen ejus originem ex illustri Andecensium [Col. 1290A] comitum prosapia repetunt recentiores, de quo ante Braschium ne unus quidem prudens somniavit, aut si qui in ea opinione fuerunt, Ottonem I cum II episcopo indubitato illius stirpis surculo confuderunt. Nec etiam, quae hucusque diximus de mediocri ejus fortuna, unde nec studia quidem prosequi potuit, factus demum in Polonia ludimagister, aut quod in sua electione Babenbergensibus plane incognitus fuerit, altam aut divitem ejus prosapiam produnt. Sed de his genealogicis tricis satis, de quibus legendus Cl. Scholliner in eruditissima dissertatione de Ottonis nostri genere. Hic certe mundano hoc splendore opus haud habuit qui genus suum propriis factis et virtutibus multo illustrius reddidit, quam accepit.

XXXIV. Anno 1119, d. 6 Maii diploma dedit de [Col. 1290B] monasterio S. Joannis evangelistae in Michelvelt in Palatinatu superiore sua ope et studio constructo [(75) 1Kb] , cui collatas a se villas ibidem enumerat, et comitem »Berengerum de Sulzbach« illius advocatum constituit. »Contulit ei« quoque »confessionis, communionis, baptismi et sepulturae commoditatem, seu jura parochialia. Anno 1121 Henricus V imp. VIII. Kal. April. indict. XIII [(76) 1Kb] . Ratisbonae Ecclesiae Bambergensi confirmavit traditionem monasterii Reginstorf in dioecesi Halberstadiensi eidem factam. De isto haec habet biographus: Abbatiam Witzenburch, quae nunc mutato loco et nomine Reginstorf appellatur, cum omnibus pertinentiis ab Henrico imperatore acceptis privilegiis Babenbergensi [Col. 1290C] adjecit Ecclesiae. Vocatur alias etiam Reinsdorf seu Reinersdorf, situm ad Unstrutam Thuringiae amnem inter Scheidungen et Memleben. De hoc ita scribit auctor de fundatione coenobii Bigungiensis [(77) 1Kb] : »Nobilis quidam Vizo de Wyzenborch, consanguineus Wicperti [(78) 1Kb] moriens ipsum statuit haeredem. Is congregationem sanctimonialium in eodem castello instituerat. Quo defuncto Wicbertus venerabilem matrem suam dominam Sigenam jam secundo viduatam ibi pausare usque ad finem vitae in sancta conversatione concessit. Qua mortua ibidemque sepulta, cum religiositas ibidem omnis deperisset, Wicbertus consilio Ottonis episcopi Bambergensis in vicinia ejusdem castelli juxta fluvium Unstrut monasterium monachorum instituit [Col. 1290D] in loco, qui Reyndorp dicitur, cui abbas Wyndoltus [(79) 1Kb] fratrem Ludigerum de Corbeia revocatum abbatem instituit.« Id ad annum 1110 revocant. Monachi anno 1491 Bursfeldensi reformationi nomen dedere, paulo post dispersi, et monasterio in usus profanos commutato.

Hoc item anno 1121 Otto ecclesiam coenobii S. Michaelis consecravit d. I Sept. postquam ante centum annos prima fuerat dedicata.

[Col. 1291A] XXXV. Tandem imperii principes diuturnae discordiae pertaesi in solemni conventu Wirceburgensi eodem anno d. 29 Septemb. de pace cum Caesare tractarunt. Quo consentiente Romam legati missi sunt, qui causae ejus arbitrium ad pontificem et concilium generale referrent. »Designati quoque sunt in praesenti« conventu »domnus Otto Babenbergensis praesul, dux Heinricus, comes Beringerus [(80) 1Kb] , qui haec omnia Noricis principibus, qui tunc forte aliis occupati reipublicae causis praedicto conventui deerant, apud Ratisbonam Kal. Nov. convocatis intimarent, quos et ad omnia haec voluntarios invenerunt [(81) 1Kb] .« Verum nova interim dissensionis causa suborta est an. 1122, dum, Erlongo Wirceburgensi episcopo mortuo, Henricus imp. Gebhardum intrusit, [Col. 1291B] clerus autem et populus Ruggerum elegit, a legatis apostolicis confirmatum, et ab Adalberto Moguntino in coenobio Schwarzacensi consecratum.

Ab hoc autem actu dum iterum abesset Otto, denuo ab Adalberto Moguntino acriter objurgatus est, in data ad eum epistola [(82) 1Kb] : Dilectioni vestrae,« scribit, »pridem significavimus, ut sanctae apostolicae sedis legato et fratribus nostris coepiscopis vestris, ac caeteris catholicis principibus in loco, qui dicitur Prefeld [(83) 1Kb] occurrere velletis, et Wirzeburgensis episcopi interesse ordinationi. Ad quam utique prompto et alacri animo etiam non rogatus venire debueratis, non solum quia coepiscopus, sed etiam quia concivis vester est, et jure propinquitatis [Col. 1291C] ipsum quodammodo familiarius et specialius diligere debetis.« Ambigua haec sunt, num de propinquitate locorum Wirceburgi et Bambergae, an de illa sanguinis inter Ottonem et Ruggerum intelligenda sint; quod si ultimum, novum hic suppeteret Suevicae originis episcopi Ottonis argumentum. Ruggerum enim Frisius et alii comitibus de Vaihingen annumerant in ducatu Wurtembergiae [(84) 1Kb] .

Sed quia, pergit epistola, venire neglexistis, dominus cardinalis usque ad satisfactionem a divino officio caeteris consentientibus vos suspendere voluit. Nos autem pro singulari amore et reverentia, ne quid durius contra vos diffiniri deberet, vix obtinuimus. [Col. 1291D] Nunc itaque fraternitatem vestram rogamus, et ex auctoritate domini papae et apostolicae sedis legati et nostra praecipimus, ut universali concilio in Nativitate sanctae Dei Genitricis Moguntiae celebrando, omni amputata occasione, vestram exhibeatis praesentiam, ut ibi et domini papae legationem cognoscatis, et de statu Ecclesiae una nobiscum in commune consulatis. Si qui vero episcoporum huic sancto concilio interesse neglexerint, sciant se ex auctoritate domini papae et apostolicae [Col. 1292A] sedis legati, et totius concilii synodali sententiae qua hujusmodi praesumptores feriendi sunt, modis omnibus subjacere.«

XXXVI. Verum mutata sententia synodus ista dein Wormatiae eodem die VIII Sept. a 1122 habita est, in qua cum gravissimum negotium de pace imperium inter et sacerdotium restituenda ageretur, tam importuno monitore opus haud habuit Otto, ut ibi adesset. Adfuit igitur, et cum aliis principibus conventioni Henrici V imp. qua praelatos ritui per annulum et baculum investiendi renuntiavit, ac sic funestae dissensioni finem imposuit d. 23 Sept. a. 1122 [(85) 1Kb] . Eodem quoque anno idem Henricus imp. Ottoni et Ecclesiae Bambergensi perpetuo possidendum obtulit Cronacum oppidum, jam patri suo [Col. 1292B] Henrico IV ab Henrico de Marchen collatum. Litterae desuper Wirceburgi datae sunt anno imperii Henrici XI, indictione XV [(86) 1Kb] .

XXXVII. Hucusque Ottonis in patria et episcopatu suo gesta recensuimus: nunc ad illa quoque enarranda pergamus, quae peregre pro fidei propagatione et gentium conversione apostolice peregit; apostolatum ejus in Pomerania intelligo, eumque non unum sed geminum, passim tamen a scriptoribus confusum seu perperam assignatum. Hunc adeo Ottoni nostro tam gloriosum si prolixius nonnihil dilucidavero, rem lectoribus haud ingratam me praestiturum confido. Haec autem pleraque ex libro II Vitae Ottonianae desumpta sunt, cujus scriptor Sefridus his gestis ceu testis aderat, ut ab initio monuimus.

[Col. 1292C] XXXVIII. Caecis adhuc gentilitatis tenebris involuti erant Pomeraniae populi, variis nominibus appellati, de quibus consulendi sunt scriptores profani, gentis hujus historiam pertractantes. Diversis regulis seu ducibus parebant, ex quibus Suantibor Bogislai filius a. 1107 mortuus terram inter quatuor filios divisit, Uratislaum, Ratiborem, Bogislaum et Suantopelckum, quorum duo primi in citeriore, alii duo in ulteriore praeerant, quae postea Pomerania parva seu Pomerellia est appellata [(87) 1Kb] . His crebra erant bella cum vicinis Danis et maxime Polonis, quorum dux Boleslaus III a. 1117 et 1119 magna eos clade affecit adeo, ut ei subjecti Christi [Col. 1292D] fidem amplecti promitterent. Constat id ex ipsius Boleslai ducis epistola ad Ottonem nostrum circa an. 1123 data [(88) 1Kb] . »Nosti enim,« inquit, »ut arbitror, quomodo Pomeranorum cruda barbaries non mea quidem, sed Dei virtute humiliata, sociari Ecclesiae per baptismi lavacrum, seque admitti petivit. Sed ecce per triennium laboro, quod nullum episcoporum vel sacerdotum idoneorum mihique affinium ad hoc opus inducere queo.« Memor itaque veteris cum Ottone amicitiae, dum in diebus juventutis [Col. 1293A] apud ejus patrem Uladislaum decentissime conversaretur, Boleslaus dux eum ad hoc opus suis litteris invitavit, promittens »impensas omnes et socios itinerum, et linguae interpretes, et coadjutores presbyteros, et quaecunque necessaria fuerint.« Nec diu se rogari passus Otto consuetam ad id facultatem a Callisto II papa petiit et facile impetravit.

XXXIX. Indixerat Henricus imp. solemnem conventum Bambergam ad d. 17 Maii a. 1124 qui tamen jam mense Aprili fuit anticipatus, ut patet ex privilegio imperatoris pro monasterio Schyrensi [(89) 1Kb] : »Acta sunt haec anno Domini 1124, indictione XIII [(90) 1Kb] , in curia Babenberch VII Kal. Maii.« Hic Annalista Saxo et Urspergensis notant eadem de liberalitate [Col. 1293B] Ottonis, quae jam ad a. 1113 in primo Bambergensi conventu notarunt. Dein addunt: »Compositis causis ejusdem conventus insinuat Otto tam augusto quam primatibus universis, se litteris atque nuntiis quampluribus a duce Poloniae Polizlao vocatum, insuper etiam domini papae Callisti permissione atque benedictione directum ad gentem scilicet Pomeranorum, quam nuper idem dux sibi finitimam subegerat, et ad Christianitatis confugium impulerat. Annuit tota, quae convenerat Ecclesia, annuit et aula, prosperitatem piis conatibus imprecantes: soli Babenbergensis Ecclesiae filii patrem dulcissimum inviti deserunt, multis eum lacrymis ac si funus prosequentes.«

[Col. 1293C] XL. Evangelio contraria videri posset praeparatio Ottonis ad sacram hanc missionem, nisi optima intentio et felicior eventus hanc comprobasset. Hanc ita describit Sefridus itineris socius: »Otto, quia terram Pomeranorum opulentam audiverat, et egenos sive mendicos penitus non habere, sed vehementer aspernari, et jamdudum quosdam servos Dei praedicatores egenos ac censu tenues propter inopiam contempsisse, quasi non pro salute hominum, sed pro sua necessitate relevanda officio insisterent praedicandi: quam in rem legendus Ebbo, de Bernardo quodam episcopo ob vilem habitum a Pomeranis ejecto), studiose procuravit, ut non solum illis non indigens, verum etiam opulentus appareret, non [Col. 1293D] opes eorum sibi, sed ipsos potius velle Deo lucrari. Assumptis ergo clericis idoneis, et eisdem ad iter abunde procuratis, missales aliosque libros et calices cum indumentis sacerdotalibus, et alia quaeque altaris utensilia, quae in gente pagana subito non posse inveniri sciebat, provida liberalitate secum fecit portari, ne sine instrumento agricola fidus in agrum domini sui exire videretur. Vestes quoque et pannos pretiosos aliaque donaria, nobilibus ac divitibus apta, evangelista simplex et prudens in viam portavit Evangelii, ne forte indigentiae causa paganis [Col. 1294A] videretur evangelizare, sed novellae plantationi sua potius conferre, quam illius appetere.«

XLI. Vix igitur aut necdum pleno finito conventu praedicto »paratis omnibus, quae ad profectionem erant necessaria, proxima die post festum S. Georgii M. quod tum 24 April. celebrabatur, salutato clero et populo suo, tanquam hoc opere viam suam sanctificaret, duas ecclesias, unam in Luchenberge, et alteram in Voliendrere consecravit. Hinc transito nemore Bohemico venit ad Cladrim coenobium Cluniacensis ordinis, ubi honorifice susceptus dedicavit ecclesiam in honore S. Nicolai.« Est hoc monasterium Kladran seu Cladrubium in districtu Pilsnensi, a Zwifaltensibus monachis tunc inhabitatum. »A Cladrim digressus pervenit Bragam, inde per Sacischam [Col. 1294B] in Albis fluminis ripa sitam ecclesiam« (Sacza est collegiata ecclesia) »ad castrum ducis Bohemici, quod Mileciam dicunt, unde a duce ipso susceptus et donis honoratus est.« Id jam Pragae factum memorat Ebho, ducemque Bohemiae Ladislaum appellat. Per Mileciam castrum P. Gelasius Dobner veterem arcem Miletium in Hradistiensi districtu intelligit [(91) 1Kb] , Burdam penitus ignorat. »Inde per aliud ejus [(92) 1Kb] castrum, Burda nomine, usque ad Nemetiam [(93) 1Kb] urbem ducis Poloniae, atque inde per tres episcopatus Poloniae, Bretzlaviensem videlicet [(94) 1Kb] et Callisensem [(95) 1Kb] et Poznanensem usque ad archiepiscopatum Gueznensem cum gaudio et pace conducti sumus:« en scriptorem itineris socium.

[Col. 1294C] XLII. Fusius dein Sefridus Ottonis et sociorum iter in Pomeraniam prosequitur. Guesnae igitur a Boleslao duce et optimatibus Poloniae solemniter excepti et per septem dies humanissime habiti, acceptis a duce praeter alia itineris necessaria interpretibus, tribus capellanis et centurione Paulitio iter Pomeraniam versus ingressi sunt. De horum adventu praemonitus dux Uratislaus, quem Worcizlaum appellat scriptor, eis ad fines suos occurrit, ac benigne exceptis ex suis ductores et ministros dedit Inde transito flumine terram Pomeraniae intrarunt, ac iter ad castrum Pirissam seu Piritseam direxerunt. Ibi post aliquam ipsis injectam moram, ingenti fructu populum in Christi fide instruunt, in dicto triduano jejunio post viginti dierum spatium, quo [Col. 1294D] inter eos demorati sunt, ad septem fere millia hominum baptizarunt. Confirmata itaque et instituta Pirissae ecclesia, legatis eos deducentibus ad ducis civitatem Caminam pervenerunt in Nativitate S. Joannis Baptistae a. 1124.

XLIII. Camini favore ducissae usus Otto cum suis magnam populi multitudinem sua praedicatione ad fidem perduxit, sacroque fonte cum duce ejusque conjuge abluit, cui etiam persuasit, ut omnes concubinas dimitteret, cujus exemplum et alii plures [Col. 1295A] secuti sunt. »Exstructa quoque illic basilica, et sanctificato altari et sanctuario, collatisque illuc per ducem praediis ac dote in sustentationem sacerdotis, pater liberalissimus, sicut omnibus in terra illa ecclesiis faciebat, libros contulit et indumenta sacerdotalia, calicem quoque argenteum cum caeteris utensilibus, deque suis sacerdotibus unum, qui populum posset instruere, eidem praefecit ecclesiae.«

XLIV. Cum Otto quinquaginta fere diebus Camini substitisset, cum suis navigio Wollinum seu Julinum re contulit, additis a duce legatis et conductoribus, qui eos sine turbis illam in urbem inducerent. Nocte igitur urbem ingressus in aedibus ducis pernoctat; postridie autem concursu civium facto, non sine capitis periculo urbe rursus excedere cogitur. [Col. 1295B] Gravius tamen in fuga periculum subiit, nam fuste percussus a barbaro e ponte in lutum dejicitur, ejusque socii, dum episcopum protegunt, fustibus quoque graviter mactantur. »Abeuntes ergo trans lacum, disjecto ponte a tergo nostro, ne iterum impetum super nos facerent, in campo inter areas et loca horreorum decumbendo respiravimus,« ut scribit Sefridus individuus sancti in hac expeditione comes, qui et testatur, Ottonem hic esse conquestum, martyrii palmam sibi a sociis fuisse ereptam. Dum autem per quindecim dies secus stagnum manerent, Julinenses nonnihil mitiores effecti episcopum honoris gratia invisere coeperunt, quos ille ad Christi fidem amplectendam amice hortabatur, injecto etiam ducis Polonorum metu. Tandem Stetinensium exemplum [Col. 1295C] secuturos se pollicentur: »hanc enim civitatem antiquissimam et nobilissimam dicebant in terra Pomeranorum matremque civitatum; et satis injustum fore, si aliquam novae religionis observantiam admitterent, quae illius auctoritate prius roborata non fuisset.«

XLV. Stetinum igitur cum suis navigio profectus Otto, sub noctem in urbem Paulitio ductus, et in aedibus ducis collocatus est. Postridie Polonorum legati causam adventus episcopi primoribus libere exponunt: qui tamen se patrias leges in gratiam Evangelii dimissuros, praefracte negarunt. Ita spe frustrati menses duos et amplius sine fructu ibi haeserunt. Tandem legatos ad ducem Polonorum decreverunt, sciscitatum, an ipsis in sterili solo [Col. 1295D] diutius remanendum esset, an vero redeundum. His et Stetinenses suos nuntios adjunxere, cum promisso, »ut si apud ducem perpetuae pacis stabilitatem obtinere, tributumque alleviare queant, his ibi coram suis et nostris legatis ex scripto firmatis, Christianis se legibus sponte inclinarent.« Atque haec quidem anno 1124 sunt acta.

Interim Otto cum suis Stetini veram fidei bis per septimanam, praelata cruce, sacerdotali cultu ornatus, publico in foro praedicabat, plebe agresti magno numero confluente. Nec id sine fructu: »duo enim pulcherrimi adolescentes,« ut scribit Sefridus, [Col. 1296A] »filii cujusdam nobilis de civitate, domum nostram frequentare, ac familiares se praebere, paulatimque de Deo nostro et de fide quaerere coeperunt.« Horum indole delectatus Otto eos in fide satis instructos baptizavit. Quod ubi rescivit illorum mater, Christianis parentibus nata, prae gaudio accurrit, et pretiosa de pelliculis chlamyde ab episcopo donata, familiares etiam et domesticos suos ad Christi fidem adduxit. Pueri autem isti neophyti elegantibus vestibus ab episcopo donati etiam aequales suos ad sanctum Ottonem et fidem alliciebant, qui turmatim baptismum receperunt. »A pueris itaque et juvenibus cana patrum prudentia se passa est erudiri, flammaque fidei paulatim progrediente concaluit civitas universa; neque jam occulte vel pauci, sed publice [Col. 1296B] et multi simul quotidie veniebant ad fidem.« Restabat adhuc amborum puerorum pater, tunc domo absens, qui hanc quidem mutationem graviter tulit, suorum tamen precibus et vicinorum exemplo motus animum et ipse mutavit.

XLVI. Rediere interim e Polonia, legati cum litteris Boleslai ducis. Has recitat Vitae scriptor apud Henr. Canisium [(96) 1Kb] in hunc modum. »Polislaus omnipotentis Dei favente clementia dux Poloniorum,« hostis omnium paganorum, genti Pomeranicae et populo Stetinensi promissa fidei sacramenta servantibus pacem firmam et longas amicitias, non servanti vero caedem et incendia et aeternas inimicitias. Si occasiones quaererem adversum vos, justa esse poterat indignatio mea, quod quasi fidei vestrae [Col. 1296C] transgressores vos retrorsum abire conspicio, et quod »dominum et patrem meum Ottonem episcopum, omni honore ac reverentia dignissimum, vita et fama in omni populo et gente praeclarum, vestrae saluti a Deo vero et nostro ministerio destinatum, sicut oportuit non suscepistis, neque hactenus secundum Dei timorem illius doctrinae obedistis.« Omnia haec vestrae valebant accusationi; sed interpellavere pro vobis responsales et mei et vestri, honorati viri ac prudentes, »praecipue autem ipse pontifex apud vos manens, evangelista vester et apostolus.« Horum ergo consilio ac petitioni acquiescere dignum judicans, servitutis ac tributi pondus, »ut jugum Christi eo alacrius suscipiatis,« hoc modo relevare decrevi. Tota terra Pomeranorum ducibus [Col. 1296D] Poloniae, quicunque sint illi, trecentas tantum argenti marcas publici ponderis annis singulis persolvant. Si bellum ingruerit ei, hoc modo eum juvabunt: novem patresfamilias decimum in expeditionem armis et impensis abunde procurabunt, et ejusdem familiae interim domi fideliter providebunt. Ista servantes, et »fidei Christianae consentientes nostram pacem porrectione pacis et manus et aeternae vitae gaudium consequemini, et in omnibus opportunitatibus vestris praesidia semper et auxilia Polonensium tanquam socii et amici experiemini.«

XLVII. His in publica concione lectis ingens in [Col. 1297A] populo laetitia oritur, qui se certatim episcopo in fide erudiendos obtulerunt. Hoc fervore utendum ratus Otto publica ad Stetinenses habita oratione illos ad fidem provocavit, atque in tantum animavit, ut, dum ipse cum suis sacerdotibus et clericis urbis fana et simulacra dirueret, ipsi quoque cives in illis demoliendis operam suam conferrent. His peractis illos in fide instruxit, ac ingenti numero baptizavit. »Ordinatis autem illic omnibus, quae rudi ecclesiae profutura credebantur, exstructaque basilica diligenti cura in medio foro Stetinensi, collatisque omnibus, quae sacerdotalis officii ratio poscebat, qui populo praeesset, sicut ubique faciebat, sacerdotem investiri curavit.« Inde postea discedens ad Gratizcenses et Lubinenses in confinio positos [Col. 1297B] pervenit, quibus fidem pariter amplexis exstructo altari et ordinatis illic sacerdotibus per Oderam fluvium prospero vento ad Julinae littora cum suis reversus est.

XLVIII. In illa civitate ab incolis ad Stetinensium exemplum meliora edoctis cum gaudio excepti brevi tempore totam fere urbem et provinciam Deo acquisierunt. »Et quia civitas haec in meditullio sita est Pomeraniae, civesque Julinenses fortes et durae cervicis sunt, cum dux Vrotizlaus et principes terrae sedem episcopatus fore censuerunt: scilicet ut gens aspera ex jugi doctoris praesentia mansuesceret, nec ad pristinos rediret errores; et quod de medio ad omnes terrae terminos chrisma et alia, quae ab episcopo accipienda sunt, facilius deportari possent. [Col. 1297C] Itaque duas illic basilicas fieri praecipiens, altaria tantum et sanctuaria sanctificavit Otto ad alia festinans. Episcopus enim, ut postea scribit Sefridus, propter festinationem de episcopatu Pomeraniae pro voto suo tunc ordinare non potuit, sed de prudentia ducis confisus, ei ex otio commisit ordinandum. At ille dux unum de capellanis suis Adalbertum nomine, quem de latere suo cum aliis duobus sacerdotibus in adjutorium concesserat episcopo, praesulatus honore in gente illa sublimavit.« Patet id quoque ex bulla Innocentii de a. 1140 [(97) 1Kb] ad hunc ipsum Albertum Pomeranorum episcopum: statuimus »ut in civitate Wollinensi in ecclesia B. Alberti episcopalis sedes perpetuis temporibus habeatur.« Et ipse [Col. 1297D] Adelbertus se primum Pomeranorum apostolum scribit in litteris a. 1153 datis [(98) 1Kb] . »Ex quo, ait, primum gens Pomeranorum devoto studio domini Bolizlai gloriosi Polonorum ducis ac praedicatione Ottonis venerandi Babenbergensis episcopi fidem Christi ac baptisma suscepit sub principe eorum Wartizlavo, communis eorumdem principum electio et domini papae Innocentii consecratio me quamvis indignum primum Pomeraniae praefecit episcopum sub apostolicae confirmationis testato.«

XLIX. Wollino seu Julina digressi novi apostoli Dordonam ibi in honorem S. crucis insignem basilicam construxerunt et baptizatis incolis Colobregam [Col. 1298A] seu Colbergam super littus maris sitam pervenerunt, ubi conversionis negotium cunctantius non nihil processit, quod civium plerique urbis maritimae negotiandi causa abessent, ac caeteri in eorum absentia nihil in religione mutandum censerent. Crebris tamen Ottonis exhortationibus moti et ipsi suscepto baptismo Ecclesiae sunt aggregati, fundato ibi pariter altari et sanctuario. Hinc unius diei itinere progressi ad Belgradiam seu Belegardiam castrum, metam ibi sacrae suae expeditionis etiam hujus loci conversione posuerunt.

Otto igitur, ut tempore paschali an. 1125 ad Ecclesiam suam Bambergensem reverti posset, antequam e Pomerania discederet, singula adhuc loca in reditu lustrare voluit, ut quae forte primo labori [Col. 1298B] defuissent secundis curis suppleret aut perficeret. Et vero maximo suo gaudio ecclesias, quas primo rudes et imperfectas reliquerat, jam interim consummatas reperit ope sacerdotum, quos ubique constituerat; quas etiam consecravit, et fidelibus recens conversis confirmationis sacramentum impertivit. Id quoque ingenti ei solatio accidit, quod plures adhuc, qui in primo ejus adventu peregre aberant, salutari unda caeteris aggregare potuerit.

L. Priusquam autem neophytis suis valediceret, quaedam disciplinae morumque capita litteris consignata reliquit, ut testatur Urspergensis ad a. 1125 ex quo illa huc apponimus, quia exinde Ecclesiae hujus temporis disciplina et gentis mores optime cognoscuntur, quae partim etiam refert Sefridus. [Col. 1298C] Itaque Pomeranis »conversis et baptizatis ecclesias construxit Otto et consecravit; et haec secundum SS. Patrum instituta eos servare docuit. Scilicet ut feria sexta abstinerent a carne et lacte more caeterorum Christianorum.« Ergo lacticinia aeque ac carnes tunc erant prohibita in diebus abstinentiae, quibus tamen Sabbatum necdum accensebatur. »Dominica die vacent ab omni opere malo, et ad ecclesiam divinum officium audituri veniant, ibique orationibus studiose insistant.« Opus malum hic tam de opere servili prohibito, quam de quocunque peccaminoso saltem publico intelligi potest. »Solemnitas Sanctorum cum vigiliis, vel secundum quod eis indicatum fuerit, cum omni diligentia observent.« [Col. 1298D] Festa ab eis observanda haec recenset Sefridus in vita, de Incarnatione, de Nativitate, Circumcisione, Apparitione, Praesentatione, Baptismate, Transfiguratione, Passione et Resurrectione atque Ascensione, de Adventu Spiritus S., de vigiliis et natalitiis apostolorum et aliorum martyrum et sanctorum. »Sacrosanctam Quadragesimam jejuniis, vigiliis, eleemosynis et orationibus diligentissime observare studeant:« quibus Sefridus etiam Quatuor Tempora addit.

Quae sequuntur, in Sefrido omissa, ritus baptismi tunc temperis usitatos concernunt. Infantes suos in Sabbato sancto Paschae et Pentecostes cum [Col. 1299A] candelis et cappa, quae dicitur vestis candida, et patrinis comitantibus ad baptismum deferant, eosque veste innocentiae indutos per singulos dies usque in octavam diem ejusdem dici Sabbati ad ecclesiam deferant, et celebrationi divini officii interesse satagant. »Hoc etiam districta redargutione prohibuit, ne filias suas necarent, quod nefas maxime inter eos vigebat:« ne etiam filios suos aut filias suas ad baptismum teneant, sed sibi patrinos quaerant, patrinis etiam fidem et amicitiam ut carnalibus parentibus servent. »Interdixit etiam, ne quis commatrem suam ducat in uxorem, neque propriam cognatam suam usque in sextam et septimam generationem.« En gradus cognationis carnalis et spiritualis. »Unusquisque contentus sit una uxore.« [Col. 1299B] Sequentia ad paganos Pomeranorum ritus spectant: »Ne sepeliant mortuos Christianos inter paganos in silvis aut in campis, sed in coemeteriis, sicut mos est omnium Christianorum. Ne fustes ad sepulcra eorum ponant. Omnem ritum et pravitatem paganam abjiciant; domos idolorum non construant; pythonyssas non adeant; sortilegi non sint.« His quaedam addit ex primitivae Ecclesiae more desumpta, eodem tamen ex fine nunc Pomeranis ad tempus inculcata, quo gentibus recens conversis per apostolos imposita, quorum adeo decretum in concilio Hierosolymitano necdum saeculo XII plene exoleverat. Sequitur enim: »Ne quid immundum comedant, non morticinum, non suffocatum, neque idolothytum, neque sanguinem animalium. Ne communicent [Col. 1299C] paganis, nec cibum aut potum cum ei aut in vasculis eorum sumant, ne in his omnibus consuetudinem paganam repetant.«

»Injunxit etiam eis, ut, dum sani sunt, veniant ad sacerdotes Ecclesiae, ut confiteantur peccata sua: in infirmitate autem sua vocent presbyteros ad se, ut confiteantur peccata sua, et corpus Domini accipiant. Instituit etiam, ut de perjuriis, de adulteriis, de homicidiis, et de caeteris criminalibus secundum canonum instituta poenitentiam agant, et in omni Christiana religione et observatione obedientes sint.« Testantur haec de usitata tum adhuc Ecclesiae circa poenitentes disciplina. Demum »mulieres post partum ad ecclesiam veniant, et benedictionem a sacerdote, sicut mos est, accipiant.« Recitat dein [Col. 1299D] Urspergensis nomina civitatum, in quibus praedicavit Otto, perperam tamen in editis expressa: Piriz, Stetin, Vulingumen, i. e. Wolin, Camin, Colberch, Belgrado, Lubingresch seu Lubin et Gresch sive Gradiz.

LI. Facile vero quis hic videt, potissima tantum ecclesiasticae disciplinae capita pro Pomeranis esse conscripta, non ipsam dogmaticam doctrinam, quam in libris ab eo haud dubie relictis legere poterant, non item priora. Doctrinam quoque de sacramentis eis valedicens sermone primum, dein et brevi scripto commendavit. Hanc refert Sefridus et ex eo [Col. 1300A] Harzheim [(99) 1Kb] , unde nos notabiliora excerpsimus. »Discessurus a vobis trado vobis, quae tradita sunt nobis a Domino, arrham fidei sanctae inter vos et Deum, septem scilicet sacramenta Ecclesiae quasi septem significativa dona Spiritus sancti, quibus intendendo in laboribus et certamine hujus vitae non deficere, sed proficere vestra possit Ecclesia, suosque defectus reficere. Videte ergo et tenete, ut sciatis diligenter enumerare quae tradimus vobis discedentes a vobis.«

Enumerat postea illa sacramenta alio nonnihil ordine, baptismum, quem »tempore opportuno, scilicet in Sabbato sancto Paschae ac Pentecostes« conferri praecipit. De sacramento confirmationis seu unctione chrismatis in fronte monet, illud »non [Col. 1300B] usque in senectam differendum« esse, »ut quidam putant, sed in ipsius adolescentiae fervore percipiendum, quia illa aetas magis obnoxia est tentationibus.« Tertio loco ponit unctionem infirmorum ab omni Christiano in agone mortis desiderandam et percipiendam. Quartum dicit sacramentum eucharistiae, ad quod sumendum frequenter missas celebrari jubet. »Oportet tamen,« addit, »et vos ipsos ter vel quater in anno, si amplius fieri non potest, et confessionem facere atque ipsi sacramento communicare.« De quinto seu poenitentia nil aliud speciale monet; »quinque autem haec sacramenta quasi generalia sunt et omni Christiano necessaria:« reliqua autem duo particularia, pro certo tantum hominum statu instituta et cuivis libera; sextum [Col. 1300C] nempe seu conjugium, ac septimum seu ordines sacri. Praeprimis hic uxorum pluralitatem genti huic usitatam prohibet. »Si quis ergo in vobis est,« inquit, »qui plures habuerit uxores ante baptismum, nunc unam de illis, quae sibi magis placet, eligat, dimissisque aliis hanc solam habeat ritu Christiano.« Ad sacramentum ordinis, »qui moribus ac scientia magis idonei sunt, invitandi potius quam trahendi.« Unde eos adhortatur, ut de liberis suis ad clericatum tradant »liberalibus studiis prius diligenter instructos,« ut ipsi per se, sicut aliae gentes, de lingua sua Latinitatis conscios possint habere clericos et sacerdotes.

Sermonem suum ita tandem concludit: »Quapropter [Col. 1300D] omni honore ac reverentia eadem sacramenta servate diligenter et veneramini: docete ea filios vestros, ut memoriter teneant et diligenter observent in omnes generationes. Ecce habetis ecclesiam, habetis sacerdotem, de his omnibus et quaecunque sunt necessaria vobis, abundantius vos instruere scientem. Ipsum ergo sicut me audietis, honorantes et amantes eum, et quaecunque vobis dixerit facientes. Et nunc ego vado, iterum cito reversurus ad vos. Valete in Domino, dilectissimi.«

LII. Igitur Otto a dilectis suis neophytis non sine lacrymis aegre avulsus, adhuc mense Februario anni 1125 in Poloniam rediit, ingenti gaudio a Boleslao [Col. 1301A] duce exceptus, atque magnifice donatus splendidissimo cum comitatu in Bohemiam reductus. Ibi Uladislaum ducem pene jam in extremis agentem reperit, eumque ad pacem cum Sobieslao fratre suo exsule et paulo post successore persuasit. Vel unicum hoc factum Ottonis reditum ad annum 1125 extra omne dubium ponit; Uladislaus enim paulo post die 12 April. hujus anni defunctus est. Otto autem omnis morae impatiens Bambergam contendit, per Cladubriam monasterium, ubi priore anno transiens ecclesiam dedicaverat, suam dioecesin ingressus. Reditum hunc paucis describit Ebbo alter ejus biographus: »tandem fines peregrinationis suae egressus« ad monasterium »Michilvet venit« feria tertia majoris hebdomadae seu d. 24 Martii, ubi [Col. 1301B] »occurrentibus sibi multis de clero et populo Bambergensi coenam Dominicam celebravit.« Ea occasione, ut videtur, eidem monasterio donationem a Carolo de Smalenohe banni obligatione stabilivit, sigillique sui impressione munivit »ipsa die, qua ipsum per se corpus illius inibi sepulturae tradidit,« ut ex ejus archivo liquet [(100) 1Kb] . Inde autem discedens »Sabbato sancto Paschae Turstatt« seu Teuerstatt S. Jacobi ecclesiam in suburbio Bambergensi »adiit, sed ea die urbem intrare distulit. Mane ergo primo resurrectionis Dominicae [(101) 1Kb] Bambergensem Ecclesiam geminata excepit laetitia tam jucunditate paschalis festi, quam etiam adventu pii Ottonis illustrata. Convenit etiam tota civitas novum nostri temporis apostolum excipiens.«---»Sic infinito [Col. 1301C] stipatus agmine processit ad ecclesiam, quibus ille verbum Dei solita eructans dulcedine, Pomeraniam Christi legibus subjugatam annuntiabat, et cunctorum affectus ad considerandam divinae pietatis gratiam accendebat.« Inter tantos tamen laetitiae applausus non deerat pio pastori commiserationis dolor de incendio, quod Bambergensis civitas in ejus absentia perpessa est a. 1124, d. 28 Aug. qua festivitas S. Hermetis M. agebatur, »cujus pretioso corpore locus ipse in primordio per fundatorem suum B Henricum nobiliter est insignitus.

LIII. Quae porro gesserit sanctus praesul post suum in dioecesin reditum, paucis recensuit Sefridus. »Omnia, quae dudum inchoaverat coenobiorum et ecclesiarum septa, quantocius consummare accelerabat, [Col. 1301D] ne si quid in his neglectum foret, subtractum de mercede sua postea doleret.« Huc spectat charta Ottonis »data et confirmata anno Dom. Incarnationis 1126, indict. XIV, [(102) 1Kb] XII Kalend. Junii, feria III, in synodo Babenbergensi in praesentia cleri et populi [(103) 1Kb] .« In illa profitetur Otto, »se cellam S. Fidis« in occidentali parte montis B. Michaelis a se constructam, cum omnibus appendiciis suis coenobio S. Michaelis donasse ea conditione, ut septem fratres [Col. 1302A] et duo conversi ex eodem coenobio ibi habitent, »qui in eadem cella quotidianas circa divinum obsequium excubias agant, et propriis utilitatibus tam foris quam intra serviant.« His etiam abbas Hermannus in circuitu Cellae triginta jugera ad faciendos hortos et pomaria contulit; uti et episcopus diversa praedia cum »hospitali S. Gertrudis« ex altera parte fluminis; quorum advocatias variis advocatis commisit, scilicet »Gebehardo comiti de Sulzbach, Bertolfo comiti de Blassenberg, Botoni comiti de Gichen, Poponi comiti, Hermanno de Bamberg, Rapotoni comiti« et aliis et quidem hoc pacto, »ut per semetipsos sine subadvocatis eas administrent, placitum vero cum colonis nequaquam ponant, nisi aut de percussura, aut de furto, aut de irrupto agrorum [Col. 1302B] limite, vel certe si adversiantur [(104) 1Kb] a praeposito vel priore. Quinque dies in anno quilibet rusticus suo operatur advocato.« Subscribuntur inter alios »Eberhardus praepositus et Egilbertus decanus.«

Henrico V imp. ad an. 1125, d. 23 Maii mortui ac Spirae sepulto, Adalbertus Moguntinus aliique episcopi ac principes datis ad Ottonem nostrum litteris illum ad curiam in festo B. Bartholomaei apud Moguntiam pro eligendo novo rege celebrandam invitarunt [(105) 1Kb] . Eum tamen electioni Lotharii regis d. 30 Aug. interfuisse haud lego. Alia adhuc ejusdem Moguntini exstat epistola [(106) 1Kb] , qua Ottonem post mortem Ruggeri Herbipolensis episcopi pro substituendo successore ad synodum invitat; id quod ad annum 1125 spec are alibi [(107) 1Kb] ostendimus: nec tamen [Col. 1302C] ibidem comparuisse videtur,

Ad quem porro annum pertineat Ottonis Halberstadiensis episcopi ad nostrum epistola [(108) 1Kb] , qua ei miserum suum statum conqueritur, ejusque auxilium implorat, haud facile statuerim. Data ea est post proximam expeditionem, in qua ob honorem regni et Ecclesiae diligentius caeteris laboraverit. Id de infausta Lotharii regis expeditione contra Sobieslaum Bohemiae ducem mense Februario a. 1126 suscepta intelligendum existimo, in qua Saxones magno numero interfuere, ut refert Annalista Saxo et annales Hildesienses. Haec itaque epistola ad eumdem annum consignanda videtur, quod etiam ejus epilogus persuadet. »Proinde rogamus, quatenus litteras vestras ad metropolitanum dirigatis, et [Col. 1302D] ut in causa nostra diligens esse velit causa vestri, efflagitetis. Rogamus quoque, ut ubicunque concilium pro hujus rei discussione convocetur, vos adesse velitis. Necdum igitur hac de causa synodus quaedam habebantur, quae primum a. 1129 Moguntiae fuit decisa, reverso jam altera vice Ottone e Pomerania.

LIV. Anxia hucusque Ottonem nostrum sollicitudo tenebat de novella sua in Pomerania plantatione. Haec eo magis necessaria erat, quod inaudierat, [Col. 1303A] Stetinenses et Julinenses sacrificulorum suorum suasu ad avitas superstitiones rediisse, Christum simul et idola colentes, quod fuse enarrat Ebbo. Secundam adeo profectionem in Pomeraniam necessariam duxit, de qua ita scribit Sefridus: »Post haec triennio domi detentus Otto, post quadriennium, quamvis multis domi teneretur negotiis, ipse tamen amore novellae coloniae suae flagrans, omnibus postpositis illam revisere aggreditur.« Dubium inde scriptoribus motum, quo anno alterum hoc in Pomeraniam iter sit institutum, plerisque in annum 1128 consentientibus. Nos annum 1127 praeferendum censemus, ducti rationibus partim in ipsa narratione occurrentibus, partim postea referendis. Triennium itaque a Sefrido memoratum de incepto tantum intelligimus, [Col. 1303B] a reditu nempe a. 1125, d. 29 April. usque ad. 31 Mart. 1127. Quadriennium vero ab incepto primo itinere d. 25 April. a. 1124 meliorem auctores conciliandi viam doctoribus relinquentes.

»Igitur electus Dei pontifex, ut scribit Ebbo, audiens inimicum bono semini zizania superseminasse, petita benedictione a domino apostolico Honorio II et serenissimo rege Lothario barbarorum fines rursum adire disposuit. Praeparatis itaque viae necessariis, pluribus etiam ministris et cooperatoribus assumptis, in Coena Domini sacratissima [(109) 1Kb] post confectionem chrismatis et missarum solemnia devote peracta, jejunus et sandaliis, sicut altari astiterat, ornatus elato crucis vexillo iter praedicationis arripuit.« Nolim hic recensere quae porro acta memorant [Col. 1303C] in hoc itinere, quod hac vice, ne Bohemiae et Poloniae ducibus denuo molestus esset, per Saxoniam et marchiam Brandenburgicam disposuit, et apud Hallam naves victualibus onerans, per Albam flumen in Havelam perlapsus Leutitiae usque littora adductus est. Ibi cuncta sua quadraginta curribus imponens Timinam, hodie Demmin, civitatem Pomeraniae transportavit. Ibi Wortislaum ducem a Luititiorum expugnatione reversum reperit, a quo pro veteri amicitia susceptus, res suas navigio impositas tridui itinere Uznoimam, nunc Ussedom praemisit, ipse pedestri itinere ducem illuc subsecutus.

LV. Hoc in loco interim sacerdotes ab Ottone prima vice relicti populum jam magna ex parte [Col. 1303D] converterant. Dux vero sancti praesulis monitu regionis totius primoribus generalem conventum ad proximam Pentecosten d. 22 Maii Uznoimam indixit, et adducto secum illuc episcopo fere omnes ad recipiendam ejus praedicationem et fidem eleganti oratione persuasit: unde etiam perorantem sibi episcopum tranquille audierunt. Laetum hujus conventus exitum ita describit Sefridus: »Quosdam jamdudum Christianos, sed errore paganismi denuo inquinatos, praesenti sermone ad compunctionem et validam cordis contritionem emollitos, cum magno fructu aspicientium per manus impositionem Ecclesiae reconciliavit; alios autem certatim se offerentes, catechizatos [Col. 1304A] ac pro tempore instructos baptizavit, et totam illam hebdomadam doctrinae sacrisque operibus instabat gaudio ingenti, adeo ut vere Spiritus sancti praesentiam illic adesse certissime constaret. Itaque concilium hoc non antea solutum est, quam principes ipsi et omnes, qui cum eis advenerant, baptismi sacramenta percepissent.«

Substitit ibi adhuc cum duce episcopus, ac duos ante se presbyteros Udalricum et Albinum praemisit Hologastum seu Wolgastum, viam Evangelio paraturos. Illuc jam in prima sua praedicatione penetrare volebat Otto, uti et in reliquas adhuc tres civitates cum vicis et insulis earum, Uznoimiam, Gozgangiam et Timinam. Wolgastum itaque venientes praedicti sacerdotes, benigne quidem a praefecti conjuge sunt [Col. 1304B] excepti, sed ab incolis mox ad necem quaesiti, quam nec effugissent, nisi superveniens dux cum episcopo tumultum sedasset, eique publice loquendi facultatem impetrasset. Erat tunc animorum mira mutatio: nam »tandiu mansit in loco illo disputans et suadens de regno Dei, quousque omnis populus fidei sacramenta percipiens fana sua destrueret, et ecclesiae sanctuarium cum altari praepararet: quod episcopus consecrans Joannem presbyterum eis ordinavit, et ut reliquam basilicae formam post suum discessum promoveret, admonuit.«

LVI. Wolgasto digressus Otto sine Wortislao duce Gozgangiam seu Gozgaviam pervenit, oppidum tunc cum castro, nunc vicum ad Panim fluvium Gutzkow nuncupatum. Incolae opera praeprimis Mizlai loci domini, [Col. 1304C] quem nuper Usedomi baptizaverat, faciles quidem aures praebuere, metuebant autem fano suo, quod insigne recens magnis sumptibus exstruxerant. Ab episcopo autem demum persuasi, ipsi suis manibus delubrum cum simulacris demoliti sunt, et paulo post baptizati. Ut vero eos de amisso fano consolaretur, basilicam ibidem construxit, et nonnihil absolutam solemni ritu dedicavit.

Interim maxima in populo fiebat perturbatio, quod Boleslaus Poloniae dux cum infesto exercitu Pomeraniae finibus immineret, eorum perfidiam et a fide defectionem graviter ulturus. Unicum hic in sancto episcopo perfugium erat, qui eorum rogatu assumptis secum clericis et gentis legatis duci obvium se dedit, eique aegre tandem persuasit, ut firmatis denuo [Col. 1304D] prioribus sacramentis et pace reddita ad sua rediret. Quo ipso magis in fide firmati sunt, et eam rursus amplectendam, quam partim abjecerant partim paganis superstitionibus vitiaverant, animati Stetinenses et Julinenses. Ad hos igitur profectus Otto, quamvis non sine magno vitae discrimine, ingenti labore, pluribus miraculis, et Witsaci civis opulenti, qui a Danis captus insigni miraculo per Ottonem liberatus fuerat, impigra apud concives opera Stetinenses primo, dein et Julinenses ad ejuratam religionem reduxit, ac semidirutam ab ipsis S. Adalberti ecclesiam suis sumptibus reparari curavit

[Col. 1305A] Quo autem tempore haec contigerint, palam fit ex narratione Sefridi de rustico divinitus punito, qui in agro cum uxore sua fruges metebat in festo Assumptionis B. Mariae, quae erat feria secunda. Hic a praetereunte Ottonis sacerdote monitus, ut cessaret, et festo honorem haberet, reposuit. »Heri propter Dominicam non licuit operari, et iterum hodie vacare debemus. Quae est haec doctrina, quae homines a rebus necessariis bonis jubet cessare? quando ergo collectas videbimus fruges nostras?« Vel sola haec nota secundae hujus Pomeranicae expeditionis epocham determinat, annum nempe 1127 quo festum Assumptionis in secunda feria evenit.

LVII. His in Pomerania pro fide gestis, etiam ad Rutheros seu Rugianos pergere constituit: quos tamen [Col. 1305B] cum sub Danorum archiepiscopi jure esse rescivit, alienae messi se immittere noluit. Domum igitur redire parabat, minis etiam ac litteris evocatus: »Lotharius« enim rex, ut scribit Ebbo, »caeterique principes diuturnam beati viri aegre ferentes absentiam, utpote qui consiliis et piis artibus prae caeteris tunc temporis regnum nobilitare consueverat, praecipiendo simul et petendo mandant, ut se quantocius expediret, et Babenbergensem Ecclesiam desiderato suo reditu recrearet.« Quinimo rex jurejurando affirmaverat, se res ejus in suum redacturum dominium, nisi quamprimum rediret [(110) 1Kb] . His minis accessere Wigandi abbatis Tharisiensis litterae [(111) 1Kb] , quibus eum summopere ad reditum hortabatur, etiam ad Ecclesiae suae damna praecavenda [Col. 1305C] necessarium, unde et illi circa festum S. Mauritii in Saxoniam usque obvius processerat.

His igitur »legationibus contraire non valens« Pomeranorum apostolus, »visitatis circa circum fidelibus et in fide confirmatis, Christo, cui crediderant, eos commendans, iter cum suis aggressus est. Cumque emenso itinere in Poloniam venisset, dux Boleslaus antiquus suae familiaritatis custos solita eum benignitate excipiens tanta mellifluae doctrinae ejus intendebat aviditate, ut evolutis octo diebus vix dilecto patri licentiam abeundi indulgeret. Tandem longo peregrinationis hujus labore consummato, in vigilia S. Thomae apostoli Otto Deo dignus episcopus et Pomeranorum apostolus Ecclesiam [Col. 1305D] suam desiderabili adventu laetificans, omni utriusque professionis et sexus plebe in unum concurrente summa cum jucunditate et spirituali gaudio pater a filiis suscipitur.« Duravit autem altera haec sacra expeditio a die 31 Martii usque ad 20 Dec. a. 1127 cui potius, ut vidimus, illiganda est, quam sequenti anno, quo plerumque domi erat.

LVIII. Ex superius citata Wigandi abbatis ad Ottonem epistola quaedam adhuc referre juvat, quae Germaniae ac praecipue dioecesis Bambergensis statum concernunt. »Nolumus vos ignorare, scribit, quia ex quo recessistis, semper imminebat nobis [Col. 1306A] dies angustiae et tribulationis. Tyrannus enim Conradus toto pene anno in castello Nurenbergensi moratus bona episcopatus sibi vicina devastavit, de redditibus vestris frumentum ex parte abstulit, censum sibi persolvi statuit, villicum de Rustall bis captivatum omnibus rebus suis dispoliavit. Insuper urbem Babenberg callida machinatione, ut fertur, apprehendere studuit; sed, Deo gratias, iniquitas ejus nequaquam praevaluit. Ego enim et Conradus custos de dispensatione nobis credita solliciti praesidia et custodes cum caeteris fidelibus vestris deputavimus, militibus prout opus erat stipendia erogavimus, reliqua omnia, quae commisistis, diligenter procuravimus.«

Conradus iste frater erat Friderici de Hohenstauffen [Col. 1306B] ducis Sueviae, qui ob matrem suam Agnetem Henrici V imp. sororem propinquius jus ad regnum se habere arbitratus, contra Lotharium regem rebellis anno 1127 regium nomen principibus quibusdam sibi faventibus assumpsit, a rege post Pentecosten in castro Nurenberg frustra obsessus, ac demum in conventu Wirceburgensi in Natali Domini a tribus archiepiscopis anathemate percussus est. Hanc sententiam Ottoni jam tum reverso Adalbertus Moguntinus per litteras indicavit [(112) 1Kb] . Quorsum autem sequentia dictae epistolae spectent, haud facile dixerim: »Inter Hermannum et Fridericum maxima guerra habetur, insidiae diversae altrinsecus tenduntur, rapinae rapinis, incendia incendiis redduntur: inter quae villa subjacens Lapidi Botonis cum ecclesia [Col. 1306C] combusta est. Fridericus quadam nocte munitionem Niestein cum militibus suis clam ingressus viriliter agere coepit. Sed qui in arce erant, missis jaculis et jactis lapidibus unum de suis occiderunt, plures vulneraverunt, sicque infecto negotio vix cum suis omnibus evasit. Praeterea per totam provinciam multa mala grassantur, rapinis, incendiis omnia vastantur.«

LIX. Ad annum 1128 pertinent litterae Conradi archiepiscopi Salisburgensis ad Ottonem episcopum et canonicos Bambergenses de eorum decano in patriarcham Aquileiensem electo, de quibus infra in Egilberto agemus. Eodem anno Lotharius rex Natalem B. Virginis Bambergae egit, ubi Scampachium [Col. 1306D] vicum a S. Henrico imperatore cum decimis et possessionibus Ecclesiae huic attributum, a se autem instauratum amplissimo firmavit privilegio, dat. XV Kal. Sept., indict. VI, anno regni sui tertio Babebergae.

Mortuo ad a. 1130 Honorio II papa in successoris electione schisma exortum est; unde Innocentius II legatos ad regem in Germaniam misit, qui ob eam causam mense Octobri concilium Herbipolim indixit, ad quod papae legati Ottonem his litteris invitarunt: »Inter principes fraternitatem vestram primam aut inter primos pro servitio Ecclesiae ad curiam festinasse [Col. 1307A] credidimus, quippe quem inter reliquos episcopos regni Teutonici mater nostra Romana Ecclesia quadam praerogativa dilexit, et tanquam specialem filium creans propriis manibus benedixit. Rogamus itaque dilectionem vestram, et in ea fide et devotione, quam matri vestrae Romanae Ecclesiae debetis, mandamus ut omni occasione et excusatione remota quantocius ad nos veniatis, et in causa Ecclesiae tanquam fidelis et catholicus nobis assistendo legationem domini papae cum litteris suis una cum aliis fratribus recipiatis et obaudiatis.«

Nec tamen ibi ab initio saltem adfuisse videtur Otto, morbo praepeditus, ut patet ex ipsius Lotharii regis ad cum litteris [(113) 1Kb] : »Propter instans et valde necessarium Ecclesiae et regni negotium Wirtzburch [Col. 1307B] gratia Spiritus sancti tractandum, de infirmitate tua, quae adventum tuum ad nos tardavit, dolemus, quia prudentiae tuae discretione ac consilio ad opus Ecclesiae et regni potissimum nunc indigemus. Verum quia virtus in infirmitate perficitur, in charitate, quam Ecclesiae, pro qua Dei gratia semper devote laborasti, debes, commonemus te et quam intime rogamus, ut si alio vehiculo non possis, navigio saltem ad nos et ad conventum venerabilium confratrum et coepiscoporum tuorum Wirtzburch una nobiscum adventum tuum desiderabilem praestolantium venire properes. Vale.« Similis fere tenoris est Conradi Salisburgensis ad eum epistola [(114) 1Kb] . »Miramur et satis dolemus vestram non adesse praesentiam, cum in hoc negotio nemo posset [Col. 1307C] nobis esse magis necessarius. Obnixe itaque dignitatem vestram monemus et rogamus ut, remota penitus omni occasione vel excusatione, adhuc tentetis venire, scientes omnes principes desiderare praesentiam vestram et exspectare.« Satis haec ostendunt, quantae auctoritatis et existimationis apud summos etiam Germaniae principes ob suam prudentiam exstiterit sanctus hic praesul.

LX. Hoc ipso anno 1130 Non. April., indict. VIII regni sui V Babenbergae ad S. Andream in rotundo sacello Lotharius rex dato diplomate vicum Staffelstein in Radenzgau turribus et moenibus cinxit, ac mercatu certisque privilegiis instructum per manus Reginbodonis comitis de Giech Ecclesiae Bambergensi [Col. 1307D] obtulit. Otto autem episcopus, teste Hofmanno, ineu te eodem anno S. Michaelis coenobium amplificare aggressus, paradisum et vicinum hospitium ad usum eorum construxit, qui illuc negotiorum causa diverterent. His sacellum B. Virginis, et oratoria S. Bartholomaei et S. Oswaldi adjunxit, quae omnia magnifice exornavit, variis paramentis sacris instruxit, locumque sibi in sepulturam elegit.

LXI. Ad annum 1131 insigne Ottonis factum legitur apud unicum continuatorem Cosmae Pragensis, [Col. 1308A] dignum proin, quod hic caeteris ejus gestis inseratur, Meinhardus Pragensis episcopus in peregrinatione Hierosolymitana absens apud Sobieslaum Bohemiae ducem conjurationis in eum conflatae reus agebatur. Hic Pragam redux et talia audiens ac veritus, ne inimicorum suorum machinationibus sede sua deturbaretur, ab Ottone, quem ex primo in Pomeraniam itinere sibi amicissimum habuit, per litteras consilium et auxilium expetiit. Praestitit Otto quod petebatur, et scripta ad eum epistola [(115) 1Kb] consilium dedit, ut se de objectis in sua Ecclesia apud ducem et principes terrae purgare satagat. Meinhardo igitur duci ad omnia judicia subeunda paratum se offerente, hujus jussu missi duo ecclesiastici viri causae arbitrium ad Adalbertum [Col. 1308B] Moguntinum et Ottonem Bambergensem detulerunt. Causa ab illis discussa, et episcopi innocentia probata, legati in Bohemiam sunt remissi, comitante eos Ottone nostro. »Ibi IV Kal. Octobris an. 1131 praesul Bambergensis et antistes Olamucensis cum septem Bohemiensibus abbatibus, astante duce Sobieslao cum populo et clero Meginardum Pragensis Ecclesiae episcopum ab omni culpa, quae sibi prius illata fuerat, per depositionem stolarum suarum expurgaverunt, profitendo videlicet, Meginardum episcopum nihil adversi duci Sobieslao cogitasse. Haec stolarum depositio solemnis ea aetate ecclesiasticorum juramenti ritus erat, quo clerus se indignum sacrorum ordinum munere, ipsisque privandum declarabat, nisi veritatem ediceret. Facile vero crediderim, [Col. 1308C] Ottoni hunc honorem delatum fuisse a duce Sobieslao, quod ejus potissimum opera cum Uladislao fratre suo reconciliatus fuerit, dum in primo suo e Pomerania reditu an. 1125 Pragam pervenerat, ut superius jam probavimus ex vitae scriptoribus, qui etsi ultimi hujus facti non meminerint, illud tamen ob scriptoris nostri sinceritatem extra dubium est [(116) 1Kb] .

LXII. Anno insequente 1132 »Locum Lancheim, ut porro refert biographus, a tribus fratribus Hermanno, Wolframmo et Gundelocho ministerialibus S. Georgii sibi suaeque ecclesiae traditum, in nomen abbatiae provexit, et beatissimae virgini Mariae dicavit, tribuens eidem loco praedia in usus fratrum [Col. 1308D] Deo inibi servientium profutura«. quae recenset et confirmat Ottonis successor Egilbertus an. 1142 [(117) 1Kb] .

Hoc item anno 1132 aliud Cisterciensium coenobium condidit in dioecesi Eichstettensi, Heilsbronn seu fons salutis dictum, cujus fundationis litteras hoc anno Bambergae datas recitat Hocker [(118) 1Kb] , unde sequentia notamus. Praedium Heilsbrunne coemit ab Adelberto comite ejusque fratre Conrado ac tribus eorum sororibus, quod per manus Adalberonis de Tagstetten Ecclesiae suae Bambergensi [Col. 1309A] obtulit, ibique in honorem B. Virginis monasterium et ecclesiam erexit atque abbatem instituit, cui per manus Wignandi de Beerbach praedium apud Adelsdorf pretio comparatum, item Witramsdorf, Erlehe, Oberendorf, Velsendorf, et Peccemannesdorf tradidit eique non alium quam Bambergensis Ecclesiae advocatum constituit. Testes erant Adelbero de Tagstetten, Adelbertus de Dachsbach, Fridericus de Hergoldispach, aliique plures; de canonicis vero Egilbertus decanus.

Annus 1133 alterius monasterii dedicatione nobilitatus est, Biburgi scilicet in Bavaria et dioecesi Ratisbonensi, de quo ita Hundius [(119) 1Kb] : »Anno 1125 Conradus. Ergo et Bertha de Birburg consilio et auxilio S. Ottonis episcopi Bambergensis« de [Col. 1309B] suo patrimonio Benedictinis viris et feminis coenobium aedificare coeperunt, et octavo anno compleverunt, hoc est anno 1133, quo etiam in die Simonis et Judae D. Otto Bambergensis episcopus et Henricus pontifex Ratisbonensis templum Biburgense consecrarunt. Innocentius II comprobavit hanc fundationem et diplomate confirmavit. »Datum, id est VII Id. Jan. an. 1139 [(120) 1Kb] , ubi testatur, religionem secundum B. Benedicti Regulam per studium atque industriam Ottonis Bambergensis episcopi« ibi institutam esse; »quascunque praeterea possessiones, quaecunque bona idem frater noster Otto episcopus praefato monasterio B. Mariae Biburgensis consensu fratrum Babenbergensium contulit illibata permaneant.« In bulla [Col. 1309C] Alexandri III an. 1177 statuitur, ut abbas »cum consilio et auxilio Babenbergensis episcopi« advocatum eligat, et inutilem removeat, adnitentibus »episcopo Babenbergensi ratione fundi,« et Ratisbonensi ratione dioecesis: quod item in diplomate Friderici I imp. an. 1177 legitur; unde monasterium hoc feudum Bambergense fuisse constat.

LXIII. Anno 1135 Lotharius imp. XVI Kal. April. celebrem Bambergae conventum egit, ubi Fridericus Sueviae dux eidem reconciliatus est [(121) 1Kb] . Ibi Caesar diploma dedit pro monasterio Mallerstorf, etiam ab Ottone Bambergensi subscriptum. Legitur illud in monumentis Boicis [(122) 1Kb] , uti et ejus confirmatio dictae fundationis an. 1129 Mallerstorf Bavariae monasterium biographi inter illa referunt, quae a S. Ottone [Col. 1309D] fundata sint aut restaurata, cujus tamen operam huic fundationi impensam in chartis saltem haud reperio. Primam huc monachorum coloniam sub primo abbate Burkardo e S. Michaelis Bambergae coenobio an. 1109 fuisse traductam, ipsi academici Boici suspicantur. Nexum autem aliquem huic monasterio cum Bambergensi Ecclesia intercessisse prodit bulla Innocentii an. 1139 d. 7 Jan. vivente adhuc Ottone data, qua Epponi abbati privilegia et possessiones suas confirmat, »salva nimirum justitia [Col. 1310A] et reverentia Bambergensis Ecclesiae; cui idem coenobium cum suis pertinentiis tuo studio ac petitione constat esse delegatum atque subjectum [(123) 1Kb] .

Hoc quoque a. 1135 ut saltem Hoffmannus asserit, Lotharius imp. Ecclesiae Babenbergensi privilegium dedit, quo regium tributum quatuor gentis Henetae seu Venetae provinciis relaxavit, et permittente Alberto Urso marchione Brandenburgensi, in cujus marchiae finibus eaedem provinciae inclusae erant, Ottoni episcopo beneficii loco attribuit; dignum existimans, ut qui in destruenda idololatria et convertenda Slavorum barbarie primus in ea vicinia laboraverat, in terris adhuc aliquem laboris fructum perciperet. Produxisset modo asserti sui tabulas. Hoc item anno Godeboldus comes de Henneberg [Col. 1310B] coenobium Vesseram ad altare B. Petri in Bamberg tradidit [(124) 1Kb] .

LXIV. Nullibi etiam reperio acta aut mentionem saltem synodi, quam solus iterum Hoffmannus ad a. 1136 recitat. »Otto frequentem omnium dioeceseos suae clericorum et provincialium conventum Babenbergam advocavit, et mentione de formando Ecclesiae et reipublicae statu illata, labentem monachorum disciplinam coercuit. Ibi sublata vetere Amorbacensium regula, rigidam et religione plenam Hirsaugiensium disciplinam in coenobio montis archangeli Michaelis instituit, et additis viginti, qui dudum ibi consederant, quinquaginta amplius monachis, et eruditione et pietate conspicuis, in communi eos vitam agere et divinis laudibus insistere [Col. 1310C] praecepit, et, ut caeteros monasteriorum suorum abbates ad pulcherrimi hujus facti imitationem accenderet, ob id eos sub divini numinis obtestatione litteris adhortatus est.« Delitescunt adhuc in scriniis haec acta, aut in eorum recensione aberravit Hoffmannus, qui ad posteriores Ottonis annos retulisse videtur, quae ad priores spectant. Ex hucusque enim dictis et suo loco dicendis colligitur, ab Ottone in potissimis suis monasteriis jam in eorum exordio nonnisi Hirsaugienses monachos esse constitutos. In coenobio quoque S. Michaelis a se reformato an. 1112 Wolframum pariter ex Hirsaugia abbatem ordinavit. Jam tum igitur Hirsaugiensis disciplina ibi fuit introducta, abrogata Amorbacensi, quam primus [Col. 1310D] ejus abbas Batto ante saeculum invexerat. Porro de collapsa celebris alias hujus monasterii disciplina regulari, circa a. 1140 ex Hirsaugia quoque restituta legendus est P. Ignatius Gropp in ejus historia [(125) 1Kb] .

LXV. Provocat dein Hoffmannus ad litteras S. Ottonis ad monasteriorum suorum abbates, quos ad regularem observantiam exhortatur. Datum istae nullum praeferunt, quod adeo aliunde eruendum est. Inscriptae sunt Wulframo abbati S. Michaelis, Wigando Tharisiensi, Baldewino Banzensi, Eggehardo [Col. 1311A] Uraugiensi, Imbriconi Michelveldensi, Walchuno de Entsdorf, Eriboni de Pruveningen, Friderico de Gengenbach, Eberhardo Scuturensi, Ottoni Steinensi, Liugero de Regenstorff, Ingramo de Arnolstein, et praepositis de Cluniken et Osterhofen [(126) 1Kb] . In vivis adeo tunc simul agebant memorati abbates, et Bambergensi Ecclesiae jam tradita eorum coenobia et ab Ottone reformata. De monte, S. Michaelis jam diximus, cujus abbas Wolframus d. 22 Oct. a. 1123 obiit, ultra quem igitur annum dictae litterae differri haud possunt; imo cum Imbrico Michelfeldensis nonnisi biennio ab a. 1119 usque 1121 praefuisse legatur, intra hos annos sunt referendae: quo tempore jam abbas erat Wigandus et Baldewinus ac Eggehardus. Difficultatem hic faciunt Eribo seu [Col. 1311B] Erbo de Priflingen et Walchunus de Ensdorf, ex quibus primus successit S. Ermenoldo a. 1121, d. 6 Jan. defuncto; alter vero juxta acta domestica primum a. 1123 e nostro D. Blasii monasterio Ensdorfium dimissus est; quod tamen prius fieri debuit, ut cum Imbricone a. 1121 mortuo notari possit. Idem de Ottone Steinensi dicendum. De Ludigero seu Luigero Regnisdorfensi supra ad a. 1121 diximus. Ingramus jam a. 1116 primus abbas in Arnoldstein ordinatus est. Fridericus in Gengenbach a. 1118 abbas factus est, quem Gallia Christiana jam a. 1120, d. 19. Oct. defunctum scribit, quod superioribus repugnat. De tempore Eberhardi Schutterani nil constat. Supersunt in dicta encyclica duae praepositurae in Osterhoven et Glunicken. De priore [Col. 1311C] tunc adhuc saecularium, ab anno autem 1127. Norbertinorum canonicorum collegio diximus supra, cui adeo post aedificatam ibi a. 1110 ab Ottone basilicam praepositum fuisse datum ex hoc loco colligitur. Glunick seu Gleinck superioris Austriae O. S. B. monasterium prope Stiram ab Arnhalmo de Glunic et Prunonio filio fundatum; ac circa 1121 Ottoni Bambergensi esse traditum, pluribus probat Aquilinus Caesar [(127) 1Kb] , ubi tamen abbas serius aliquantulum institutus fuisse videtur, cum hoc loco praepositus tantum nominetur. Notandum praeterea, nullam in hac epistola reperiri mentionem de aliis monasteriis, quae jam post primum quam secundum e Pomerania reditum adhuc exstruxit, [Col. 1311D] quae nec etiam in Callisti II bulla a. 1123 memorantur. Haud igitur multum aberravero, si hanc encyclicam ad annum 1121 revocaverim, scriptam adhuc ante dictam Callisti bullam, cum Otto non pontificiae sed episcopalis tantum suae confirmationis meminerit.

LXVI. Constitutus mortuo Lothario novus rex Conradus Ecclesiae Babenbergensi antea infestus, in proxima Pentecoste a. 1138 generalem principum curiam Bambergam indixit, ubi novus archiepiscopus [Col. 1312A] Moguntinus Adalbertus II in Sabbato Quatuor Temporum d. 28 Maii sacerdotio initiatus, et »sequenti die octavis videlicet Pentecostes ab Ottone ipsius Ecclesiae Bambergensis antistite episcopus consecratus est [(128) 1Kb] .« Eodem anno Otto ecclesiam in monasterio Vessera a se constructam d. 16 Oct. ceu Dominica dedicavit. Die autem 11 Dec. amplissimas pro monasterio Pruflingensi litteras dedit, quibus ejus fundationem, possessiones et subjectionem ad Bambergensem Ecclesiam denuo confirmavit. »Actum Babenberc anno Dom. 1138, indictione I, tertio Idus Decembris, anno Chuonradi regis tertii primo, anno vero ordinationis domini Ottonis Babenbergensis episcopi octavi XXXII scilicet a consecratione [(129) 1Kb] .«

[Col. 1312B] LXVII. Pervenimus tandem ad annum 1139, qui tot Ottonis laboribus gloriosum finem imposuit, quin tamen ab iis ante quiesceret, quam vivere cessaret. Perfecerat quidem monasteria a se hucusque sive constructa, sive alias in meliorem statum redacta. Adhuc tamen de eorum firmitate sollicitus ab Innocentio II eorum omnium confirmationem petiit, et data Laterani X Kal. Febr., indict. II seu a. 1139 bulla obtinuit [(130) 1Kb] . Quin nec his contentus monasterium Alderspacense, quod circa a. 1120, licet pauperculum canonicis regularibus tradiderat, interim tamen auctum morti jam proximus confirmavit a. 1139 [(131) 1Kb] : »Salva proprietate et jure Babenbergensis, nec non etiam debita subjectione Pataviensis Ecclesiae.«

[Col. 1312C] Eodem insuper anno, die haud notato, dedit litteras fundationis, dotationis et confirmationis pro monasterio in Ensdorf pridem a se constructo, in quibus notum facit omnibus, qualiter »in episcopio Ratisbonensi juxta Vilsam in praedio Palatini comitis Ottonis de Wittelinespach ipsius rogatu, consensu, auxilio, et consilio locum, cui Ensdorf nomen est inditum, in salvationem animarum providimus eligendum, construentes ibidem in honorem Dei omnipotentis et S. Jacobi apostoli monasterium secundum Regulam B. Benedicti degentium,« quod idem Palatinus Ecclesiae Bambergensi defendendum tradidit. Recenset deinde praedia tam a se quam a Palatino ad victum et vestitum concessa, illaque [Col. 1312D] confirmat ac libera declarat, »sicut in initio apostolica et regia auctoritate sancitum est. Anno Incarnationis Domini millesimo centesimo trigesimo nono, indict. II. Acta sunt haec anno Kuonradi III regis secundo, episcopatus vero domini Ottonis XXXII. Babenberg feliciter. Amen [(132) 1Kb] .« Ibidem etiam [(133) 1Kb] habetur Ottonis charta incerti anni, qua decimas novalium inter Pruflingenses et Ratisbonenses controversas, ne utrisque perirent, Ensdorfensibus attribuit.

[Col. 1313A] Sed hic jam meta laborum, quos si quis alius sui temporis episcopus exantlavit, sive pro convertendis gentibus, sive pro conservanda ecclesiasticae disciplinae ac fidei puritate: quem in finem tot ubique solidae doctrinae ac pietatis domicilia aut meliorem in ordinem redegit, aut immensa fere liberalitate erexit. Accedunt his praedia et possessiones, quibus propriam suam auxit ac eleemosynae, quas in pauperes liberalissime distribuit, dicere solitus, »se quanto magis in opera Dei erogaret, tanto magis quod erogaret, habere.« Praeter prudentem vero oeconomiam aliorum quoque nobilium ac divitum subsidio et opibus in pio suo proposito suffulciebatur. Hos inter praecipui erant Uratislaus Pomeraniae, Boleslaus Poloniae, et Uladislaus Bohemiae duces, [Col. 1313B] nec non Bela II Hungariae rex, amicitia eidem conjunctissimi: quorum auxilio adjutus in misericordiae operibus tantus erat, »ut sui temporis saecula hunc solum hunc unum tantae misericordiae virum« habuisse publice contestatus sit Embrico Wirceburgensis episcopus in sermone, quem in Ottonis funere Bambergae dixit: qui cum praecipuas ejus laudes atque virtutes complectatur, infra inter probationes comparebit [(134) 1Kb] .

LXVIII. Cum itaque jam ultra septuaginta aetatis annos numeraret, et Ecclesiam triginta sex annis non minore prudentia quam sanctitate administrasset, morbis et viribus corporis exhaustus, ubi »se acrius premente languore in proximo ad Dominum speraret migraturum, illud amicum sibi semper ac [Col. 1313C] solitum opus eleemosynae tantae ardentius exercuit, quanto illi constabat, quod diu haec exercere non daretur. Inde« supplici et pura confessione praemissa, »unctione sacri olei delibutus, propitiabile viaticum, corpus Domini percepit, et circumstante [Col. 1314A] illo suo semper familiari collegio virorum religiosorum tam monachorum quam clericorum, psalmis et orationibus agonem ejus devote Deo commendantium, plenam operibus bonis et eleemosynis, plenam honoris et gratiae animam exaltavit in coelum.« Diem obitus haud notat Sefridus, quem signat Ebbo: »Nocte, qua festivitas seu commemoratio S. Pauli apostoli agitur, hora diei prima pius Otto coelo reddidit animam.« Obiit ergo pridie Kal. Julii seu 30 Junii feria sexta a. 1139, qua die notatur in Necrologio S. Michaelis. Pergit Sefridus: »Per totum triduum dormitionis ejus dilecti corporis gleba per omnes ecclesias circumferebatur, jugi sacrificio indefessisque orationibus et multis eleemosynarum largitionibus beata ejus anima Deo commendata fuerat [Col. 1314B] ab omnibus. Quarto die ubi ad locum tumuli ventum est, episcopus (Wirceburgensis Embrico) commendationem celebravit, atque inter missarum solemnia ad moerentem et lugentem conversus multitudinem brevem intulit sermonem . . . . . Sic ergo finita missa, in loco, ubi cernitur, in ecclesia B. Michaelis, comitibus, marchionibus, seu aliis quibuslibet nobilibus feretrum ejus certatim gestantibus, sarcophagum levantibus, seu alia, quae ibi erant necessaria, operariorum more suis manibus devotissime agentibus, ejus corpus tumulatum est, anno Dominicae Incarnationis 1139, tertio Nonas Julii feliciter. Amen.« Cum autem hoc modo sexto demum, non quarto post obitum die sepultus fuisset, Sollerius hic pro tertio Nonas Julii legendum censet [Col. 1314C] tertio Julii. Festus Ottonis dies in Martyrologio Romano secunda Julii consignatur, Bambergae die 30 Sept. celebratur, qua sacrum ejus corpus a. 1189 in ejus canonizatione translatum est, uti infra in Ottone II dicemus.




[Col. 1313]
SANCTI OTTONIS BAMBERGENSIS EPISCOPI EPISTOLAE ET DIPLOMATA. INTERMISCENTUR VARIORUM AD IPSUM LITTERAE.
(Episcopatus Bamberg. cod. prob. p. 55.)



I. S. Ottonis Bamberg. ep. litterae ad Paschalem II PP. de sua electione. (Anno 1103.)
[Col. 1313D]

Domino suo PASCHALI sanctae et apostolicae sedis universali episcopo, OTTO Bambergensis Ecclesiae id [Col. 1314D] quod est, tam devotae quam debitae subjectionis orationes et servitium.

Quia totius ecclesiasticae dignitatis ac religionis firmamentum in Christo petra est, etc. Vide in Paschali, Patrologiae tom. CLXIII, col. 464.





Paschalis papae responsum.
[Col. 1315A]

PASCHALIS servus servorum Dei, OTTONI dilecto fratri Bambergensis Ecclesiae electo, salutem et apostolicam benedictionem.

Filius sapiens laetificat matrem. Opera tua et consilium tuum virum praeferunt sensatum. Nos igitur honorare et profectus tuos juvare congruum duximus. Nihil ergo de nostra benevolentia dubitans tuam nobis quantocius vales praesentiam exhibeto. Certi enim sumus quod divina sapientia etiam malis hominibus bene uti novit.





II. Henrici IV imp. memorabile diploma pro ecclesia Bambergensi. (Anno 1103, Jul. 15.)

[Col. 1315B] In nomine sanctae et individuae Trinitatis, HEINRICUS, divina favente clementia, tertius Romanorum imperator augustus.

In examine Dei cuncta conspicientis aequale meritum credimus fore dantis et corroborantis. Credimus etiam ad regalem nostram majestatem pertinere totius regni curas praecipueque omnium sanctarum Dei ecclesiarum commoda considerare, et omnia eisdem adversantia sub omni festinatione abolere, ne vel gravi incommoditate vilescant, vel qualibet pro nostra culpa orta occasione a pristino cultu et religione recedant, quatenus, dum hoc pro amore pariterque timore Dei fideliter peragimus, illorum qui haec pio affectu Deo [Col. 1315C] contulerunt meritis et gloriae communicemus.

Proinde omnibus in Christo fidelibus, scilicet tam futuris quam praesentibus, notum esse volumus, qualiter ob hanc spem, et ob memoriam avi nostri imperatoris Cuonradi, et aviae nostrae Giselae imperatricis augustae, nec non patris nostri imperatoris Heinrici et matris nostrae Agnetis imperatricis, ac memorandae conjugis nostrae imperatricis Berthae et praecipue ob memoriam pii Heinrici imperatoris, nostri consanguinei, fundatoris Sanctae Babenbergensis ecclesiae; praeterea per interventum dilectissimi filii nostri Heinrici V regis, consilio praecipue principum nostrorum, qui interfuerunt, Frederici Coloniensis archiepiscopi, Brunonis Treverensis archiepiscopi, Huberti Premensis archiepiscopi, Oberti [Col. 1315D] Leodiensis episcopi, Joannis Spirensis episcopi, Burchardi Monasteriensis episcopi, Utonis Hiltinisheimensis episcopi, Heinrici Boidelbrunnensis episcopi, Burchardi Trajectensis episcopi, Wttilonis Mindensis episcopi, Mazonis Virdunensis episcopi, Walcheri Cameracensis episcopi Frederici ducis Sueviae, Heinrici ducis Lotharingiae, Magni ducis Saxoniae, Heinrici marchionis de Isenburc, Utonis marchionis de Staden, praecipue caeterorum principum aliorumque fidelium nostrorum, qui aderant; pro amore etiam dilecti fidelisque nostri VII [(135) 1Kb] ejusdem Ecclesiae episcopi Otthonis, eumdem locum a divo imperatore Heinrico secundo pro sua suorumque [Col. 1316A] anima in episcopatum, divina inspirante clementia, perfecte fidei spei charitatisque devotione in honorem principis apostolorum Petri et sancti Georgii martyris sublimatum consensu fidelium nostrorum, sancimus et omnium contradictione remota regalis nostrae majestatis auctoritate corroboramus Omnes etiam res mobiles et immobiles ejusdem sanctae Dei ecclesiae, quas ipse divus imperator pro ardore coelestis patriae ibidem larga manu contulit, ea ratione confirmamus, ut fidelis noster Ottho VII ejusdem loci episcopus ejusque in perpetuum successores secura eas tranquillitate possideant, et liberam potestatem habeant, res et proprietates ejusdem ecclesiae cum consensu cleri et populi ordinare, componere, commutare et augmentare.

[Col. 1316B] Nostra quoque auctoritate sancimus ut in abbatiis, monasteriis, comitatibus, foris, mercatis, monetis, naulis, theloneis, castellis, villis, vicis, areis, servis, ancillis, tributariis, decimis, forestibus, silvis, venationibus, piscationibus, molis, molendinis, aquis aquarumque decursibus, campis, pratis, pascuis, terris cultis et incultis, libris, auro, argento, gemmis, vasis, ornamentis vel aliquibus utensilibus in cultum et religionem Dei et ibidem collatis, et in omnibus terminis et rebus ejusdem ecclesiae, ac quidquid ad praesens illuc pertinet, vel ex his amplificari potest, nulla sit infestatio tyrannorum, nulla potestas ibi per violentiam irruat, nullus ibi comes aut judex legem facere praesumat infra urbem, praeter [Col. 1316C] episcopum ejusdem loci, omnis possessio famulantium ibi Deo pro immunitate habeatur. Sit ille episcopatus liber, et ab omni extranea et iniqua securus potestate, quatenus ibidem Deo famulantes et primi constructoris memoriam celebrare, nosque fautores et corroboratores possint et velint Deo precibus suis commendare. Et ut haec nostrae auctoritatis traditio firma et inconvulsa permaneat, hoc privilegium inde conscriptum manu propria corroborantes sigilli nostri impressione jussimus insigniri.

Signum domini Heinrici tertii Romanorum imperatoris invictissimi.

Erlongus cancellarius [(136) 1Kb] vice Rothardi archicancellarii recognovi.

Datum Idus Julii anno Dominicae Incarn. 1103, [Col. 1316D] indict. XI, anno autem domini Heinrici tertii Roman., imperatoris Aug. ordinationis L, regni XLVIII, imperii vero XX, anno autem ordinationis filii ejus Heinrici IV.

Actum Leodii feliciter in nomine Domini. Amen.





III. Heinricus IV imp. S. Ottoni Bambergensi gratulatur pontificatus sui auspicia. (Circa ann. 1103.)

HENRICUS Dei gratia R. I. A. OTTONI Babenbergensis Ecclesiae episcopo, gratiam, dilectionem et omne bonum.

Perfectus amor cum utique domesticus cordis sit, [Col. 1317A] non ad oculum tantum valet, non ad oculum spectat, non pendet ex tempore, per quem absentes quanto longius separantur, tanto arctius mutua pro se sollicitudine constringuntur. Nos certe absentis tui ampliorem, quam dum adfuisti, curam gerimus, eodem quo te proveximus animo cuncta tibi prospera cupientes, adversa etsi non accidant, quia possunt accidere, verentes. Unde maximo nobis gaudio est, quod adhuc de rebus tuis optata comperimus, te videlicet ab Ecclesia tua honorifice receptum, grata omnibus responsionum habitibus et actuum temperantia placuisse, et in praestandis beneficiis necessariam laudabiliter exhibuisse cautelam.

Qua de re consulimus, hortamur et petimus ut quod facis facias, ne primitias bonae famae, si manum [Col. 1317B] remiseris, perdas, quia bona inceptio sine fine speciosi corporis instar est sine capite. Nemo te a delectu ecclesiasticae secundum justitiam utilitatis terrore detorqueat, pretio flectat, suadendi fellito melle seducat, quoniam tentatus his omnibus, si probatus fueris, facile omnia propulsabis. Si quid autem grave tuis viribus aestimabis, ad nos tibi procul dubio succursuros ex nostri deferas occasione praecepti [(137) 1Kb] .





IV. Heinricus IV imp. Bambergensi episcopo scribit de expeditione in Flandriam. (Incerti anni.)

HEINRICUS D. G. R. I. A., Babenbergensi episcopo, suo fideli charissimo, gratiam et omne bonum.

[Col. 1317C] Cum Dei providentia et magnae pietatis ejus consilio de nostro regno ubique pacificato gauderemus, advenerunt nobis nuntii ex parte G. ducis Loth, et B. Balduini comitis aliorumque fidelium nostrorum marchiae Flandrensis intimantes, eos diutius non posse sustinere molestias Roberti comitis, qui regnum nostrum invasit, et ad ignominiam omnium, qui in eo sunt, sibi nostrum Cameracensem episcopatum usurpavit. Unde, quemadmodum res hortabatur, nostros principes convocatos consuluimus, et ab eis sapienter re notata constituimus eorum consilio nos facturos expeditionem in Flandriam supra tam praesumptuosum hostem, qui noster miles debet [Col. 1317D] esse, ne diutius de imminutione et dedecore regni nostri impune superbiat. Hoc siquidem tam manifestum et tam commune regni nostri dedecus tibi fieri, si tuum honorem diligis, pensare debes corde tenus.

Ut igitur fideliter hoc facias et prudenter, rogamus te sub spe remunerationis gratissimae, et per fidelitatem, quam nobis et regno debes, monemus ut, omni occasione destructa, sicut honor est regni atque tuus, ad expeditionem venias, sciens quod in proximo festo Sanctorum Omnium Tungris juxta Leodium conveniemus, parati super Flandriam equitare. [Col. 1318A] Nec mireris mutatum esse adventum nostrum Radisponam, sicut intellexeras, quando nobiscum eras, quia hujus rei necessitas intervenit, et utiliter ad decus regni firmiter est laudata ab omnibus nostris expeditio nostra super hostes in Flandriam [(138) 1Kb] .





V. Heinricus IV imp. datis litteris S. Ottonis Bamb. auxilium contra filium implorat. (Circa an. 1104.)

HEINRICUS D. G. R. I., OTTONI Babenbergensi episcopo, suo dilecto et certo fideli gratiam et omne bonum.

Nunc imminente necessitate debet apparere qui sint fideles nobis, et ipsa evidentia rei manifestandum [Col. 1318B] est quantum nos diligant et honorem nostrum. Scias igitur quod nos usque Wirzeburc venimus cum multis militibus, et adhuc ibidem plures exspectamus, cupientes cum Dei adjutorio inimicos nostros invadere, et castrum nostrum Nurenberc, quod obsident, liberare. Quapropter tibi, sicut optimo fideli, rogando mandamus ut ad nos venire festines cum omnibus quos habere poteris, sicut tibi confidimus. Insuper etiam diligenter te rogamus ut in praesenti nostram consideres necessitatem, et A. qui nobis est necessarius, concedas beneficium quod a te postulat, animadvertens quomodo nos praesens periculum compellit multis supplicare, et eorum voluntatem faciendo ipsos in nostra fidelitate confirmare et hac ratione constrictos de his et de aliis multis [Col. 1318C] oportet nos te rogare aliter quam vellemus. Sed nos, Deo volente, si prosperitas advenerit, te et ecclesiam tuam sicut dignum est respiciemus. De hac re fac secundum quod tibi dicit N. ex nostri parte.





VI. Alia ejusdem epistola ad eumdem similis argumenti.

HENRICUS D. G. R. I. A., OTHONI Babenbergensi episcopo, gratiam et omne bonum.

Scimus quia legationibus filii nostri frequenter fatigaris, sicut nobis per tuum nuntium mandasti. Confidimus autem de tuae bonitatis fide quod nec precibus, nec minis, nec persuasionibus, nec blanditiis unquam acquiescas nostris contrarius inimicis, sed semper fideliter nobiscum permaneas. Quantascunque [Col. 1318D] autem persecutiones ab inimicis nostris sustineas, nullatenus tamen terrearis, sed certus esto quod te non deseremus sive in pace sive in periculo, et fiduciam habeas in omnipotente Domino quod nobiscum cito a praesente liberaberis periculo. Sicut ergo de te confidimus, et per nuntium tuum tibi mandavimus, ad diem et locum, quem tibi condiximus, venire non dubites. Igitur per fidem, quam nobis debes, neque precibus neque minis aliquatenus terrearis, ut ad filium nostrum transferaris, et ab omni Ecclesia atque per omnes congregationes tibi commissas orationes sine intermissione [Col. 1319A] fac fieri ad Deum pro nobis. Castrum etiam tuum ita diligenter custodiri facias, ne aliquis ex custodibus ab eo descendat. Nuntium etiam tuum ad consolandos mittas Nurenbergenses.





VII. Bambergensis Ecclesiae litterae ad Welfonem Bajoariae ducem pro liberatione episcopi sui Ottonis. (Anno 1106.)

Illustri et magnifico N. duci, humilis et luctuosus Bambergensis clerus, devotas in Christo orationes.

Quia magnificentiam vestram non magis fortitudine insignem quam clementia placabilem ex bonae opinionis vestrae odore [qui] late diffunditur [cognoscimus], contra indignissimum facinus, quod in Deum et episcopum nostrum admissum est, ut pro [Col. 1319B] indignitate rei Christianissimus animi vestri zelus insurgat, per ipsum vos Christum obsecramus. Neque enim simplici in eum genere saevitum est; cum enim et episcopo et ad sedem apostolicam religioso habitu proficiscenti sacrilegas manus injecissent, deinde ingentes pecunias, quas ad tanti itineris impensas paraverat, diripuere, nec adhuc tanta praeda contenti nunc ab eo mille manseros, id est totum episcopii patrimonium, extorquere conantur.

Quis rogo barbarus crudelius in aliquem captivum saeviret? Certe periculosus iste temporum motus hunc, quia titulum non fert, pro correctione morum et meliorando statu Ecclesiarum, ea quae usquequaque patimur actitat. Itane vero per sacrilegia et rapinas boni illi mores nobis revocantur? [Col. 1319C] Itane vero per vastationem et direptionem florentissimae ecclesiae damna ecclesiarum resarcienda sperabimus? Vestram ergo gloriosam eminentiam et pro liberatione pastoris nostri, qui innocentissimus tenetur, et pro incolumitate Ecclesiae nostrae omni genere supplicationis imploramus, ut a patronis nostris, beato videlicet Petro, Georio dignam compensationem meritorum vestrorum ante illud terribile Christi tribunal consequi mereamini.



VIII. S. Ottonis Bamberg. ep. litterae ad Paschalem II. P. pro sua ordinatione. (Anno 1106.)

Domno apostolico PASCHALI, praerogativa meritorum [Col. 1319D] et sanctitate morum Romanae sedis apice condigne sublimato, OTTO Dei gratia Babenbergensis electus, cum omni devotione orationes promptissimas et servitium tam voluntarium quam debitum.

Quia tandem, Domino miserante et ecclesiae suae navem moderante, post nubilas errorum tempestates serenae lux veritatis Occidentali refulsit Ecclesiae [(139) 1Kb] , ante omnia et super omnia desideramus scire sanctitatem tuam in omnibus nos paruisse, uti decuit, legato tuo, episcopo videlicet Constantiensi [(140) 1Kb] , et summa devotione cuncta, quae per [Col. 1320A] ipsum edocti sumus, partim exsecutos fuisse, partim si vita detur exsequi paratos. Quamobrem vestigiis pedum tuorum advoluti obnixe flagitamus, ut paternitatis tuae servum patienter audias, si quidem, mundo jam in maligno posito, cum vix cuiquam creditur homini aut loco [(141) 1Kb] , non parvae nos torquent angustiae pro ordinationis nostrae assecutione. Proinde dubius, et anxius et fluctibus curarum naufrago simillimus cum principe apostolorum, cujus vicem tenes, ad te clamo: Domine, salva me. Et ut paucis summam nostrae causae concludamus, in hac hora et potestate tenebrarum te solum respiciunt oculi nostri, tibi debitam servare obedientiam parati sumus, tecum aut consistere aut pro te in carcerem ire decrevimus.

[Col. 1320B] Auctoritati ergo tuae tota mente desideramus inniti, tu nobis manum porrige, quod nobis velis facere jube. Si mandas ut ad te veniamus, opes nostrae, licet rapina et igne sint attritae, tamen desiderio te videndi et consecrationis gratiam consequendi, cum debita servitutis nostrae benedictione [(142) 1Kb] tuae majestatis praesentabimus aspectibus. Dignentur ergo viscera pietatis tuae super hoc negotio aliquo nos rescripto certum reddere, quo et iter tutius ad te veniendi nobis praemonstretur, et benedictionem quam devoti efflagitamus a te percepturos esse significetur. Quam nimirum propterea tuae sanctitatis manu tantopere expetimus, quia metropolitanus noster [(143) 1Kb] , etsi per te habeat consecrationis gratiam, tamen quod sine lacrymis fateri nequimus, [Col. 1320C] magnam cooperatorum spiritualis doni habet injuriam [f. penuriam].





IX. Paschalis II. P. S. Ottonem Bamberg. ep. a se ordinatum Ruthardo ep. Mogunt. commendat. (Anno 1106, Maii 21.)

PASCHALIS episcopus . . . . RUTHARDO Moguntino archiepiscopo . . .

Quantum a suae institutionis exordio Babenbergensis Ecclesia sedi apostolicae familiaris exstiterit, prudentiae tuae notum esse existimamus. Congruum igitur duximus, etc. Vide in Paschali, Patrologiae t. CLXIII, col. 191.





X. Paschalis II PP. litterae ad clerum et populum Bambergensem de Ottone episcopo a se ordinato. (Anno 1106.)
[Col. 1320D]

PASCHALIS episcopus, servus servorum Dei, clero et populo Bambergensi . . .

Quanto affectionis debito Bambergensis Ecclesia ab ipso suae institutionis exordio sedi apostolicae constringatur etsi nos lateret, litterarum vestrarum significatio manifestat. Quod affectionis debitum, etc. Vide ubi supra, col. 192.



XI. S. Ottonis Bamb. ep. ad suam Ecclesiam litterae de peracta sua consecratione. (Anno 1106.)
[Col. 1321A]

OTTO Dei gratia Bambergensis episcopus, EGILBERTO [(144) 1Kb] praeposito, ADELBERTO decano, caeterisque fratribus, omne bonum.

Quantum ego novi et expertus sum charitatem vestram, scio vos jam diu exspectare eventum nostri laboris, ut de nostro successu, siquidem bene per misericordiam Dei successerit, gaudeatis. Ne ergo diutius suspensi aut dubii de nobis sitis, sed ut justum est sincerissime congratulemini, litteris istis significare vobis decrevimus quam misericorditer [Col. 1321B] Deus more suo post immensos labores et sudores plurimos nobiscum operatus sit.

In die sancto Pentecostes, qui dies ex adventu sancti Spiritus sacratus et cunctis fidelibus jure solemnis est, illo, inquam, die Deo sic ordinante in Anagnia civitate Campaniae, quae Romaniam dividit et Apuliam, episcopalis benedictionis munus quamvis indignus Domino largiente suscepi, beatissimo papa Paschali manum imponente, caeteris vero episcopis plurimis cooperantibus, clero quoque Romanae Ecclesiae, cujus magna pars ea die in eamdem civitatem convenerat, astante et consentiente. Et, quod nulli a Romano pontifice consecrato nostris temporibus contigit, sine oblatione alicujus juramenti consecratus sum. Hujus loci, hujus diei, hujus [Col. 1321C] gratuitae misericordiae Dei semper memores esse velitis cum omni gratiarum actione obnixe precamur, praecipue cum aliae complures venerandae personae de magnis rebus apud apostolicam sedem agentes infecto negotio redierunt.

Magnificate ergo Dominum mecum et exaltemus nomen ejus invicem, cui quam facile est resistere superbis, tam facile est humilibus dare gratiam. Quia vero asperum est confusis temporibus esse praepositos, curandum nobis est et omnino satagendum ut res dura fiat mercedis occasio. Dum ergo seminandi tempus est, semina bonorum operum serere non cessemus, ut majores in die messis laetitiae manipulos reportemus capiti nostro, quod est [Col. 1321D] Christus, per compagem charitatis adhaerentes, ne ab eo mundanis plus justo intenti lucris separemur, et veluti palmites de vite ejecti arescamus. Sed quia in exsequendis justitiae operibus divinae gratiae adjutorio opus est, omnipotentis Dei assiduis precibus clementiam exorate, quatenus ad haec nobis operanda et velle tribuat et posse concedat, atque in ea nos via cum fructu boni operis, quam se esse testatus est, dirigat, ut sine quo nihil possumus per ipsum implere omnia valeamus.





XII. Paschalis II PP. monasterium Weissenoense confirmat. (Anno 1109, die 14 April.)
[Col. 1322A]

PASCHALIS servus servorum Dei, dilecto filio OTBERTO ejusque successoribus regulariter substituendis in perpetuum.

Desiderium, quod ad religiosum propositum et animarum salutem pertinere monstratur, auctore Deo sine aliqua est dilatione complendum. Illustris siquidem vir Eribo cum conjuge sua Guilla, et neptis ejus Hadimuot in Babebergensi parochia in fundo proprio, qui vocatur Guizna [al. Wizenabe] ecclesiam Beati Bonifacii episcopi et martyris nomini fundaverunt, quam beato Petro apostolo et sanctae [Col. 1322B] ejus Romanae ecclesiae cum omnibus dotis sive praediis obtulerunt. Quam nos pro eorum devotione Romanae matri in filiam adoptantes universa dotis ejus tam praedia quam mancipia huic paginae diligenter annotari jubemus. Sunt igitur haec praedia die fundationis ejus a praedictis personis filiae nostrae perdonata, Guizna, Nidrendorff, Diedungesdorf, Salewenbergh, Hilteboldesdorf cum castro in eodem fundo sito, Crummenaha, Eppenruit, Suphenruit, Cretsinruit, Herbendorf. Praeterea in provincia, quae Mannua [al. Manau dicitur], Churenberch, Bocchesruit, Niwenruit, Paffenruit, Sibenlinten, Liubenstat, Rampogen, Rutenbach, Tittenwiden, Albewinesberch, Utelenhofen, Pulteshofen, Tiuskiendorf, Wolvesbach, Helehenvelt, Nerdesdorf, Moseten, Thetgingen, Husen; mancipia vero, ut [Col. 1322C] breviter perstringamus, utriusque sexus, quaecunque fundatores habuerunt, ecclesiae dabant quam fundaverunt, exceptis tribus, Wezelone, Hotescalco et Potone.

Hujus ergo loci fundationem apostolicae sedis auctoritate communimus, ut semper in jure proprio nostrae Romanae Ecclesiae sub disciplina monastici ordinis conservetur, et ex eo quotannis byzantius Lateranensi palatio persolvatur. De caetero autem constituimus, imo beatorum apostolorum auctoritate praecipimus, ut quaecunque diximus praedia, villas et mancipia seu caetera bona, quae praenominatae personae ad eumdem locum contulerunt, quaecunque etiam in futurum aut per ipsos aut per alios fideles [Col. 1322D] de ipsorum jure largiente Domino conferentur, sub monastica regula illic militantibus firma semper et integra conserventur, nullique hominum liceat ecclesiam illam temere perturbare, aut ejus possessiones auferre vel ablatas retinere, vel injuste datas suis usibus vindicare, minuere, vel temeraria vexatione fatigare, sed omnia tuta maneant et quieta, eorum pro quorum sustentatione et gubernatione concessa sunt, usibus profutura. Nullus ibi abbas qualibet subreptione seu violentia praeponatur quem non communi sensu fratres vel eorum pars consilii sanioris vel de suo, vel de alieno, si oportuerit, collegio secundum Dei timorem et beati Benedicti Regulam [Col. 1323A] elegerint. Baptismum et sepulturam eidem loco libere concedimus, ut ibi si qui tumulari voluerint, eorum devotioni et extremae voluntati, nisi forte excommunicati sint, nullus obsistat. Permittimus quoque ut communi consilio fratrum abbas advocatum, quem sibi utiliorem providerint, instituat, qui, si postmodum monasterio inutilis fuerit et fratribus gravis, alium quem voluerint praeficiant. Nulli quoque abbatum sine fratrum electione et confirmatione ibidem Deo servientium aliquam advocatiam prorsus alicui concedere liceat, ne forte locum et occasionem rapiendi quae sua non sunt laicalis persona manu importunitatis inveniat. Quod si fecerit, in virtute Dei et Domini nostri Jesu Christi et auctoritate beati Petri principis apostolorum et nostrae [Col. 1323B] excommunicationi subjaceat, graduque officii et ordinis sui dignitate in perpetuum careat. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita, si non satisfactione digna emendaverit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco justa servantibus sit pax in Domino nostro Jesu Christo, quatenus et his fructum bonae actionis percipiant, et apud justum judicem praemia aeternae pacis inveniant. Amen.

[Col. 1323C] Ego Paschalis catholicae ecelesiae episcopus, etc.

Ego Rodbertus presbyter tituli Sancti Eusebii, etc.

Data Lateranis per manum Joannis sanctae Romanae Ecclesiae diaconi cardinalis ac bibliothecarii XVIII Kl. Maii, indictione II, Incarnationis Dominicae anno 1109, pontificatus autem domini Paschalis secundi papae anno X.





XIII. [(145) 1Kb] Paschalis II PP. S. Ottoni Bamb. Ep. ejusque successoribus usum pallii et praeferendae crucis potestatem concedit. (Aprilis 15, anno 1111.)

Paschalis . . . . venerabili fratri Ottoni Babenbergensi episcopo ejusque successoribus canonice promovendis in perpetuum.

[Col. 1323D] Charitatis bonum est proprium congaudere profectibus aliorum, charitas enim non quaerit quae sua sunt. Unde et Apostolus: Tunc, ait, vivimus, si vos statis in Domino (I Thess. III); et iterum: Quae est enim nostra spes aut gaudium aut corona gloriae? nonne vos ante Dominum nostrum Jesum Christum? (I Thess. II)------Hoc igitur charitatis debito provocamur, et apostolicae sedis auctoritate compeliimur, honorem debitum fratribus exhibere, et sanctae Romanae Ecclesiae dignitatem pro suo cuique modo caeteris ecclesiis impertiri.

Idcirco venerabilis frater Otto Ecclesiae Babenbergensis [Col. 1324A] episcope, dilectioni tuae pallium ad sacra missarum solemnia celebranda concedimus, quo nimirum fraternitas tua intra ecclesiam tuam uti noverit, illis tantum diebus, quos praesens descriptio continet, videlicet die sancto Resurrectionis Dominicae et Pentecostes, item Nativitate Domini nostri Jesu Christi, et in Natalitio sanctorum apostolorum Petri et Pauli, et in solemnitate S. Dionysii martyris, anniversario etiam tuae consecrationis die et dedicationibus ecclesiarum.

Cujus nimirum pallii volumus te per omnia genium [al. gratiam] vindicare; hujus siquidem indumenti honor humilitas atque justitia est. Tota ergo mente fraternitas vestra se exhibere festinet in prosperis humilem, et in adversis, si quando eveniunt, [Col. 1324B] cum justitia erectam, amicam bonis, perversis contrariam, nullius unquam faciem contra veritatem suscipiens, nullius unquam faciem pro veritate loquentem premens, misericordiae operibus juxta virtutem substantiae insistens, et tamen insistere etiam supra virtutem cupiens, infirmis compatiens, bene valentibus congaudens, aliena damna propria deputans, de alienis gaudiis tanquam de propriis exsultans, in corrigendis vitiis pie saeviens, in fovendis virtutibus auditorum animum demulcens, in ira [al. intra] judicium sine ira tenens, in tranquillitate autem severitatis justae censuram non deserens. Haec est ergo, frater charissime, pallii accepti dignitas, quam si sollicite servaveris, quod foris accepisse ostenderis, intus habebis.

[Col. 1324C] Ad haec etiam crucis vexillum intra Babenbergensis ecclesiae parochiam ante faciem tuam portari concedimus, salva videlicet Moguntinae metropolis reverentia, ut speciali sanctae Romanae Ecclesiae dignitate praeditus, specialiter ei studeas obedientiae ac servitiis insudare. Fraternitatem tuam superna dignatio per tempora longa servet incolumem. Amen, amen.

Scriptum per manum Joannis scriniarii regionarii ac notarii sacri palatii.

Dat. Romae in insula Lycaonia per manum Joannis sanctae Romanae Ecclesiae diaconi cardinalis ac bibliothecarii, vice domni Friderici archicancellarii et Coloniensis archiepiscopi [(146) 1Kb] XVII. Kal. Maii, [Col. 1324D] indictione IIII, incarnat. Dominicae anno 1111, pontificatus autem domini Paschalis secundi papae XI, imperii vero Henrici quarti imperatoris anno primo.





XIV. Bruno Trevirensis ep. Ottonem Bambergensem evocat ad cognoscendam causam Spirensis electi. (Circa an. 1112.)

BRUNO Treverorum Dei gratia provisor indignus. O. Bambergensis Ecclesiae sancto pontifici, sincerae charitatis obsequium.

Beatitudini vestrae magna hilaritate congratulor, quoniam non absque magno sanctitatis vestrae merito [Col. 1325A] provenire [existimo], memoriam vestri dominum papam tam dulciter retinere. Cum enim domini mei regis legatione functus essem, de obedientia vestrae charitatis mecum contulit, vobisque salutem et apostolicam [benedictionem] per me mandavit. Inito autem dispensationis suae consilio nobis injunxit, ut electum Heistettensem atque Spirensem [(147) 1Kb] consecraremus, vosque in adjutorem et cooperatorem nobis vocaremus. Quia tamen de Spirensi quaedam sibi significata fuerant, praecepit ut sancto eum studio examinaremus, etsi ordine, fratrum qui adessent testimonio posset se de objectis expurgare, ad Dei honorem et Ecclesiae necessariam providentiam ipsum ordinaremus. Ex parte igitur domini papae vos moneo ut ad hoc, quia causa Dei est, ne per vos [Col. 1325B] proteletur studeatis, et a die Dominicae Resurrectionis infra XV dies ad nos Spiram veniatis.





XV. Friderici Coloniensis ep. litterae ad Ottonem Bambergensem, quem ad suas partes contra Heinricum V sollicitat. (Anno 1115.)

Domino OTTONI Bambergensis Ecclesiae venerabili episcopo Fr. Coloniensium Dei gratia id quod est in orationibus et obsequio, quidquid verae fraternitatis non otiosa efficit dilectio.

Quasdam sanctitati vestrae litteras jam antea misimus, quas si forte accepistis de tam longa responsionis vestrae dilatione non parum miramur. Ut enim longam earum sententiam breviter replicemus, summa [Col. 1325C] intentionis erat, ut prudentiam vestram ad defensionem vel saltem ad liberam deplorationem hujus, quem videtis, gravissimi sanctae Ecclesiae casus excitaremus, quem ipsum tacito desiderio vos diu intrinsecus fovisse jam olim cognovimus.

Iterum, venerande frater, iterum idem dicimus. Si zelus domus Dei, imo si veraciter amor Ecclesiae, quae domus Dei est, vos medullitus comedit, ne tantam ejus desolationem, tam crudelem haereditatis Dei direptionem et profanationem nimia patientia ulterius dissimuletis. Ecce per misericordiam Dei magnum nobis ostium apertum est, ut veritas quae diu siluit, in manifestum prodeat, ut libertas nostra diu suppressa cervicem erigat, quia pro nobis et pro seipsa jam in vocem prorupit sancta Romana [Col. 1325D] Ecclesia. Jungit se nobis Francia [(148) 1Kb] , libero, sicut audistis, ore veritatem Saxonia profitetur. Et quem, charissime frater, non moveat, quia omnis ecclesiastici vigoris auctoritas aulicis et palatinis in quaestum versa est. Synodales episcoporum conventus, annua concilia, omnes denique ecclesiastici ordinis administrationes in regalem curiam translata sunt, ut illorum marsupiis inserviant, quae spiritualiter examinari debuerant. Quid de cathedris episcopalibus dicemus, quibus regales villici praesident, quas disponunt, et de domo orationis speluncam plane latronum efficiunt. De animarum lucris nulla [Col. 1326A] penitus quaestio est, dum tantum terrenis lucris regalis fisci os insatiabile repleatur.

Hic nos, qui Ecclesiae Dei per ipsius gratiam columnae sumus, qui navem Petri per hujus saeculi procellosos fluctus gubernare debemus, hic, inquam, nos advigilare, hic clavum moderaminis firmiter tenere convenit, ne nobis segniter torpentibus, dum sine nisu moderaminis fluctuat, his et similibus impiae tyrannidis scopulis allisa convellatur, et (quod absit!) irruentium fluctuum gravitate mergatur: ne canes muti et latrare non valentes prophetae verbis arguamur (Isa. LVI), neve illud in nos conveniat: Nonne ascendistis ex adverso, ut opponeretis murum pro domo Israelis (Ezech. XIII). De nobis quidem, sancte et venerabile frater, non ex nobis, sed ex virtute [Col. 1326B] quam Deus in nobis operatur, hoc vobis fiducialiter in ipsius gratiam promittimus, quia ex hac qua coepimus veritatis libera professione, nec tribulatio nec angustia, nec mors nec vita [nos] separabit. In hoc vero, scitis, positi sumus, in hoc novum hominem induimus, ut mortificationem Jesu in corpore nostro circumferamus, ut propter ipsum in mortem tradamur, quatenus et vita Jesu in hac nostra mortali carne quandoque manifestetur.

In hac ergo tam gloriosa spe non defecimus, et de vestra constantia idem speramus et intime optamus, et quia indigne passi sitis, ut ad memoriam vestram saepe reducatis, hortamur. Nolite nos longa exspectatione ulterius suspendere, sed de vestra sententia scripto nos certificate. Salutat vos dominus Chuono [Col. 1326C] pronepos tuus episcopus [Praenestinus] et Romanae Ecclesiae legatus, qui imperatorem [Heinricum], nec non Monasteriensem episcopum [Purchardum], et Hermannum de Winceburg cum omnibus Galliae episcopis in concilio Belvacensi (6 Dec. a. 1114) excommunicavit, et hoc vobis notum fieri praecepit. Eamdem sententiam iterabit in praedictos et in omnes complices eorum in concilio Remensi, quod erit Laetare Jerusalem (28 Mart. a. 1115), cum aliis tribus episcopis noviter a Romana sede directis. Vale. [(149) 1Kb] .





XVI. Heinricus V. imp. Ottonem ad conventum Spirensem invitat. (Circa ann. 1116.)
[Col. 1326D]

HEINRICUS D. G. R. I. Aug., OTTONI Babenbergensium dilecto episcopo, gratiam abunde et omne bonum.

Roma nostri nuntii rediere, et Dei gratia ex parte maxima nobis laeta et prospera retulere. Mandant etiam nobis nostri fideles quod tempus habemus acceptabile, ut Romanae sedi et reipublicae consulamus. Quapropter necessario nostros principes convocamus, ut inde, sicuti justum est, eorum consilium et auxilium habeamus. Ad quod plurimum indigemus tuae fidei praesentia et tui consilii prudentia, [Col. 1327A] quoniam et te corde tenus diligimus, et tibi de omni honore nostro prout nobismetipsis indubitanter confidimus.

Confidenter igitur et intime rogamus tuam dilectionem, ut die Veneris post proximum festum S. Mariae venias ad nos Spiram, et ibi super his, tuo et aliorum nostrorum principum consilio, ad Dei honorem et regni et Christianae pacis statum tractabimus. Et hilariter facias hoc sciens, quod te cito dimittemus. Et [ob] hoc libenter tibi parceremus, nisi tam alti negotii nos urgeret instantia. Praeterea mandamus tibi, ut mittas pro comite N. quem tibi commisimus, et eum nobis repraesentes [(150) 1Kb] . negligentia, eadem quidem, quae et caeteris ejusdem concilii neglectoribus, vobis quoque injuncta esset [Col. 1327B] sententia, scilicet vel divini officii suspensio vel a communione corporis et sanguinis Dominici formidanda interdictio; nisi nostrae petitionis diligentia hoc praevenisset, et eximia sanctitatis vestrae reverentia, ne id fieret, apud Ecclesiam promeruisset; quibus simul concurrentibus causis et cooperantibus hoc tandem obtinuimus, ne quid severitatis vestra subiret dilectio, cujus hactenus in Ecclesia valuisset devotio. Dignum nimirum arbitratus sum, in omnibus honori vestro et reverentiae parcendum, et pro posse loco et tempori providere et consulere, cum sanctitatis vestrae dilectio beata magno se devotae charitatis nobis obligaverit munere [(151) 1Kb] .

De caetero, sicut in mandatum accepimus, denuntiamus ut ad concilium v. Kalendarum Augusti Fridislariae [Col. 1327C] a praedicto legato celebrandum indubitanter veniatis, ne et hujus mandati neglector effectus, austerioris sententiae decretum, mea petitione nil amplius praevalente, vobis indicatis. Praeterea ducem [Sueviae Fridericum] et confratrem ejus, et G. [Godefridum comitem] Palatinum et reliquos complices eorum in praedicto concilio excommunicatos noveritis. Litteras etiam nostras, rogamus ut fratribus nostris, Pragensi scilicet et Moraviensi episcopis dirigatis.





XVII. Adalberti ep. Moguntini ad Ottonem Bambergensem litterae de ejus absentia a synodo Coloniensi conquerentes. (Anno 1118.)

[Col. 1327D] Reverentissimo Bambergensium episcopo, A. Moguntinae sedis minister indignus, fraternae dilectionis et orationis inviolabile pignus.

Quod proxime dominus Praenestinus Romanae Ecclesiae legatus nobis apostolica auctoritate denuntiaverat, nostra quoque diligentia per omnia Romanae auctoritati subdita solertim impleverat, denuntians et vobis sub eadem auctoritate et nostra, uti ad concilium Coloniae celebrandum (a. 1118,) vestra veniret praesentia. Sed quia nescio qua praetermissum fuerit



XVIII. S. Ottonis Bamberg. ep. litterae fundationis pro monasterio Michelfeld. (Anno 1119, Maii 6.)
[Ex archivo monasterii. Sed apud Bruschium corruptae.]
[Col. 1328A]

In nomine sanctae et individuae Trinitatis OTTO divina favente clementia octavus sanctae Babenbergensis Ecclesiae episcopus.

Noverit Christi fidelium universitas, tam praesentis aevi quam etiam futuri, monasterium Sancti Joannis evangelistae in loco, qui dicitur Michelvelt, nostro opere, nostro studio esse constructum. Recognoscant etiam, tam praesentes quam futuri, quibus bonis ipsum locum cumulaverimus, de quibus [Col. 1328B] possessionibus fratribus illic in servitio divino excubantibus subsidia temporalis vitae procuravimus, ut dum hujus veritatis testimonium multos assertores, multos testes habuerit, quae a nostra humilitate statuta sunt, jugiter inconvulsa permaneant.

Sciant etiam omnes quod ipse locus, in quo monasterium constructum est, cum esset mansus ad jus nemoris pertinens, alio manso in Risehae [Reisach] episcopatui restitutus est. Per ambitum quidem monasterii lata spatia agrorum, pratorum, sed et nemoris partem usque ad viam meridianam, quae in transversum silvae porrecta est, et in occidentali ponte apud Seberc terminatur, ad ipsum monasterium tradidimus, et in hoc quieti monachorum consulentes. Praevidimus enim inevitabile, ut vicinorum [Col. 1328C] querulosis litibus non gravarentur, si eorum possessiones alienis possessionibus arctarentur. Praeterea de jure nemoris ad episcopatum pertinentis, volente et rogante comite Berengero [(152) 1Kb] cum conniventia primatum cleri et populi Babenbergensis Ecclesiae in usum monasterii et monachorum tanquam privilegio beneficii haec transtulimus, in praeterfluenti fluvio, qui dicitur Begenz ab ejusdem nominis villa usque ad rupem, qui dicitur Gozenstein, piscationem propriam monasterio largiti sumus. Pascua animalium infra semitam, quae a villa Begenz directa viam contingit ducentem Velden. A supradicto ponte concessione nostra libere caeduntur ligna ad aedificiorum cellaeque usum, sparsim tamen, et ubi custodes nemoris monuerint ad focum vero [Col. 1328D] ligna, quae trabilibus operibus apta non sunt, ubicunque potuerint inveniri, nisi in locis condensioribus et latibulis ferarum. Faciendis quoque alveolis apum ubique in nemore largam licentiam dedimus.

Villae autem, quas ips. monasterio contulimus, istae sunt. Ipsa villa Michelvelt, Heroltesruit, Nuseze, Ruchedorf, Widelwanch, Willeberc, item Heroitisrvit, Churbendorf ex parte, Buchenbach cum parochia, Vutenloch, Ruikersberg, Birche ex parte, [Col. 1329A] Sconenveld, Bucha ex parte, Benzenrvit, cum Risehae, Huwenstein qui et Gernotestein dicitur, Sigehartisruit, Urbach, Uveloch, Pileinstein, Luzenbuche, Ebersberg, Friderichesrvit, Perhartsruit, Sumerhawen, Namegast, Hophenahe ex parte, Franckenahe, Circhendorf ex parte, item Circhendorf ex parte, Artolfesprunnen, Hagenach, Godesendorf, Steinegewazzer ex parte, Rachenberc, Cimerberc, Igelsruit, Plez, Toberin, Junruit, Gozemarsberg, Pernhach, Grune, praedium Henphenvelt et parochiam cum fundo et omnibus pertinentiis suis, Swaigoltesruit ex parte, Otenberch, Snelharstesdorf, Welmesgeseze [(153) 1Kb] .

Delegavit autem eas super altare sancti Joannis vir illustrissimus comes Berengerus, quem ejusdem [Col. 1329B] loci advocatum constitueramus. Affuerunt autem testes horum omnium Bucco de Culmen Meinhart de Parchstein, Wignandus Udelscalch, Wirnt de Wolferingen, Wignandus de Wolfesbach, et fratres ejus Rapoto et Bruno, Merboto et Eppo de Ebermannesdorf, Rupertus de Bibra, Engelmar de Woldelspach et Alibero frater ejus, Poppo de Sconevelt, Baldewin de Restelbach, Eckenbertus de Tennelberc et fratres ejus Poppo, Reinolt, Volcholt de Gelhendorf, Hertuinc de Bernrvit, Rupertus de Stein, Marquart de Gunzendorf, Roho frater Ruperti [(154) 1Kb] .

Igitur ut haec et alia quae ipsi monasterio vel per nos collata sunt, vel postmodum a fidelibus Christi conferenda erunt, tam apostolico quam regio cum [Col. 1329C] privilegio per nostram solertiam dato rata sint, et ut si quis eorum injusta usurpatione quidquam Ecclesiae subripuerit, vel privilegia immutaverit, aeterno anathemate percutiatur, et majestatis reus habeatur, sigilli nostri impressione hanc chartam de his omnibus conscriptam signamus, ut in omne aevum statuta nostra, Domino favente, corroboremus.

Anno Dominicae Incarnationis 1119, indict. XII, II Nonas Maii, actum feliciter. Amen.



XIX. Notitia de eadem fundatione, et collatione juris parochialis.
[Ex eodem archivo.]

Noverit, tam nostrae collegium aetatis quam successio [Col. 1329D] totius posteritatis, qualiter Babenbergensis episcopus Otto coenobium Michelveldense in honore S. Joannis evangelistae fundaverit, et per varios reditus sumptibus suis quacunque quaesitos pro posse ac nosse ditaverit. Qui etiam magnae devotionis affectum eidem loco exhibere cupiens, ut ab omnibus comprovincialibus liberius frequentaretur, contulit ei confessionis, communionis, baptismi et sepulturae commoditatem secundum arbitrium abbatis, annuente Regelone parochiano Veldense.

Data in fundo ejusdem ecclesiae Michelveldensis, [Col. 1330A] praesentibus et aure tractis [(155) 1Kb] his testibus, Eberhardo praeposito et Egilberto majoris ecclesiae decano, Sefrido capellano, Regilone, parochiano de Velden, Wernhero capellano et aliis quampluribus.

Anno Dominicae Incarnationis 1120 [(156) 1Kb] , indictione XII, II Non. Maii, actum feliciter.



XX. Idem Otto parochiam Michelfeldensem erigit.
[Ex archivo monasterii.]
(Anno 1121, Nov. 6.)

Notum sit omnibus Christi fidelibus, tam praesentibus quam futu ris, quantum utilitatis omnibus conferat, qui in aedificandis monasteriis laborat. Et quia voluntatis nostrae est ut omnimodis quieti et prosperitati [Col. 1330B] Deo servientium provideamus, maxime tamen in illis locis decet nos eniti, ubi laboris nostri diligentia vel sumptuum necessaria aut praediorum subsidia constant. Inter caetera autem quoniam et Michelveldensis coenobii locus quasi quoddam insigne ad monimentum nostri laboris refulget, ob amorem ipsius quem Dominus Jesus Christus speciali praerogativa castitatis dilectionis suae praeconio fecerat dignum, eumdem locum ipsi specialiter dedicavimus. Quia autem propositi nostri est locum ipsum exaltare et amplificare in omnibus, ita videlicet, ut tam praesentibus quam supervenientibus in longinquum consulamus, ecclesiam S. Leonhardi, a quodam capellano nostro Heroldo nomine constructam ipsique monasterio adjacentem, auctoritate nostra [Col. 1330C] eidem monasterio tradidimus.

Ut autem ampliori dilectionis studio locus ipse frequentetur ab omnibus, statuimus ut omnium adjacentium villarum populi, quae et ipsius monasterii juris sunt, in eadem ecclesia omnia Christianae fidei instituta ab eo, cui permiserit abbas, accipiant. Ad majorem itaque firmitatem horum omnium, ne quis imposterum adversarius haec infringere et infirmare conetur, banno firmamus, et sigilli nostr impressione signamus. Affuerunt autem testes horum omnium Heroldus canonicus majoris ecclesiae, Wernherus de Erhinbach, Sefridus capellanus; ministeriales episcopi Ezzo de Burgelin, Stercher de Muchindorf, Eberhard de Lapide, Wolfram de Zudinruit, Hadmar de Dornhach, Heinricus de Churtinruit, [Col. 1330D] Hartwicus de Plez, Sigbot de Turndorf, Erchenbertus de Hanbach.

Anno Dominicae Incarn. 1121, indict. XIV, VIII Idus Novembris actum feliciter.





XXI. Adelberti II ep. Monguntini acres litterae ad Ottonem ob ejus absentiam a synodo. (Anno 1122.)

ADELBERTUS Dei gratia sanctae Moguntinae Ecclesiae, licet indignus et humilis, minister, OTTONI dilecto et venerabili fratri suo Babenbergensi episcopo, [Col. 1331A] fraternam in Domino dilectionem et orationes.

Fraternitatem vestram coram Deo et hominibus hactenus laudabiliter vixisse, et contra haereticos tempore hujus schismatis plurimum desudasse pro Ecclesia, nulli pene dubium est. Quanto igitur zelum vestrum erga Deum et Ecclesiam ferventiorem dudum esse cognovimus, tanto magis nunc miramur, quod tamen salva fraterna charitate dicimus, vos Deo et Ecclesiae minus devotum existere, et quodammodo refrixisse, cum jam magnum ostium nobis apertum sit recuperandae unitatis ecclesiasticae, cum jam bonum certamen nostrum Domino cooperante pervenerit ad finem, et nunc quammaxime nobis et omnibus orthodoxis summopere satagendum sit, [Col. 1331B] ut quod dudum a nobis est incohatum bene, votivum in Dei nomine sortiatur effectum.

Dilectioni vestrae pridem significavimus ut sanctae apostolicae saedis legato et fratribus nostris coepiscopis vestris, ac caeteris catholicis principibus in loco, qui dicitur Plefeld, occurrere velletis, et Wirzeburgensis episcopi [(157) 1Kb] una nobiscum interesse ordinationi. Ad quam utique prompto et alacri animo etiam non rogatus venire debueratis, non solum quia coepiscopus, sed etiam quia concivis vester est et jure propinquitatis ipsum quodammodo familiarius et specialius diligere debetis. Sed quia venire neglexistis, dominus cardinalis usque ad satisfactionem a divino officio caeteris consentientibus vos suspendere voluit. Nos autem pro singulari amore et [Col. 1331C] reverentia veriti ne quid durius contra vos diffiniri deberet, vix obtinuimus.

Nunc itaque fraternitatem vestram rogamus, et ex auctoritate domini papae et apostolicae sedis legati et nostra praecipimus, ut universali concilio in Navitate sanctae Dei Genitricis Moguntiae [(158) 1Kb] celebrando omni amputata occasione vestram exhibeatis praesentiam, ut ibi et domini papae legationem cognoscatis, et de statu Ecclesiae una nobiscum in commune consulatis. Si qui vero episcoporum huic sancto concilio interesse neglexerint, sciant se ex auctoritate domini papae et apostolicae sedis legati et totius concilii synodali sententia, qua hujusmodi praesumptores feriendi sunt modis omnibus subjacere.



XXII. S. Ottonis ep. Bamberg. charta fundationis monasterii Uraugiensis [(158*) 1Kb] . (Anno 1122.)
[Col. 1331D]

C. ego OTTO sola Dei omnipotentis gratia Sanctae Babenbergensis Ecclesiae humilis episcopus omnibus in Christo fidelibus cupio fore notum qualiter intuitu divinae contemplationis, in propitiationem peccatorum [Col. 1332A] meorum atque in memoriam Heinrici benigni quondam imperatoris cujus eleemosynae dispensatorem a Deo ordinatum me profiteor, nec non in remedium et salutem omnium successorum meorum, in loco illo, qui Uraugia nuncupatur, sancto Laurentio monasterium construere incoepi, quod, annuente divina gratia consummavi, consecravi, et in auxiliare patrocinium sanctorum dedicavi, bonis immobilibus dotavi, deinde etiam aliis emolumentis dilatavi, quosdam Deo famulantes illuc congregavi, iis etiam et eorum in divino obsequio successoribus pro perpetua sustentatione de necessariis prospexi, postmodum etiam auctoritate pontificali corroboravi.

Et quoniam anno Dominicae Incarnationis 1108 episcopatus vero nostri anno VI, accedente imprimis [Col. 1332B] cleri nostri et aliorum fidelium nostrorum consensu simul et consilio, illud aedificium inchoatum, anno quinto postmodo ad fastigia perductum, nec non in honorem sanctorum martyrum Laurentii et Georgii solemniter, ut praedicitur, dedicatum, per manum Starcheri advocati juxta decentiam ditavi, ad reliquias etiam eorumdem sanctorum martyrum quasdam ecclesiolas, villas, agros, silvas, pascua, aquas aquarumve decursus, vineas, homines, et alias prorsus omnes utilitates, quae ad praedictum castellum seu vero curtim hactenus pertinere videbantur, delegavi, quae inquam curtis quondam late celebrata, aedificiis etiam et fortaliciis sic est constructa, quod Ernustus dux Orientalis Franciae commorans in valido castello ibidem, prout ex signis apparenter adhuc cognoscitur [Col. 1332C] [(159) 1Kb] cum suis familiaribus residentiam fecerit ibidem, cujus parentela usque modo nondum defecit.

Ne igitur haec traditio unquam a successoribus nostris pro damnosa, aut ab alia qualibet persona per invidiam (quod absit!) impretiata pro iniqua quomodolibet reputari valeat, sane nos illam curtem cum praediis suis attinentibus, quorum annui proventus annuatim soli hoc tempore septem libras in reditibus exponere consueverunt, multo meliore concambio restauravimus. Siquidem castellum Albinstein cum omnibus pertinentiis suis magno labore comparatum, et curtem eidem proxime adjacentem, quae Hovestat dicitur, ecclesiae nostrae in [Col. 1332D] proprium inde contulimus et tradidimus; atque sic hoc concambium firma stipulatione, imo etiam scripti consensus apostolici et imperialis munimine fecimus corroborari. Insuper etiam propria quaedam dona de stipendio nostro comparata eidem monasterio sine contradictione cujuslibet hominis, communi suffragio juris gentium attitulante delegavimus, atque pro sustentatione hujus monasticae congregationis perpetuo servitio mancipavimus.

[Col. 1333A] Quapropter omnes nostri ordinis successores generatim et eorum quemlibet speciatim, per excelsum nomen Domini Zebaot, et per virtutem eidem sancto Petro a Deo concessam, nec non et per victoriam sanctorum Laurentii et Georgii humiliter exoramus, quatenus hnic nostrae intentioni prorsus et omnimode se conformare, et eumdem locum paterna benivolentia protegere, pauperibus etiam Christi inibi habitantibus manum auxiliarem patrocinii porrigere velint, ut in iis omnibus fructum sempiternae retributionis ex hoc opere nobiscum participare mereantur id quod tribuere dignetur, cujus regnum et majestas jugiter perennat a saeculis in saecula.

Testes hujus sunt Everhardus praepositus, Egilwardus decanus, Thammo [Thaimo] praepositus, [Col. 1333B] Udalricus custos, Dudo scholasticus, Ruschelin, Volmar, Heriman. Laici, Arnold de Cunstat et frater ejus Werenzo Ratlac et filius ejus Migger. Gundelacus de Obirsteineveld, Henricus de Weida, Adalbero de Wiselach, et alii quamplures.

Actum Babenbere anno Domini 1122, indictione XV, regnante Heinrico juniore.



XXIII. Ottonis episcopi traditio ad monasterium S. Michaelis. (Ante an. 1123.)
[Ex diplomatario monasterii.]

In nomine sanctae et individuae Trinitatis. Otto Dei gratia episcopus.

Quia facile res in oblivionem ducuntur, quorum origo nescitur, debet earum series litteris imprimi, [Col. 1333C] ne per succedentia tempora ipsarum memoria mentibus hominum possit elabi. Quapropter praesentis chartae pagina omnibus, tam praesentibus quam futuris, significare volumus qualiter praedium in Altenholfeld de manu Adeloldi Walpotonis in ditionem nostram cesserit, vel in quos usus a nobis deputatum sit, ne per ignorantiam rei gestae liceat cuiquam in posterum vel aliud hinc aestimare, vel minus forsitan utiliter aliquid inde disponere. Udalricus Walpoto cum exigentibus culpis suis anathematis vinculo innodari meruisset, in brevi exhinc sub ipsa excommunicatione praesentem vitam finivit: qui, cum adhuc viveret, cum fratre suo Adeloldo disposuerat ut de bonis suis pro remedio animae suae ad coenobium Sancti Michaelis in montem daretur praedium [Col. 1333D] Damesdorf, ubi ecclesia sita est, atque molendinum cum aliis duobus mansis in Dalenvelt, ut post obitum suum sepulturam ibidem ipse consequeretur, et fratres devotius in communicatione orationum et eleemosynarum suarum ejus memoriam haberent.

Defunctus autem cum propter excommunicationis sententiam sepeliri non permitteretur, frater ejus Adeloldus nos adiit, et accepto consilio praedium Altenholfeld libero et absoluto jure possidendum nobis tradidit, quatenus et sibi beneficium fratris eidem mortuo fratri sepulturam soluto banni vinculo impetraret. Obtinuit ergo quod voluit, sed a monasterio [Col. 1334A] Sancti Michaelis oblationem, quam frater disposuerat, subtrahere sibi retinuit. Nos autem praedium nobis traditum possessivo jure sub potestatem et dominium nostrum redegimus, et habita postmodum deliberatione ad altare Sancti Michaelis sine omni contradictione donavimus, ut lumen unum continuum perpetuo exinde habeatur ibi, ut et nobis lumen perenne Dominus cum sanctis suis concedere dignetur. Sane curam et defensionem ipsius allodii Walthero de Streitberg ea conditione commisimus, ut non advocati jure sed defensoris pietate rusticis praeemineat, nulla eos vi opprimendo aut iniqua exactione laedendo. Testes hujus rei sunt Eberhardus praepositus, Egilbertus decanus, Udalricus custos, Tuto scholasticus, Reginboto comes, Storkerus [Col. 1334B] comes, Arnoldus de Chunstatt, Ezzo de Willhalmerstorf, Billinc de Memenstorf, et alii multi.





XXIV. [(160) 1Kb] Callisti II PP. litterae ad Ottonem Bamberg. ep. quibus monasteria ab ipso constructa confirmat. (Anno 1123, April. 3.)

Callistus episcopus . . . venerabili fratri Ottoni Babenbergensi episcopo S. et A. B.

Bonis fratrum nostrorum studiis non solum favere, sed ad ea ipsorum etiam debemus animos incitare. Tuis igitur reverendissime [al. charissime] et venerabilis frater Otto Babenbergensis episcope, supplicationibus inclinati monasteria sancti Joannis Baptistae in Regnisdorf, sancti Joannis evangelistae in Michelinvelt, [Col. 1334C] Sancti Jacobi in Entisdorf, Sancti Laurentii martyris in Vrowa, Sancti Georgii martyris in Bruviningen, quae ipse propriis sumptibus construxisti, et Babenbergensi Ecclesiae conferens apostolicae sedis roborari munimine quaesivisti, in beati Petri ejusque Romanae ecclesiae protectione suscipimus contra pravorum hominum nequitiam defensanda, Statuimus enim ut possessiones, praedia et omnia bona, quae et fraternitas tua eisdem monasteriis divini amoris intuitu contulit, quaeque aliorum fidelium justa oblatione concessa sunt, aut in futurum juste legaliterve acquiri vel offerri contigerit, firma eis et illibata Domino auctore permaneant. Ordinationes sane abbatum vel monachorum suorum a catholicis episcopis dioecesanis accipiant. Rerum vero [Col. 1334D] ipsorum monasteriorum curam et administrationem in tua tuorumque successorum potestate manere censemus.

Nulli itaque hominum facultas sit eadem monasteria temere perturbare, aut eorum possessiones auferre vel ablatas retinere, minuere, vel temerariis vexationibus fatigare, sed. omnia integre conserventur eorum, pro quorum sustentatione et gubernatione concessa sunt, usibus omnimodis profutura. Si qua igitur ecclesiastica saecularisve persona etc.

Scriptum per manum Gervasii scriniarii regionarii et notarii sacri palatii.

Datum Laterani per manum Hugonis sanctae Romanae [Col. 1335A] Ecclesiae subdiaconi, III non. April, indict. I, Incarn. Dnicae an. 1123, pontificatus autem Dni Calixti sedi pp. anno quinto.



XXV. S. Ottonis Bamb. ep. epistola encyclica ad abbates et praepositos monasteriorum, quae ipse aut fundavit aut restituit, quos ad officium suum exsequendum cohortatur. (Circa an. 1123.).

Otto Dei gratia Babebergensis Ecclesiae minister humilis, venerabili fratri Wulframo abbati coenobii S. Michaelis, Wigando Tharisiensi, Baldewino Banzensi, Eggehardo Uraugiensi, Imbriconi Michelveldensi, Walchuno de Enthisdorf, Eriboni de Pruveningen, Friderico de Gengenbach, Eberhardo Scuturensi, [Col. 1335B] Ottoni Steinensi, Lingerio [seu Liugero] de Regenstorf, Ingramo de Arnolstein, praeposito de Clunicken, praeposito de Hosterhoven, et omnibus sub ipsis pie conversantibus, salutem et perseverantem in Dei voluntate famulatum.

Cum primum curae pastoralis regimem, quamvis indigni, suscepimus, monasteria Ecclesiae nostrae subdita qualiter in monastica religione disposita essent, diligenter attendimus, sed omnia a disciplinae suae rigore nimis resoluta invenimus. Quod moleste ferentes ac dispensationi nostrae incautum existimantes, diu multumque laboravimus fusis ad Deum precibus, ut per divinam providentiam, quae in sui dispositione non fallitur, hoc mutaretur in melius. Tandem Deus virtutum, cujus est totum quod est [Col. 1335C] optimum, vota respiciens humilium, in omnibus monasteriis nostris religionis praestitit augmentum, quia vos gregi suo pastores idoneos elegit, ac fratrum vestrorum numerum in sancta conversatione multiplicavit; quod in vicino S. Michaelis monte ostenditur, quia dum non plus quam viginti fratres et eosdem sub tenui disciplina invenimus, jam Deo gratias plus quam septuaginta ibi cernimus, absque his qui honeste conversantur extrinsecus. Unde nos non mediocriter laetificati omnes vos praelatos ac subditos in charitate sancta appellamus, omnium pedibus humiliati in Deo et propter Deum obsecrantes, ut digne ambuletis vocatione qua vocati estis, et religionis vestrae ac spiritualis disciplinae rigorem alii succedentes aliis haereditario jure [Col. 1335D] in longitudinem dierum conservetis.

In memoriam igitur tam salubris exhortationis addimus decretum nostrae episcopalis confirmationis dirigendum, transcribendum, relegendum singulis monasteriis; monasticae religionis spiritualem militiam Deo placitam, hominibus acceptam, celebrem angelis, terribilem hostibus, ut jam per omnia caenobia nostra sub auctoritate Spiritus sancti renovavimus, instituimus, sic deinceps integram illibatamque perseverare, sancimus atque decernimus, commendantes eam sub testimonio Christi et Ecclesiae vobis electis rectoribus ac dilectis fratribus, per [Col. 1336A] vos nihilominus commendandum omnibus vestris successoribus.

De caetero in nomine Domini vobis benedicimus; testis enim mihi est Deus quomodo cupiam omnes vos in Christi visceribus. Amen [(161) 1Kb] .





XXVI. Boleslai III Poloniae ducis litterae, quibus S. Ottonem Bamberg. ad conversionem Pomeraniae invitat. (Circa ann. 1123.)
[Anselmus Meiller in Vita S. Ottonis, p. 106.]

Domino suo et Patri amantissimo Ottoni venerabili episcopo, Bolezlaus dux Polonorum filialis obsequii humilem devotionem.

Quia in diebus juventutis tuae apud patrem meum [Col. 1336B] decentissima te honestate conversatum memini, et nunc quoque Dominus tecum est, firmans te et benedicens tibi in omnibus viis tuis, si tuae non displicet dignitati, veteres tecum renovare animo sedet amicitias, tuoque consilio simul et auxilio uti ad Dei gloriam promovendam ipsius gratia coadjuvante.

Nosti enim, ut arbitror, quomodo Pomeranorum cruda barbaries non mea quidem sed Dei virtute humiliata sociari Ecclesiae per baptismi lavacrum, seque admitti petivit. Sed ecce per triennium laboro, quod nullum episcoporum vel sacerdotum idoneorum mihique affinium ad hoc opus inducere queo. Unde quia tua sanctitas ad omne opus bonum prompta et indefessa praedicatur, rogamus, Pater amantissime, [Col. 1336C] non te pigeat, nostro comitante servitio, pro Dei gloria tuaeque beatitudinis incremento id laboris assumere. Sed et ego tuae paternitatis devotus famulus impensas omnes et socios itinerum et linguae interpretes et coadjutores presbyteros, et quaecunque necessaria fuerint, praebebo. Tu tantum, sanctissime Pater, venire dignare.





XXVII. Callixtus II PP. omnia instituta S. Ottonis confirmat. (Anno 1124, April. 13.)

Callixtus . . . venerabili fratri Ottoni Babebergensi episcopo. . . .

Sanctorum Patrum praeceptis et canonicis sanctionibus demonstratur, quod pradia et possessiones ecclesiarum, quae vota fidelium, pretia peccatorum [Col. 1336D] et pauperum patrimonia non immerito nuncupantur, vendi vel alienari non debeant. Quae enim divinae majestatis obsequio et coelestium secretorum usui sunt dicata, non decet in alienum jus redigi et in alterius servitii formam transmutare. Nempe ut beati Symmachi verbis loquamur, possessiones, quas unusquisque Ecclesiae proprio dedit aut reliquit arbitrio, alienari quibuslibet titulis aut distractionibus vel sub quocunque argumento non patimur.

Ea propter nos tuis justis postulationibus annuentes, mansos, qui episcopalis mensae tuae servitio [Col. 1337A] dediti sunt, in eodem statu, in quo bene a te dispositi cognoscuntur, futuris temporibus permanere praesentis scripti nostri confirmatione sancimus, statuentes ut nulli successorum tuorum vel alicui hominum liceat eos vendere, sive in laicorum beneficium tradere, aut in usus alios commutare; sed sicut a te dispositum est, de unoquoque praedictorum mansorum denarius unus annis singulis Babebergensi Ecclesiae pro anima imperatoris Henrici fundatoris ejus ad concinnanda luminaria conferatur. Abbatias vero et regulares canonias per industriam tuam in religionis ordine stabilitas, et alia a te recte constituta nulli hominum facultas sit in posterum immutare. Si quis autem contra hanc nostram confirmationem venire temerario ausu praesumpserit, [Col. 1337B] excommunicationis vinculo subjaceat.

Data Laterani Idib. Aprilis, indictione secunda.



XXVIII. [(161*) 1Kb] Narratio de S. Ottonis Bamb. ep. apostolatu in Pomerania. (Anno 1124.)

Anno Dominicae Incarnationis millesimo centesimo vicesimo quarto, indictione secunda, Callixto papa secundo Romanae sedi praesidente, Otto Dei gratia Babenbergensis Ecclesiae octavus episcopus, igne divini amoris succensus, et praedicti apostolici auctoritate assensuque roboratus partes Pommeranorum paganorum cum quibusdam civitatibus terrae Lutitiae aggressus est, ut eos ab errore gentilitatis revocaret, et ad viam veritatis agnitionemque Christi [Col. 1337C] filii Dei perduceret, quibus Domino opitulante conversis et baptizatis ecclesias construxit et consecravit.

Deinde juxta SS. Patrum instituta haec eos servare docuit, scilicet, ut sexta feria abstineant a carne et lacte more Christianorum, Dominico die vacent ab omni opere malo, et ad ecclesiam divinum officium audituri veniant, ibique orationibus studiosi insistant, solemnitates Sanctorum cum vigiliis secundum quod eis indicatum fuerit omni diligentia observent, sacrosanctam Quadragesimam jejuniis, vigiliis, eleemosynis et orationibus diligentissime observare studeant, infantes suos in sancto Sabbato Paschae et Pentecostes cum candelis et cappa, quae [Col. 1337D] dicitur vestis candida, et patrinis comitantibus ad baptismum deferant, eosque veste innocentiae indutos per singulos dies usque in diem octavam ejusdem Sabbati ad ecclesiam deferant, et celebrationi divini officii interesse satagant.

Hoc etiam districta redargutione prohibuit ne filias suas necarent, nam hoc nefas maxime inter eos vigebat, ne etiam filios suos aut filias ad baptismum teneant, sed sibi patrinos quaerant, patrinis etiam fidem et amicitiam ut carnalibus parentibus servent. Interdixit etiam ne quis commatrem suam ducat in uxorem, neque propriam cognatam suam [Col. 1338A] usque in sextam et septimam generationem, et unusquisque contentus sit una uxore, ne sepeliant mortuos Christianos inter paganos in silvis aut in campis, sed in coemeteriis, sicut mos est omnium Christianorum, ne fustes ad eorum sepulcra ponant, omnem ritum et pravitatem paganismi abjiciant, domos idolorum non construant, pythonissas non adeant, sortilegi non sint, ne quid etiam immundum comedant, non morticinum, non suffocatum, non idolothytum, neque sanguinem animalium; ne communicent paganis, ne cibum aut potum cum eis aut in vasculis eorum sumant, ne in his omnibus consuetudinem paganismi repetant.

Injunxit etiam eis ut dum sani sint, veniant ad sacerdotes Ecclesiae, et confiteantur peccata sua; [Col. 1338B] in infirmitate autem vocent ad se presbyteros, ac pura confessione expiati corpus Domini accipiant. Instituit etiam ut de perjuriis, de adulteriis, de homicidiis et caeteris de criminalibus secundum canonica instituta poenitentiam agant, et in omni Christiana religione et observatione obedientes sint, et ut mulieres post partum ad ecclesiam veniant, et benedictionem a sacerdote, ut mos est, accipiant.



XXIX. S. Otto confirmat donationem Michelfeldensi coenobio factam. (Anno 1125, Martio.)
[Ex archivo monasterii.]

Notum sit omnibus scire volentibus, qualiter Karolus de Smalenahe super altare Sancti Joannis [Col. 1338C] evangelistae Michelfeldensi coenobio mansum cum molendino in quodam municipio See nuncupato, quod allodium, quia ipse primus inter laicos hunc locum dotavit, sibique sepulturam inibi procuravit, banni obligatione Otto episcopus Bambergensis eidem coenobio stabilivit, sigillique sui impressione munivit ipsa die qua ipsum per se corpus illius inibi sepulturae tradidit [(162) 1Kb] . Hujus rei testes sunt Ezzo de Burgeline, Starcher de Mutechendorf, Wolfram de Zudenruit, Hademar de Dornbach, Sigeboto de Turndorf, Erchenbrecht de Hannebach, Gelphrad de Chungesteine.



XXX. Litterae quorumdam episcoporum et principum, quibus S. Ottonem ad novum regem Heinrico substituendum invitant. (Anno 1125.)
[Col. 1338D]

Adalbertus Moguntinus, Fridericus Coloniensis, Udalricus Constantiensis, Bucco Wormatiensis, Arnoldus Spirensis per Dei misericordiam archiepiscopi et episcopi; Udalricus Fuldensis abbas; Henricus quoque dux [Bavariae], Fridericus dux [Sueviae], Godefridus Palatinus comes, Berengerus comes de Sulzbach, et caeteri utriusque professionis principes, qui exsequiis imperatoris intererant, venerabili fratri Ottoni episcopo, hinc fraternas in Christo [Col. 1339A] orationes, inde fidelissimum devotae servitutis obsequium.

Postquam domnus imperator viam universae carnis ingressus est, et nos exsequias ejus cum justa devotione et reverentia complevimus, ipse ordo rei et temporis qualitas exigere videbatur ut de statu et pace regni aliquid conferremus, si non abesset praesentiae vestrae consilium et aliorum principum, tanto negotio utile et pernecessarium. Quam exspectare quia grave erat et difficile, sedit omnium nostrum sententia, si vestrae tantum non displicet concordiae, curiam in festo beati Bartholomaei apud Moguntiam celebrare, et ibidem convenientibus principibus de statu et successore regni ac negotiis necessariis, prout Spiritus sanctus aspiraverit, ordinare [Col. 1339B] [(163) 1Kb] .

Nullum tamen praejudicium deliberationi et voluntati vestrae facientes, nihil nobis singulare ac privatum in hac re usurpamus, quin potius discretioni vestrae hoc apprime intimatum esse cupimus, quatenus memor oppressionis, qua Ecclesia cum universo regno usque modo laboravit, dispositionis divinae providentiam invocetis, ut in substitutione alterius personae sic Ecclesiae suae et regno provideat, quod tanto servitutis jugo amodo careat, et suis legibus uti liceat, nosque omnes cum subjecta plebe temporali perfruamur tranquillitate. Contestamur etiam dilectionem vestram, ut pacem credito vobis coelitus populo infra praescriptum curiae terminum et ultra ad quatuor hebdomades ordinetis, [Col. 1339C] quatenus omnibus tutior fiat concursus ac reditus, et ut curialiter, more videlicet antiquorum principum, cum propria impensa neminem pauperum laedentes conveniatis.





XXXI. Adalberti Moguntini litterae, quibus Ottonem Bamb. ad synodum vocat. (Circa an. 1125.)

ADELBERTUS sanctae Moguntinae ecclesiae humilis minister et apostolicae sedis legatus, venerabili et in Christo dilecto fratri et coepiscopo, domno OTTONI, salutem et obsequium fraternae dilectionis.

Tribulationes et destructiones Herbipolensis Ecclesiae quae et quantae sint, quandiu duraverint, jam dudum discretioni vestrae innotuit, quae usque adeo [Col. 1339D] multiplicatae sunt, nisi in brevi eis provideat omnipotens et misericors Dominus, quod in proximo Ecclesia illa omnimodis annihilabitur. Unde si facultas suppeteret, vestrae fraternitatis praesentiam et [Col. 1340A] consilium potissimum desideraremus convenire, et de ipsius reformanda pace et religione, quantum divina misericordia concedet, sollicitius pertractare.

Siquidem fratrum, qui nobiscum sunt, et quos praesentialiter vel per litteras nostras convenire potuimus, tale est consilium. Quoniam venerabilis frater et coepiscopus noster Rogerus [(164) 1Kb] viam universae carnis ingressus est, in hoc Ecclesiae illi provideamus, ut promovendo fratrem illum Gebehardum dispersa illius Ecclesiae dispensatorie potius recolligamus, quam alium super imponendo graviter quidem dispersa funditus exstirpare permittamus.

Quocirca fraterna vos commonemus charitate, ut praesentiam vestram conventui fratrum nostrorum, [Col. 1340B] quos in idipsum convocavimus, in proximo festo B. Lucae [(165) 1Kb] velitis repraesentare, vel si id minime valueritis, adimplere consilio quod Spiritus sanctus vobis dictaverit, consensus vestri litteras non differatis transmittere. Valete, et in orationibus vestris nostri memoriam facite [(166) 1Kb] .



XXXII. Ottonis ep. Bamberg. litterae de restauratione monasterii Banthensis. (Anno 1127.)
[Ex archivo Banth. et Vinar.]

C. In nomine sanctae et individuae Trinitatis, Otto humilis sanctae Babenbergensis Ecclesiae episcopus octavus. Quia summus et essentialiter bonus pastor curam sancti ovilis sui committere dignatus [Col. 1340C] est humilitati nostrae, pervigili corde debemus amare, fovere et augere profectum spiritualis vitae, et in hoc ipsum vota fidelium verbo et exemplo informare et adjuvare. Ecclesiam igitur monasticae professionis, quam in Bantzensi castro fundavit et aedificavit felicis memoriae Alberad comitissa [(167) 1Kb] pro redemptione animae suae et omnium suorum, et domino meo beato Petro in hoc Babenbergensi loco cum omnibus praediis suis per manum mundiburdi sui Hermanni marchionis delegavit, negligentia praelatorum suorum spiritualibus et temporalibus bonis desolatam paterna gratia respeximus, eamque innovare et in ecclesiasticum statum erigere omnimodis intendimus. Et ne in vacuum [Col. 1340D] denuo curreret intentio bonae voluntatis nostrae, Baldewinum virum probabilem et omnibus bonis convenientem abbatem inibi ordinavimus, adjunctis ei viris fidelibus et religiosis. Ipsam vero ecclesiam anno Dominicae Incarnationis millesimo centesimo [Col. 1341A] decimo quarto, indictione septima, undecimo Kalendas Octobris solemniter dedicavimus in honore beati Petri principis apostolorum et magni pretiosique martyris Dionysii.

Ipsa die secundum tenorem testamenti sui et fidem antiquae traditionis, consilio et testimonio piorum et ministerialium nostrorum, eidem Ecclesiae omnia bona sua computavimus, assignavimus et confirmavimus, videlicet Muggeburg cum omnibus pertinentiis suis, mobilibus et immobilibus, villis, pratis, silvis, pascuis, viis et inviis, exitibus et reditibus, et totum Bantzgowe quod inter Itesam et Moyam situm est, cum villis, silvis et terminis suis, exceptis praediis et beneficiis ministerialium, et excepto monte Stekkiltze et praedio Grodeze cum pertinentiis suis, [Col. 1341B] et foresto Bantzensi, in quo tamen habet abbas ejusdem loci caedendi et pascendi liberam facultatem. Quaecunque igitur bona ipsius ecclesiae infra terminos Muggeburgensis praedii vel in aliqua parte possessionis ejus injustis beneficiis, imo praedatoriis permissionibus aliqua occasione vel ingenio a ministerialibus nostris vel ab aliis hominibus usurpata et distracta fuerunt, solerti cura et frequentibus expensis ei recognosci et restitui effecimus, omnemque possessionem ejus vel in locis descriptis vel in Volckaba et in Cloden, vel ubicunque sitam, utpote sortem Domini, divino banno ab aliorum invasione munivimus.

Succedente quoque tempore considerantes, praefatum [Col. 1341C] montem Stekkiltze importunis et malis hominibus in praesidium vesaniae suae congruentem, prospicientes futurae securitati sub privilegio et testibus idoneis ipsi ecclesiae in perpetuam possessionem redonavimus anno Dominicae Incarnationis millesimo centesimo vigesimo septimo, indictione quinta, regnante gloriosissimo imperatore Lothario. Hujus rei testes sunt Eberhardus praepositus major, Egilbertus decanus, Tuto magister scholarum, Eberhardus, Uodalricus, Reginboto comes, Stercker comes, Babo, Thiemo, Arnolt, Starker, Luipolt, Liupolt et alii multi de clero et populo. Hoc autem pactum cum abbate stabiliter inivimus, ut neque per eum neque per aliquem successorum ejus venditione, concambio vel beneficio in aliam transeat [Col. 1341D] personam. Ipsi quoque et successoribus ejus auctoritate Dei et nostra hoc mandatum et consilium dedimus, ut de praediis in praesentiarum habitis, vel in futuro ex oblatione fidelium vel aliquo eventu acquirendis nulli beneficium concedatur, nisi ratione majoris emolumenti, praeter haereditaria beneficia fidelium suorum, quae etiam pro opportunitate personae et temporis redimere et expedire laborent.

His ita compositis cum eadem plantatio fidelium Christi nostra opera et industria abbatis sui divinis et humanis proficeret incrementis, annua advocatorum servitia, quae ex paterna haereditate illis statuta dicebantur de fratrum cellario, non sine magno familiaris rei detrimento persolvebantur. Quapropter [Col. 1342A] petente ipso venerabili abbate a comite Rapotone, qui eo tempore advocatus ejus erat, hoc obtinuimus, ut omne jus suum, quod sibi de ipsa abbatia deberi affirmabat, in manus nostras remitteret, et hoc ei in stabile beneficium concessimus, ut annuatim duo talenta ab ejusdem loci abbate pro debito totius servitii ipsi ejusque haeredibus persolvantur. Haec omnia successoribus et filiis nostris in perpetuum memoriale insinuamus et commendamus, ut sciant et recogitent quod pro fide et merito fundatorum suorum exemplo nostrae humilitatis Bantzensi Ecclesiae debeant prodesse et praeesse speciali gratia, salvo privilegio libertatis ejus in canonica electione praelati sui.

Et ut haec omnia rata et inviolata permaneant, et [Col. 1342B] ea nemo temerarius infringat, chartam hanc inde jussimus conscribi et sigillo nostro reborari, anathematizantes et banno episcopali obligantes omnes qui in ea traditorum vel confirmatorum violatores exstiterint. Conventionis autem nostrae cum advocato hi testes sunt, Egilbertus decanus, Tuto magister scholarum, Uodalricus custos, Gerunck decanus de Tuirstat, Stercker comes, Reginboto comes, Helmrich, Adelbero, Poppo, Diepolt, Arnolt, Rinmunt, Gotefrit, et alii multi de clero et populo Babenbergensi.





XXXIII. Wigandi Tharisiensis abbatis litterae, quibus S. Ottonem ad reditum e Pomerania hortatur. (Anno 1127.)

[Col. 1342C] Domino et Patri charissimo pio Ottoni, episcopo ac gentis Pomeraniae apostolo, Wigandus Tharisiensis coenobii provisor indignus, dignum in omnibus servitium et orationum spirituale debitum.

Benedictus Deus, Pater misericordiarum, Pater luminum, qui ex utero formans vos servum sibi dedit in lucem gentium, ut salus ejus in extremis terrae per vos annuntiaretur, ac lumine fidei tenebrosa gentilium corda irradiarentur. Unde mater Ecclesia novo filiorum augmento digne laetatur, dum per ministerium vestrum multa millia barbarae nationis sacro baptismate renascuntur, et abjecta idolorum cultura, destructis delubris, reaedificatis ecclesiis verus Deus adoratur et colitur.

[Col. 1342D] Ergo post Evangelium alienis annuntiatum, post tanti ministerii opus consummatum, jam ad proprias oves revertenti pastori grex omnis laetabundus occurrit, clerus cum populo, ac singulari gaudio monachorum processio Patrem suum suscipit, concinens in jubilo cordis et voce exsultationis: Revertere, revertere, Sunamitis, revertere, revertere ut intueamur te (Cant. VI). Ego autem horum omnium minimus, sed fidei et dilectionis integritate nulli secundus, circa festum S. Mauritii in Saxoniam veni, sperans optatissimum adventum domini mei, ut primus susciperem, quem novissimus deduxi. Sed redeunte nuntio vestro spe exspectationis meae frustratus, multum autem de certo reditu vestro laetificatus, quod corporali praesentia non [Col. 1343A] potui, in spiritu humilitatis dominum meum primus salutare studui, dicens non sono tantum oris, sed flagrantissimo etiam jubilo cordis:

Salve, magne Pater, dic libere, dic reverenter,
   Dic rogo versifice, inclite praesul ave.
Exspectate redis populi spes, optio cleri,
   Digne dator legis, certa medela gregis.

Nolumus ergo vos ignorare, Pater sanctissime, quia ex quo recessistis, semper imminebat nobis dies angustiae et tribulationis. Tyrannus enim Conradus [(168) 1Kb] toto pene anno in castello Nurnbergensi moratus bona episcopatus sibi vicina devastavit, de redditibus vestris frumentum ex parte abstulit, censum sibi persolvi statuit, villicum de Rustall bis captivatum omnibus rebus suis dispoliavit. Insuper urbem Babenberg callida machinatione, ut fertur, [Col. 1343B] apprehendere studuit, sed Deo gratias iniquitas ejus nequaquam praevaluit. Ego enim et Conradus custos de dispensatione nobis credita solliciti, civitati praesidia et custodes cum caeteris fidelibus vestris deputavimus, militibus, prout opus erat, stipendia erogavimus, reliqua omnia quae commisistis diligenter procuravimus.

Inter Hermannum et Fridericum maxima guerra habetur, insidiae diversae altrinsecus tenduntur, rapinae rapinis, incendia incendiis redduntur; inter quae villa subjacens Lapidi Botonis [Botenstein] cum ecclesia combusta est. Fridericus quadam nocte munitionem Niestein cum militibus suis clam ingressus viriliter agere coepit. Sed qui in arce erant, missis jaculis et jactis lapidibus unum de suis occiderunt, [Col. 1343C] plures vulneraverunt, sicque infecto negotio vix cum suis omnibus evasit. Praeterea per totam provinciam multa mala grassantur, rapinis incendiis omnia vastantur. Ergo tot malis, tot miseriis, finem facere sperantes adventum vestrum clamamus singuli, clamamus omnes: Veni, domine, veni, festina, ne tardaveris, adveni desiderabilis, quem exspectabamus in tot tribulationum tenebris.

Reliquus rerum vestrarum status in Bavaria et Saxonia satis prospere agitur. De negotio autem mihi specialiter injuncto paternitatem vestram scire volo, quia cuprum ad septingentos et eo amplius centenarios comparavimus, ex quibus trecentos maxima difficultate usque Smalchalten perduximus, et jam viribus exhausti manum auxilii vestri [Col. 1343D] ardenti desiderio praestolamur, ac exoptatissimum omni regno sanctitatis vestrae reditum vix exspectamus.





XXXIV. Adalberti II ep. Mog. epistola ad Ottonem Bamb. de excommunicatione Conradi invasoris regni a. 1127 facta. (Circa an. 1127.)

Adelbertus Dei gratia Moguntinus archiepiscopus et apostolicae sedis legatus, venerabili fratri Ottoni Babebergensi episcopo, salutem in Domino.

[Col. 1344A] Excommunicationem, quam communicato fratrum et principum consilio in invasorem regni fecimus, jam dudum fraternitati vestrae per litteras nostras significavimus. Sed quia dubitamus utrum ad vos pervenerint litterae, audivimus enim quod ecclesia vestra velit eas ignorare, mittimus iterum praesentes apices monentes, ut quod fecimus nos, et vos faciatis, et per omnes ecclesias vestras ipsum iniquitatis auctorem cum fautoribus suis a communione Christiana et omni divino officio arceri praecipiatis [(169) 1Kb] .





XXXV. Conradi archiep. Salzburg. litterae ad Ottonem et canonicos Bambergenses de eorum decano in patriarcham Aquileiensem electo. (Anno 1128.

[Col. 1344B] Venerabili fratri O.[TTONI] Babenbergensis Ecclesiae episcopo, C. [ONRADUS] Salzburgensis Ecclesiae Dei gratia humilis minister, devotae orationis affectum ac servituis obsequium.

Electo Aquileiensi Ecclesiae in episcopalis fastigii dignitatem decano vestro, fratre nostro et consacerdote dignissimo, eliminatam fuisse veterum spurcitierum, quae longo illic tempore dominata fuerat, credebamus foeditatem, cum abjecta indigna satis omni ecclesiastico regimini persona, clerum et populum vidimus tam honeste atque canonice de alterius substitutione cogitare, talemque virum mirabili unanimitate elegisse, cujus persona, scientia et vita vere nobis idoneum repraesentarent episcopum. In illius siquidem virtute Babenbergensis [Col. 1344C] decoratur et honoratur Ecclesia, in quam rursus eum necesse fuerit fiducialius spem ponere, virtutis et disciplinae fructus inveniri non dubitamus, cujus primitias tam dulces in hoc viro praegustavimus.

Verum, ut apparet, nondum impleta sunt peccata Aquileiensium, qui eadem perfidia, quam contra illum Gerardum [al. Richardum] stirpem inutilem exercebant prius ob illius nequitiam, nunc contra istum canonice electum, ideoque merito suscipiendum, semper insani et perfidi tumultuantur ob ejus probitatem omnibus amplectendam, ut illud, quod mali bonum elegerunt, non suum, sed Dei fuisse ostendant, et per hoc quod innocentem persequuntur, propositum suum sui similem eligendi [Col. 1344D] fuisse evidentissimum faciant. Quorum malitiam et quantum oportuit patienter sustinens, et quantum potuit pro tempore leniter arguens, ac deinde negata sibi a clericis obedientia honesta occasione prudenter declinans, egregiae virtutis et modestiae exhibuit documentum, et transgressoribus dignae confusionis intulit opprobrium.

Nunc itaque absentiam ejus, si recederet, aequanimiter ferre non valentes, apud nos manere rogavimus, quousque castigata furentium insolentia electum suum recognoscerent, et debita reverentia reposcerent. Sed metuentem, ne fama sua propter [Col. 1345A] vicinitatem locorum aliquid suspicionis ex hac re pateretur, eum tenere non potuimus, virtutum suarum apud nos depositum servantes in pace dimisimus, obsecrantes vos, tam pro antiqua amicitia quam pro adepta sibi et nobis honoris gloria, diligere eum ut fratrem, honorare eum ut electum pontificem, servare ut necessarium hominem, in quo nihil praeter pietatem invenimus et honestatem, quem etiam denuo in opus, ad quod assumptus est, restitui necesse erit.


Ejusdem litterae ad canonicos Bambergenses.

C. Saltzburgensis Ecclesiae Dei gratia, si quid est, fratribus omnibus Babenbergensis canonicae orationem cum dilectione, omne bonum cum salute.

Succisa in Aquilegensi Ecclesia arbore, quae inutiliter [Col. 1345B] terram occupabat, aestuantibus nobis, ne similem vel certe nequiorem vacanti sedi improbitas clericorum adduceret, repente nobis vir probitate conspicuus, omnium honore dignissimus sacerdotalem infulam suscepturus dominus et frater noster E. [GILBERTUS] decanus vester producitur, cujus virtute atque in bonis artibus exercitata prudentia omnem nostram anxietatem expulsam esse gratularemur. In quo, ut verum fateamur, Ecclesiae vestrae honor plurimum sublimatur, in qua tam utilis tam egregia persona nutrita cognoscitur. Unde quia nihil in eo nisi quod ecclesiasticam personam deceat, bonos delectet et malos offendat, experti sumus honestatem saeculi, pietatem Dei, per quae etiam Aquilegiensium displicuit oculis, jure dignum est, ut [Col. 1345C] a vobis atque omnibus ecclesiae filiis honoretur et diligatur pro magno probitatis ejus testimonio, quod malis displicuit. Displicuisse tantum malis, ait beatus Gregorius, magna bonorum commendatio est.



XXXVI. S. Otto Bamb. ad concilium Herbipolense invitatur pro Innocentio papa recipiendo. (Anno 1130.)

In Christo plurimum dilecto fratri Ottoni Bambergensis Ecclesiae venerabili episcopo, frater Gualterius Ravennatis Ecclesiae humilis minister, et frater Gerhardus sanctae Romanae Ecclesiae cardinalis, apostolicae sedis legati salutem et omne bonum.

[Col. 1345D] Fraternitati vestrae notum esse credimus quod dominus noster papa Innocentius cum litteris suis misit nos et ad regem et ad regni principes, qui cum amore et honore nos recepit, sed responsionem suam ad consilium principum distulit, inter quos fraternitatem vestram primam aut inter primos pro servitio Ecclesiae ad curiam festinasse credidimus, quippe quem inter reliquos episcopos regni Teutonici mater nostra Romana Ecclesia quadam praerogativa dilexit et tanquam specialem filium creans propriis manibus benedixit. Rogamus itaque dilectionem vestram, et in ea fide et devotione, quam matri vestrae Romanae Ecclesiae debetis mandamus, ut omni occasione et excusatione remota quantocius ad nos veniatis, et in causa Ecclesiae tanquam [Col. 1346A] fidelis et catholicus nobis assistendo legationem domini papae cum litteris suis una cum aliis fratribus recipiatis et obaudiatis.





XXXVII. Lotharii regis invitatio.

Lotharius Dei gratia Rom. rex Ottoni dilecto fidelique suo Babenbergensi episcopo, gratiam suam et omne bonum.

Propter instans et valde necessarium Ecclesiae et regni negotium Wirtzburch gratia Spiritus sancti tractandum, de infirmitate tua, quae adventum tuum ad nos tardavit, dolemus, quia prudentiae tuae discretione ac consilio ad opus Ecclesiae et regni potissimum nunc indigemus. Verum quia virtus in infirmitate perficitur, in ea charitate, quam Ecclesiae, pro [Col. 1346B] qua Dei gratia semper devote laborasti, debes, commonemus te et quam intime rogamus, ut si alio vehiculo non possis, navigio saltem ad nos et ad conventum venerabilium confratrum et coepiscoporum tuorum Wirtzburch una nobiscum adventum tuum desiderabilem praestolantium venire properes. Vale.



XXXVIII. S. Ottonis Bamb. litterae fundationis monasterii Heilsbronn. (Anno 1132.)

C. In nomine sanctae et individuae Trinitatis. OTTO sanctae Babenbergensis Ecclesiae gratia Dei episcopus, universis Christi fidelibus.

Quia subsidia temporalis vitae a Christo Redemptore [Col. 1346C] nostro nos accepisse recolimus, indignum est, si non etiam ad laudem et gloriam ejusdem Redemptoris nostri quae possumus bona operemur. Quapropter universorum notitiae patere volumus, qualiter nos praedium apud Halesprunnem ab Adelberto comite et a fratre suo Chunardo atque a tribus sororibus suis digno pretio comparavimus, idque beato Petro in Babenbergensi Ecclesia, cui auctore Deo deservimus, per manum Adelberonis de Tagestetten donavimus. Ut autem in praedicto loco desiderii nostri adjuvante Domino compleretur effectus, quo scilicet monasticae religionis ordinem inibi institueremus, basilicam ibi in honore beatae Mariae virginis cum claustralibus officinis exstruximus, [Col. 1346D] convocatisque illic fratribus, ac ordinato eis spirituali patre locum ipsum in nomen abbatiae promovimus. Dedimus quoque eidem coenobio per manum Wignandi de Beerbach in usus fratrum praedium apud Adelstorf, quod a quodam Dieterico et a sorore ejus ac Eberhardo, nec non et ab Irmingarda et a liberis eorum CXCV marcis comparavimus. Item Halesprunnem, Witramdorf, Erlehe, Obpendorf, Velsendorf, Pecemannesdorf. Haec igitur bona praefato monasterio praesentis scripturae pagina roboramus, statuentes ut quascunque possessiones, quaecunque bona idem coenobium inpraesentiarum juste et legitime possidet, aut in futurum concessione pontificum, liberalitate regum vel principum, oblatione fidelium seu aliis justis modis, praestante Domino [Col. 1347A] poterit adipisci, firma in perpetuum et illibata eidem monasterio et fratribus inibi Deo servientibus permaneant.

Sane advocatum eidem coenobio nullum specialiter designamus, sed advocatum altaris Beati Petri principalis ecclesiae, ejusdem coenobii defensorem esse sancimus. Decernimus ergo ut nulli omnino hominum liceat locum ipsum temere perturbare, aut ejus possessiones auferre, vel ablatas retinere, vel temerariis vexationibus fatigare, sed omnia integra conserventur fratrum ibidem Domino famulantium usibus profutura. Si quis autem huic nostrae constitutioni temerario ausu contraire tentaverit, si commonitus reatum suum non correxerit, sciat se banni nostri vinculo ligatum et cum hac [Col. 1347B] catena ad tribunal aeterni judicis pertrahendum. Cunctis autem eidem loco sua jura servantibus sit pax Domini nostri Jesu Christi et perpetua cum electis Dei cohabitatio concedatur in regno coelesti.

Hujus rei testes sunt hi: Adelberto de Tagestetten, Adelberecht de Dahspach, Fridericus de Hergoltispach, Heinrich, Eberhart, Megingoz de Otlohesdorf, Otnant de Esenowa, Ezzo de Burgelin, Uro de Willehalmisdorf, Gernot et filius ejus, Rudolf de Putendorf, Macelin et Berhtolt de Husen, Wolfram de Stetebach, Chunrat de Nuisaze, Dietmar de Hohenekke, Egino de Chrigenbrunnen. De canonicis vero Egilbertus decanus, Chunradus custos, Dietpertus, Udalricus longus, Volmarus, Sefridus [Col. 1347C] et alii multi.

Anno Dominicae Incarnationis 1132, indictione X, regnante imperatore Lothario, actum Babenberch feliciter.



XXXIX. [(170) 1Kb] S. Otto coenobio S. Michaelis capellam seu cellam S. Fidis donat. Anno 1137, Maii 25.

In nomine sanctae et individuae Trinitatis. OTTO, divina dispensante clementia, octavus Babenbergensis episcopus.

Quia facile in oblivionem res ducitur, cujus causa nescitur, debet rerum gestarum series litteris imprimi, ne a succedentium memoria possit elabi. Proinde universorum notitiae patere volumus [Col. 1347D] qualiter nos divini amoris instinctu cellam in occidentali parte montis beati archangeli Michaelis in honore Domini et Beatae Fidis virginis construximus, eamque cum omnibus appenditiis suis coenobio S. Michaelis donavimus, volentes utique in hoc utrique loco consulere, quatenus uni praestaretur obsequium, nec alteri necessitatis suae deesset solatium. A venerabili quoque Hermanno abbate et reliquis fratribus praedicti coenobii hoc obtinuimus, atque ab eis perpetuo firmatum est, ut septem fratres et duos conversos eidem cellae dimittant, qui in eadem cella quotidianas circa divinum obsequium [Col. 1348A] excubias agant, et propriis utilitatibus tam foris quam intus inserviant.

Ad quorum sustentationem haec praedia eidem loco contulimus: Vellendorf, Tragamusil, Gissital, quae una cum ecclesia ac mancipiis ac molendino comparavimus a Richperto de Saxonia octoginta marcis, et Gebehardo comiti de Sulzbach defensanda commisimus. Item Silwiz et Grunowa quae emimus a Luitpoldo de Kirchendorf, simul cum ministeriali quodam nomine Bertolfo, qui de ipso allodio duos mansos in beneficium habet, qui scilicet mansi post obitum ejusdem Bertolfi ad S. Fidem sicut et caetera pertinebunt, eo quod filios non de consociali sed de externa habeat uxore. Ipsa bona Bertolfo comiti de Blassenberg sub mundiburdio [Col. 1348B] commendavimus. Item praedium apud Chemtmerice, quod postea commutavimus cum Klucowa et Kumele et Dornowa et Bucha et Revit et Streitruit, ac manso uno apud Goren, quae partim (a Regnibotone comite de Giche et ab Eberhardo ministeriali nostro digno pretio acquisivimus [(171) 1Kb] ), partim ab Eckeberto de Saxonia quadraginta marcis emimus, et insuper uxori ejus Berthae ac filiae ejus beneficium, quod ab Ecclesia nostra idem Eckbertus habuerat, concessimus, quorum scilicet bonorum Popo comes advocatus est. Item praedium ac beneficium cujusdam Thiemonis apud Alren et Eppental et Timenreut, quod ab ipso Thiemone et ab haeredibus suis quadraginta quinque marcis redemimus. Dedimus praeterea eidem cellae S. Fidis hospitale [Col. 1348C] S. Gertrudis, quod est ex altera parte fluminis cum praediis suis Mirinhule, et Potechendorf, quod utrumque accepimus ab Hermanno de Bramberch pro beneficio fratris sui Stephani, ipsorumque bonorum advocatiam idem Hermannus habet. Item apud Schlurispach XVI mansos una cum ecclesia et dote ejus ac molendino, quod Ratpotoni comiti tuendum commisimus. Ipsum est allodium, quod nobis Sigeboto Wundingesaze dedit pro advocatia Holveld et pro beneficio, quod habuit Waldo maritus sororis ejus praeter Utzingen, et Wunckendorf, quae et ipsa ad idem hospitale donavimus, e quibus Uzingen Arnoldo de Chunstat, Wunckendorf Friderico de Luitenbach defensandum commisimus, statuentes [Col. 1348D] tam de his quam de praenominatis praediis quotidie ad ipsum hospitale sex denarios dari, quibus alantur advenientes peregrini.

Sane advocatias omnium praedictorum bonorum praenominatis personis sub tali conditione concessimus, ut per semetipsos sine subadvocatis eas administrent. Placitum vero cum colonis nequaquam ponant, nisi aut de percussura, aut de furto, aut de irrupto agrorum limite, vel certe si accersiantur a praeposito vel priore. Quinque dies in anno quilibet rusticus suo operatur advocato. Dedimus autem eamdem cellam praedicto S. Michaelis coenobio cum omni justitia ad se pertinente, hoc est utriusque [Col. 1349A] sexus mancipiis, ecclesiis, villis, aedificiis, areis, exitibus et redditibus, agris cultis et incultis, quaesitis et inquirendis, pratis, pascuis, viis, et inviis, aquis aquarumve decursibus, molis, molendinis, piscationibus, silvis, venationibus, ac cum omni utilitate, quae ullo modo inde provenire poterit, statuentes ut nulli deinceps personae facultas sit ipsam cellam cum quibuslibet pertinentiis suis occasione qualibet ab ejusdem coenobii jurisdictione subtrahere. Fratribus autem in ipsa cella habitantibus de bonis sancti Michaelis ab abbate obtinuimus in circuitu ipsius cellae de cultis et incultis circiter XXX jugera ad faciendos hortos et pomaria sive alia utilitati suae necessaria.

Nulli ergo temerare liceat quae a nobis pro divini [Col. 1349B] nominis honore sunt disposita. Maneant humilitatis nostrae statuta omni aevo inconvulsa, nulli successorum nostrorum pontificum ea violare sit licitum, pro quorum custoditione praemium debet sperare perpetuum: de cujus pietate confidimus, ut ea, quae ministrantium Deo usibus a nobis pro ejus sunt amore collata, augeat potius quam minuat. Si quis autem contra haec venire tentaverit, ipse peccabit, admonitusque si reatum suum digna emendatione non correxerit, poenas delicti sui in judicio Domini sustinebit. Cunctis autem eidem cellae justa servantibus eique de suis largitionibus suffragium impertientibus sit pax Domini nostri Jesu Christi et aeterna retributio in vita perenni. Verum ut haec sciantur a posteris, praesentem chartam fecimus [Col. 1349C] inde conscribi, quam banno nostro roborantes sigilli quoque nostri impressione jussimus insigniri. Hujus rei testes sunt Eberhardus praepositus, Egilbertus decanus, Conradus custos, Tuto scholasticus, Pero, Henricus, Udalricus, Sifridus, canonici; Hatho, Bernolt, Hartnit, Gerunch, Megindach et caeteri parochiani: Ratpoto comes, Walpoto, Adelber de Steina, Arnol de Cunstat et frater ejus Wirnt, Heinrich de Hofstete, Pabo de Schonebrunnen, Hermannus Otgotz de Lizendorf, Pillunc de Mamesdorff et frater ejus, Gundeloch, et alii multi.

Data et confirmata anno Dominicae Incarnationis 1137 [(172) 1Kb] VIII Kalend. Junii, feria III, in synodo [Col. 1349D] Babenbergensi in praesentia cleri et populi.



XL. Alia ejusdem Ottonis donatio ad idem coenobium facta anno incerto.
[Ex ejus diplomatario.]

In nomine------Otto sanctae Babenbergensis Ecclesiae solo nomine episcopus, Christi fidelibus perpetuam in Domino salutem.

Quia facile in contemptu res deducitur, cujus origo nescitur, debet rerum gestarum series litteris imprimi, ne a posterorum notitia possit elabi. Qua propter notum esse cupimus, tam futuris quam praesentibus, qualiter venerabilis noster Gotefridus presbyter S. Ratisbonensis Ecclesiae praedium apud [Col. 1350A] Santae juxta Wacherode situm in comitatu Rapotonis comitis a quodam Nizone et ab haeredibus ejus Eggehardo et Ludevico sedecim talentis emit, et in praesentia nostri propria manu sub altare S. Michaelis in monte Babenbergensi donavit, ea scilicet ratione ut, dum ipse vita praesenti fungitur, in anniversario matris suae fratribus inde serviatur, post obitum vero suum agendus anniversarius transeat ad ipsum. Sed et casulam novam cum aurifrigio decenter ornatam, et albam cum stola et calice ipso die B. archangelo cum magna devotione obtulit; venerabilis vero abbas Hermannus una cum fratribus suis consortium plenae fraternitatis suae eidem Gothefrido donavit, ut quidquid uni de fratribus vivo vel defuncto impenditur, sibi perpetualiter [Col. 1350B] persolvatur. Ut autem de his nullus reddatur ambiguus, atque ut per succedentia tempora firma haec et inconvulsa permaneant, petitione fratrum praesentem chartulam fecimus inde conscribi, quam et sigilli nostri impressione jussimus insigniri.



XLI. Fragmentum litterarum S. Ottonis Bamberg. ep. de fundatione coenobii Vessera. (Anno 1138.)

In nomine sanctae et individuae Trinitatis. OTTO, sanctae Bambergensis Ecclesiae episcopus Dei gratia.

Quia facile in contemptum res ducitur, cujus origo nescitur, debet ergo rerum gestarum series litteris imprimi, ne ad posteros memoria possit elabi. [Col. 1350C] Proinde notum esse cupimus tam futuris quam praesentibus, qualiter Godebaldus comes de Honneberg cum uxore sua Luckharde et ex unanimi consensu haeredum suorum pro amore Christi, et propter sanctae vitae perennitatem, quemdam proprietatis suae locum, qui a nomine cujusdam fluminis Vessera nomen accepit, manu emisit, et divino servitio assignavit, eumdemque regularium clericorum monasterio initians sub beatae Mariae Virginis patrocinio dedicari postulavit etc.



XLII. S. Ottonis ep. Bamberg. litterae fundationis et confirmationis monasterii Ensdorff. (Anno 1139.)

In nomine------Ego OTTO, sanctae Babenbergensis [Col. 1350D] Ecclesiae octavus episcopus, omnibus Christi fidelibus.------

Notum esse cupimus omnibus Christi fidelibus, tam futuris quam praesentibus, qualiter nos Domino cooperante in idipsum in episcopio Ratisbonensi juxta Vilsam in praedio Palatini comitis Ottonis de Wittelinespahc ipsius rogatu consensu auxilio et consilio locum, cui Ensdorf nomen est inditum, in salvationem animarum providimus eligendum, construentes ibidem in honorem Dei omnipotentis et sancti Jacobi Apostoli monasterium secundum Regulam beati Benedicti degentium, in perpetuum favente Dei misericordia inibi futurorum. Ut autem id firmius et stabilius [Col. 1351A] esse posset, praedictus Otto Palatinus nostro consilio eumdem locum beato Petro mancipavit ea intentione et pactione, ut sub tanto mundiburdio ac defensione ab omni adversariorum injusta laesione protegi posset et defendi. Et revera prudenti consilio ---------patefiat receptaculum.

Notificamus igitur nostris cunctisque fidelibus, quod eidem coenobio quaedam praedia delegavimus per manum advocati, praedicti scilicet Ottonis cum omni jure Bajoarici ritus, et servis Christi ibidem degentibus in victu vestituque concessimus. Sunt igitur haec: Gigant, Gunemars, Gemundi, Lesan, Stresenhoven, Droschenreit, Mulendorf, Popenreut molendinum, Potensteine, Wihesteine, Fridrichesreut, Hasalahe, Schupphe, Chunesbac, Stettebahc, [Col. 1351B] Eschenbahc, Erlebahc, Sugast, Gotesfridesmale, Stadele, Chrandorf, Steinenla molendinum, Erlebahc, Jacobsreut cum molendino, novum molendinum, pratum cum novalibus juxta Jacobesreut. In nemore Nittenowe XXV, mansus, Rechart, Turne, in eodem praedio IIII, molendina, Messenberge cum molendino, Eichaha, Hage, Sicenhoven, Drushingen, Hovestetin, Uffheim, Pabenhoven. Ista vero praedia Palatinus praedictus eidem coenobio contradidit, praedium in quo locus ipse fundatus est cum adjacenti curia Wilinbahc, Berengotesrewt cum vineis, Kelwelinc, Udelscalchesberc.

Anno Incarnationis Domini 1139, indict. II. Acta sunt haec anno Konradi III regis secundo, episcopatus vero domini Ottonis XXXII Babenberg feliciter. [Col. 1351C] Amen, amen, A.



XLIII. S. Ottonis Bamb. ordinatio de quibusdam decimis monasterio Ensdorfensi traditis. (Anno incerto.)

OTTO, sanctae Babenbergensis Ecclesiae solo nomine episcopus.

De decimis novalium ecclesiae nostrae in Ratisbonensi episcopatu sitorum, quas nos de eodem episcopatu justo concambio redemptas coenobio beati Georgii Prüfeningen donavimus, quid postea actum sit, praesentium ac futurorum notitiae patere volumus. Igitur cum fratres ejusdem coenobii ipsas decimas sine inquietudine possiderent, nullusque esset, qui eos in causa pulsaret, considerans venerabilis [Col. 1351D] Aribo abbas ejusdem loci cum fratribus, quod jam multoties essent a familia Ratisbonensi super hac [Col. 1352A] quaestione gravati, et in futurum sibi prospicientes, utpote qui nollent tot inquietudinum ulterius sustinere molestias, nos supplices adierunt, et ut easdem decimas in usus nostros reciperemus instantissima prece postulabant. Quod nos facere omnino recusavimus, quippe qui easdem decimas duorum apostolicorum, Calixti scilicet ac Innocentii privilegiis, nec non trium pontificum Ratisb. ecclesiae Hartwici, Chunonis, Heinrici auctoritate roboratas eidem monasterio sciebamus.

Cum ergo in hoc nostrum inclinare non potuissent assensum, id communi consilio apud se diffinierunt, ut decimas illas omnino non tangerent, nullusque ut ut exiguam partem ex eis intra septa monasterii inferre ulla ratione praesumeret. Quod ubi comperimus, [Col. 1352B] misimus ad eos venerabiles fratres nostros Wignandum Tharisen, et Eberhardum Biburgensem, qui eis vice nostra fraterno corde suggererent, ut decimas quas nullus impeteret, jure quieto retentarent. Illi vero huic suggestioni a maximo usque ad minimum omnes contradixerunt, seque nunquam tali consilio parituros, vel de decimis illis unquam aliquid coenobio suo illaturos paribus vocibus affirmaverunt.

Tandem nos inito cum ecclesia nostra consilio juxta tenorem petitionis eorum decimas illas, ne et nobis et illis perirent, ad manum nostram recepimus, easdemque aliis coenobiis divisimus. In quarum divisione dedimus coenobio beati Jacobi in Ensdorf coram subscriptis testibus usibus fratrum perpetuo [Col. 1352C] profuturas has decimas: In parochia Schlichten Sweikersrewt, Hemmensigile, Pappenberch, Pernrewt, Sigifridesrewt, Unterloch, Ronahe, Karmanfelden, Schefloe, et aliarum trium villularum in ipsum pertinentium. Testes fuerunt hi: Eberhardus praepositus, Egelwertus decanus, Ruzil praepositus, Cunrad custos, Tuto scholasticus, Udalricus longus, Starcker de Muttendechendorf, Ezzo, Gundeloch, Pillunc, Wilhalm, Rudolf, Chunrat camerarius, Eberhart cum aliis multis.





XLIV. Innocentius II papa confirmat religionem a S. Ottone in sua monasteria introductam. (Anno 1139, Jan. 23.)

Innocentius, etc.

[Col. 1352D] Quoties illud, etc. Vide in Innocentio II, infra, sub num. 353.


[Col. 1351] Quae sequuntur epistolas edidit Eccard, sed sine temporis nota, in Corpore historicorum medii aevi, tom. II, pag. 329 et seqq.



XLV. Ad E. Scholasticum.
[Col. 1351D]

O[TTO], Dei gratia Babenbergensis Ecclesiae episcopus, E. praepositus, A. decanus cum universa congregatione S. Georgii, E. scholasticae disciplinae viro, paternae fraternaeque dilectionis affectum.

[Col. 1352D] Quia morum tuorum qualitatem, vitae conversationem, liberalium studiorum maturitatem, cum adhuc nobiscum conversareris, experimento didicimus, in te unanimiter intendimus, utque unus ex nobis fias invitamus. Intelleximus enim illo tempore, cum esses apud nos, assiduum et fidelem laborem tuum [Col. 1353A] circa officium tibi commissum, ita ut facile notari posset quid nobis et Ecclesiae nostrae cuperes, et quidem constitutus super multa, cum admodo in paucis esse fidelis promitteres. Nos igitur destituti scholarum magisterio, a te pro antiqua familiaritate impetratum mittimus, ut probatio tuae dilectionis fiat exhibitio operis. Rogamus et ut facilem te super hac re praebeas, et in brevi ad nos venire nullo modo differas. Si quid vero huic obstat festinationi, hunc certum tibi praescribimus terminum, ut in jejunio Septembris procul dubio nobis Moguntiae occurras.



XLVI. Ad *** cardinalem.

Romanae sedis dignissimo cardinali, O[TTO]. Dei gratia Bambergensis electus, utriusque hominis [Col. 1353B] devotissimos conatus.

Cum divino praeditus ingenio cardo sis et munimen sanctae matris Ecclesiae, beatos nos fore reputamus, quod in tanto rerum discrimine sanctitatis tuae consulere possimus auctoritatem. Notum sit ergo charitati tuae nos a domino apostolico paternae consolationis accepisse litteras, quarum exemplar idcirco tibi subscribere curavimus, ut eo fiducialius nostris valeas condescendere precationibus. Flagitamus itaque obnoxius, ut perspecta accuratius clausula, qua jubemur consulere metropolitanum, ut officii sui debitum prosequatur, liberum et auctoritati tuae condignum nobis suppedites consilium. Non enim es immemor praecepti domini apostolici per te metropolitano injuncti, videlicet ut a [Col. 1353C] consecratione episcoporum contineat manus. Quocirca, petere nos consecrationem, ubi certi sumus non posse consequi, res est frivola et vanitati simillima. Succurrat ergo nobis in hac difficultate tuae pietatis auctoritas, quatenus tuo interventu locus nobis detur a Moguntinae sedis archiepiscopo consequendi gratiam, quam dominus papa nobis exhibere dignatur. Non enim si nostri servitii obtentu anniti curaveris, negabit tibi epistolam commendatitiam, quam ex ipsius parte Romanae sedis perferamus pontifici. Super hoc quoque tua instruere nos dignetur paternitas, ut pro libro actionum Nicaeni concilii digne apostolico respondeamus. Nihil sane in nostro ex his reperimus armario, nec XX capitula [Col. 1353D] in eadem synodo statuta, et nomina episcoporum ex diversis mundi partibus congregatorum.





XLVII. Episcoporum epistolae ad Ottonem Bambergensem episcopum.

Venerabili fratri et coepiscopo OTTONI episcopo, Dei gratia qualescunque C. Saltzburgensis, E. Monasteriensis episcopi, cum orationibus devotum et intimum servitium.

Convenientibus ad curiam pro destruenda, quae regnum invasit, calamitate ejusdem regni principibus, miramur et satis dolemus, vestram non adesse praesentiam, cum in hoc negotio nemo posset nobis magis esse necessarius. Unde personam vestram nulla deberetis occasione subtrahere, quoniam eo [Col. 1354A] magis pro pace et tranquillitate Ecclesiae et regni collaborare nobis deberetis. Obnixe itaque debita dilectione dignitatem vestram monemus et rogamus, ut remota penitus omni occasione vel excusatione adhuc tentetis venire, scientes omnes principes desiderare praesentiam vestram et exspectare.





XLVIII. Epistola Hermanni Augustinensis episcopi ad Ottonem Babenbergensem episcopum de Lothario rege.

Bono Christi et Eclesiae odori OTTONI venerabili Babenbergensium episcopo omnique Ecclesiae suae, HERMANNUS, Augustensis Ecclesiae, Dei gratia humilis minister, cum universo clero et populo suo, devotas orationes in Christo cum fideli servitio.

[Col. 1354B] Aspiciat Dominus de sede sancta sua, cogitet de nobis omnis coelestium, terrestrium, specialiter vero Babenbergensium Ecclesia, quae murum pro domo Israel semper hucusque se posuit, quam zelus domus Dei semper comedit, inclinet aurem suam et audiat: aperiat oculos suos et videat tribulationem nostram. Ecce enim desolata est civitas nostra, civitas sancta et antiqua; civitas hactenus dicta Augusta, sed nunc potius dicenda potius angusta vel angustia. Sedet in tristitia, non est qui consoletur eam, nisi Deus noster et Deum timentes: propter Deum in charitate compatiantur nobis in passionibus nostris, quas passi sumus introitu domini regis. In cujus adventu sustinuimus pacem et non venit: quaesivimus bona, [Col. 1354C] et ecce perturbatio, exigentibus quidem peccatis nostris quae fecimus, non contra eum, sed contra Deum. Ipsum enim venientem ad nos debito honore cum gaudio suscepimus, nos et universus clerus noster et populus, tanquam regem et dominum, tanquam eum, in cujus manu est regnum, et potestas et imperium, tanquam justum et misericordem judicem, per quem sperabamus recuperare diu perditam pacem. Praetermissis itaque multis et magnis Ecclesiae nostrae miseriis et injuriis, unum solummodo sacrilegum nefas in auribus domini regis et principum, qui aderant, lacrymabili voce conquesti sumus, quod contingit ante adventum regis paucis diebus. Hoc videlicet, quod cives nostri quidam exierant a nobis, qui non erant ex nobili [Col. 1354D] semine, nequam, filii scelerati, qui in conductu nostro ac fere in praesentia nostra spoliaverant Aquensem episcopum apostolicae sedis legatum per nos ad curiam regis transeuntem. Super his, inquam, omni curiae conquesti sumus, justitiamque regno et Ecclesiae debitam postulavimus humiliter.

Dum ergo principes in hoc essent, et consilium super his caperent, orta est machinante diabolo, subito inter vendentes et ementes quaedam pro vili causa parva seditio, primum per secretarios regis in suburbio; deinde clamor ingens tollitur, forenses campanae pulsantur, concurrunt cives, conveniunt regis milites, universi ad pugnam festinant, universi causam pugnae ignorant, unus illud, alter aliud [Col. 1355A] opinatur; rex ipse necem sibi intentari suspicatur. Videns ergo milites et ministeriales ecclesiae coram matrice ecclesia stantes armatos, existimat eos ex consilio contra ipsum congregatos, qui, quod vere dicimus in Domino, ex nulla conspiratione contra regem facta convenerant, sed propter tumultum populi inconsulte subito concurrerant, nescientes quid facerent, cum et ipsi se in manum regis ex aliquorum machinatione traditos nullatenus dubitarent. Ego interim indignus, ac solo nomine episcopus, oblitus annorum meorum et senectutis, immemor vitae et mortis, suspensus inter brachia duorum solummodo clericorum meorum, caeteris fugam capientibus, misi me in turbam intra utramque aciem non clypeo protectus, aut galea, sed sacris tamen [Col. 1355B] vestibus indutus et signo crucis armatus; crucifixum enim in memoriam passionis Dominicae ante pectus nostrum portavimus propriis manibus, sperantes, ut Christianos, crucis Christi memores, ut oportuit, ab injuria mutua et caede fraterna compesceremus. Illico irruebant in nos et in nostros rex et sui in die Dominica V Kal. Septembris, et facta est caedes sacrilega clericorum et laicorum prope januas matricis ecclesiae intus et extra, ab hora diei VI, usque ad vesperam, plerisque occisis, plerisque vulneratis, plerisque captivatis, plerisque fugatis, plerisque spoliatis. Ego vero per signum crucis sospes evasi, repens manibus ac pedibus inter hostes et pericula, inter enses et sagittas, et jacula quae undique circumvolabant canos capitis mei et collum, et latera, et [Col. 1355C] dorsum meum et meorum, qui me non modo portabant, sed per brachia et crura trahebant, inferentes me per aliud quoddam ostium, cum maxima difficultate super altum murum ante summum altare in ipsum scunarium. Ibi ego fusis non modo precibus, sed fletibus, jacui miserabiliter in sanguine vulneratorum, exspectans proprii sanguinis effusionem et desiderans mortem. Interea extra portam civitatis inter forenses et regis milites regnabat similiter caedes hominum ac pecorum, funesta praedia, funestum incendium, sanctuaria profanata sunt; ecclesiae plures combustae sunt, plures effractae et depraedatae sunt; clericorum, monachorum, [Col. 1356A] sanctimonialium despoliatae congregationes in dispersione sunt; inclusae quoque mulieres miserabiliter ejectae sunt; viri ac feminae impudentes denudatae sunt; parvuli eorum partim occisi sunt, partim captivi abducti sunt. Nam quod ex intimis praecordiorum dicimus suspiriis, rex Christianus induxit super Ecclesiam Christi inimicos Christi, homines inhumanos et paganos, Bohemos videlicet ac Slavos, qui vulgaliter Valuwen dicuntur, qui persecutores Christi et Ecclesiae esse ac fuisse semper manifeste ab omnibus cognoscuntur. Nox ipsam litem diremit, sed tota nocte regis exercitus matricem ecclesiam ex omni parte obsidione circumdedit, qua in nocte ego ipse de meo expulsus hospitio, omnibusque meis nudatus, et in ipsius [Col. 1356B] platea civitatis nostrae desertus ac solus tam diu flens jacui, donec a domino N. Magdeburgensium archiepiscopo in hospitium ejus, tanquam hospes et peregrinus per misericordiam Dei collectus fui.

Mane autem facto, quoscunque et quotquot voluit de obsessa ecclesia rex abstraxit, et ut taceamus de caeteris, ipsos et vulneratos et omnino desperatos in vinculis secum abduxit. Eadem vero die castra metatus est in campo juxta civitatem, regressusque tertia die cum armatis in urbem, munitiones omnes diruit urbis et confregit, omnibusque praeda et incendio consumptis, quarto destructionis nostrae et sexto adventus sui die laetus abiit. Archiepiscopi quidem et episcopi et abbates, qui aderant, satis ac satis regiam majestatem praemenuerant, quatenus [Col. 1356C] regio more victis saltem parceret, et imitando Regem regum justos cum impiis non perderet. Sed iracundia regalis potentiae non prius mitigata est, donec omnis civitas nostra, sine judicio, sine justitia funditus destructa et inrecuperabiliter adnihilata est. Propterea nos cum universo clero et populo civitatis nostrae precamur per Christum et in Christo misericordiam venerandam paternitatis vestrae, ut doloribus nostris clementer condoleatis, et lamentabilem Ecclesiae nostrae ruinam consilio et auxilio infatigabiliter fulcientes, murum inexpugnabilem pro domo Israel nos ponere solito more vestro satagatis.




[Col. 1355]
SERMO Quem habuit S. Otto ad primitivam suam ecclesiam anno 1124 fundatam, habitus Pirissae in Pomerania, cum ab ea prima vice Bambergam rediret [(173) 2Kb] .

[Col. 1355D] Fratres, aemulor vos Dei aemulatione (II Cor. XI), vos enim omnes, qui in praesentiarum ad me audiendum convenistis, et me docente, Christo credidistis, [Col. 1356D] et Christiani facti estis, una in Domino Ecclesia estis desponsati per fidem Domino meo Jesu Christo; una, inquam, vos omnes Ecclesia estis, [Col. 1357A] una et unica sponsa Domini mei Jesu Christi, quia universali Ecclesiae per fidem incorporati estis. Sed quia ego per ejus gratiam hujus vestrae desponsationis auctor esse videor, nam ego et uni viro despondi vos: »Virginem castam exhibere Christo (I Cor. VII).« Hinc est, quod aemulor vos, non tamen qualibet, sed aemulatione Dei. Nam et mala aemulatio esse potest, juxta illud Apostoli: Sunt quidam, qui aemulantur vos non bene (Gal. IV): aemulari autem est, velle indignari, licet pro imitari nonnunquam positum inveniatur, ut est: aemulamini charismata meliora (I Cor. XII). Volo autem vobis indignari, et paratus vobis indignari, quod pridem dixi, aemulor vos. Quia sine tristitia et indignatione ferre non possum nec potero, si, quod absit, ad injuriam [Col. 1357B] Domini mei Jesu, cui per fidem vos despondi, cum diis alienis vos denuo contaminare volueritis. Hoc enim est fornicationis genus, quod maxime separat a Deo.

Fratres, intendite, ecce: Omnes in Christo baptizati estis, et omnes Christum induistis (Galat. III); originalium et actualium peccatorum indulgentiam accepistis ab ipso, mundi estis et sancti, non per nos sed per eum mundati, et sanctificati, quia ipse sanguine suo lavit peccata mundi. Nolite ergo iterum inquinare vos cultura idolorum. Nam haec est immunditia, qua omnino Deus offenditur et penitus separat a Deo. Nolite vos prostituere corruptoribus et immundis spiritibus: soli Deo creatori vestro, nulli autem creaturae divinum exhibete honorem: [Col. 1357C] ne indignatio ejus et furor veniat super vos: sed magis in fide, spe et charitate proficite, ut benedictio ejus veniat super vos et super filios vestros, et ut ei credentes, et fidem operibus exornantes vitam habeatis in nomine ipsius, qui de tenebris vocavit vos in admirabile lumen suum (Joan. V; I Petr. II). Certi enim esse, et nullatenus dubitare debetis, quia, si hanc, in qua hodie positi estis, innocentiam et sanctificationem, ipsius adjutorio servare usque in finem vitae studueritis, non solum mortem evadetis aeternam, sed etiam gaudium regni coelestis possidebitis in aeternum.

Sed quia vita praesens sine peccatis duci non potest: lucta enim et tentatio est vita hominis super terram (Job VII), discessurus a vobis, trado vobis quae [Col. 1357D] tradita sunt nobis a Domino, arrham fidei sanctae inter vos et Deum, septem videlicet sacramenta Ecclesiae, quasi septem sanctificativa dona sancti Spiritus, quibus utendo in laboribus et certamine hujus vitae non deficere sed proficere vestra possit [Col. 1358A] Ecclesia, suosque defectus reficere. Videte ergo et tenete; et ut sciatis, diligenter enumerate quae tradidimus vobis discedentes a vobis.

Primum ergo sacramentum est, quo jam imbuti estis, sacrosanctus baptismus. Hoc sacramentum, fratres mei, abhinc et semper tenere et venerari debetis, et parvulis opportuno tempore, scilicet in Sabbato sancto Paschae et Pentecostes, per manus sacerdotum, tradere debetis, certissime scientes, quod quicunque sine illo de hac vita migraverit, et regno Dei carebit, et insuper maledicti originalis poenas luet aeternas.

Secundum sacramentum est confirmatio, id est unctio chrismatis in fronte. Hoc sacramentum victuris est necessarium, videlicet, ut Spiritus sancti [Col. 1358B] corroboratione muniantur, si armentur contra omnes tentationes et nequitias vitae pugnaturi. Non autem usque in senectam differendum est, ut quidam putant, sed in ipsius adolescentiae fervore percipiendum, quia illa aetas magis obnoxia est tentationibus.

Tertium sacramentum est unctio infirmorum, quod ideo morituris necessarium est, quia in illa unctione per virtutem Spiritus sancti remissio datur peccatorum, et ipse, qui moriturus est, contra spirituales nequitias, id est contra malignos spiritus, in exitu vitae animabus insidiantes eadem Spiritus sancti virtute pugnaturus armatur. Hoc omni Christiano in agone mortis ardentissime desiderandum et devotissime percipiendum est, utpote remedium animae [Col. 1358C] certissimum.

Quartum sacramentum est corpus et sanguis Domini. Hoc sacramentum victuris et morituris est necessarium, sive vivimus sive morimur, hoc viatico semper est utendum. Est enim cibus animae verus, vitam in se habens aeternam. Unde frequenter missae celebrandae sunt, et vos ad easdem devote convenire debetis, ut saepius huic viatico communicetis. Quod si non potestis, quia carnales estis, huic tam sanctissimae rei per vos ad omnes missas participari, saltem per mediatorem vestrum, scilicet sacerdotem, qui pro vobis communicat, fideliter, reverenter et devote missas audiendo communicate. Oportet tamen et vos ipsos ter vel quater in anno, si amplius fieri non potest et confessionem facere, atque ipsi sacramento [Col. 1358D] communicare.

Quintum sacramentum est per poenitentiam reconciliatio lapsorum, id est ipsorum, qui post baptismum propter graviores culpas ab Ecclesia projecti, satisfactione poenitentiae iterum ei reformantur, [Col. 1359A] et hoc sacramentum quasi malagma et recuperatio est cadentium in pugna et vulneratorum.

Sextum sacramentum est conjugium, id est copula matrimonialis. Quinque autem sacramenta superiora quasi generalia sunt, et omni Christiano necessaria. Istud autem quasi particulare est, quia non omnibus necessarium est, sed eis tantum, qui se continere non possunt. Et sicut ad superiora sacramenta omnes homines trahendi sunt et invitandi, ita nullus ad hoc trahendus vel invitandus est, nisi, qui, ut dictum est, se non continent, sed vaga et illicito concubitu sese polluunt et commaculant. His enim suadendum est ut infirmitati suae honestiori subveniant remedio. Vos autem, qui usque ad haec [Col. 1359B] tempora non Christiani sed pagani fuistis, sacramentum conjugii non habuistis: quia fidem uni thoro non servastis, qui voluistis, plures habuistis uxores, quod deinceps vobis non licebit: sed unus vir unam tantum habere debet uxorem, et una unum, quod amplius est, a malo est. Si quis ergo in vobis est qui plures habuerat uxores ante baptismum, nunc unam de illis, quae sibi magis placet, eligat, dimissisque aliis, hanc solam habeat ritu Christiano. Et partus, inquit, femineos audio, quia vos, o mulieres, necare consuevistis: quod quantum abominationis habeat, exprimi sermone non potest. Videte, si hoc vel bruta animalia faciant fetibus suis. Parricidium hoc non fiat modo in vobis, quia sine gravissima poenitentia dimitti non potest: sive igitur sit masculus, [Col. 1359C] sive femina, diligenter nutrite partus vestros. [Col. 1360A] Dei enim est et marem procreare et feminam.

Septimum itaque sacramentum est ordinatio sive consecratio clericorum, quod et ipsum particulare est et non generale, quia non omni homini necessarium; quamvis enim omnes homines indigeant clericis, non tamen est necessarium omnes homines fieri clericos. Ad ipsum tamen sacramentum, qui moribus et scientia magis idonei sunt, invitandi sunt potius quam trahendi. Unde adhortor vos et invito, quia cogere non debeo, ut de liberis vestris ad clericatum tradatis liberalibus studiis prius diligenter instructos, ut ipsi per vos, sicut aliae gentes de lingua vestra latinitatis conscios possitis habere clericos et sacerdotes.

Ista igitur septem sacramenta, quae iterum vestri [Col. 1360B] causa enumerare libet, id est baptismum, confirmationem, infirmorum unctionem, eucharistiam, lapsorum reconciliationem, conjugium et ordines per nos humiles suos paranymphos coelestis sponsus in arrham verae dilectionis vobis, Ecclesiae ac sponsae suae transmittere dignatus est. Quapropter omni honore ac reverentia eadem sacramenta servate, diligite et veneramini; docete ea filios vestros, ut memoriter teneant, et diligenter observent in omnes generationes. Ecce habetis ecclesiam, habetis sacerdotem, de his omnibus, et quaecunque sunt necessaria vobis, abundantius vos instruere scientem. Ipsum ergo, sicut me audietis, honorantes et amantes eum, et quaecunque vobis dixerit, facientes. Et nunc ego vado, iterum cito reversurus ad vos. Valete in [Col. 1360C] Domino.



APPENDIX.




[Col. 1359]
I. CONVENTUS SEU CONCILIUM IN UZEDOM CIVITATE POMERANIAE. Sub duce Vratizlao et S. Ottone episcopo Bambergensi, apostolo, Pomeranorum a papa misso, [(174) 1Kb] anno Christi 1127, Honorii II papae anno IV, Lotharii II regis III.---In eo ad fidem conversi principes Pomeraniae et populus baptizantur per S. Ottonem.
(HARTZHEIM, Concilia Germaniae. tom. III, p. 301.)

[Col. 1359D] In hac civitate Uznoym, quia prope fuit festum adventus Spiritus sancti dux terrae Vratizlaus toto corde Christianus instinctu Ottonis episcopi baronibus ac capitaneis totius provinciae ac profectis in [Col. 1360D] civitatem in festo Pentecostes conventum indixit, causam simul Christi mandans, Evangelium et Evangelistam iterum advenisse Ottonem episcopum. Itaque die statuto congregatis omnibus adducto in medium [Col. 1361A] episcopo dux ait: »En ad quod venistis, en coram est nuntius Altissimi, pacem fert non arma, neque vestra sibi sed vosmetipsos Deo lucrari quaerit. Attendite, oro, ante hoc quadriennium in superioribus hujus terrae partibus docens, me teste, nostis quoque et ipsi, omnia replevit Evangelio. Et tunc quidem has partes visitare volebat, sed Deo prosperante negotia sua, toto anno illo sanctis operibus illic tenebatur occupatus, emensoque anno ad sua reverti, suae sedis rationibus cogebatur, nec ad vos venire praevaluit, sed quaeso, una mecum et hujus et illius viae causas diligenter advertite.« Longa deinde ad suos oratione habita Sefredus subdit.

Adfuit Spiritus sancti gratia et sermonem ducis [Col. 1361B] omnium cordibus, altius quam dici queat implantavit, omnesque pari voto, pari consensu faciendum respondent, quidquid episcopus suaderet. Igitur occasione [Col. 1362A] ipsius temporis de adventu Spiritus sancti, de remissione peccatorum, de variis charismatum donis, de bonitate et clementia divina, sermone mirabili praesul eos alloquens, evangelizavit eis Jesum, et quosdam quidem jam dudum Christianos, sed errore paganismi denuo inquinatos praesenti sermone ad compunctionem et validam cordis constructionem emollitos, cum magno fructu aspicientium per manus impositionem Ecclesiae reconciliavit; alios autem certatim se offerentes catechizatos ac pro tempore instructos baptizavit, et totam illam hebdomadam doctrinae sacrisque operibus instabat, gaudio ingenti adeo, ut vere Spiritus sancti praesentiam illic adesse certissime constaret. Itaque concilium hoc non antea solutum est quam principes ipsi et [Col. 1362B] omnes qui cum eis advenerant, baptismati sacramenta percepissent [(175) 1Kb] .




[Col. 1361]
SERMO IN EXSEQUIIS SANCTI OTTONIS Habitus ab Embricone episcopo Wirceburgensi.
(Episcopatus Bambergensis, cod. prob. p. 89, ex tom. I Jul. Bolland., p. 423.)

[Col. 1361C] Ecquid fiet, quid erit consilii? Mortua est Martha. Ecce ubi jacet. Quis ergo venientem Dominum Jesum in hoc castello amodo suscipiet? Equidem defuncta est, defuncta est Martha, quae illum suscipere consueverat. Defuncta est hospita Domini Jesu, quae venienti hospitium praebebat, sed et ponebat mensam.

Pariter benigne ac liberaliter ministratum est ab eo (Ottone), nisi quod non solum ministravit Christo, sed minister et hospes ac susceptor fuit Christianorum. Ecquis stabit in loco ejus, quis vicem ministerii hujus implebit? Quis, rogo, agetquae iste agere consuevit? Omnibus gradibus, omnibus ordinibus, omnibus personis Ecclesiae valde utilis fuit. Ecce defunctus, ut vere dicam, servus servorum Dei. Quid [Col. 1361D] facietis, monachi? quid facietis clerici? quid facietis, pauperes et mendici? Quis vobis restituet matrem vestram? Ubi amodo illa materna ubera, ubi maternos affectus quaeretis? Sed quaerere ubi potestis, vobis denuntio, nusquam invenietis. Sui temporis enim saecula, confitenter dico, hunc solum, hunc unum tantae misericordiae virum habuerunt. Ut enim de aliis virtutibus ejus taceam, quae plurimae fuerunt et clarae, in misericordia et misericordiae operibus tantus erat, ut nullum penitus ex omnibus mihi notis ei possim adaequare.

Sed quid dicam? Doleo, dico iterum, doleo vicem illorum qui in sinum hunc misericordiae fugere consueverunt. [Col. 1362C] Doleo, ut verum fatear, vicem meimetipsius, ac ut ita dicam, miseret me mei meritoque moerore conturbor; multum enim praesidii, multum solaminis in hoc amico perdidi: hic enim commodus, societate opportunus magnum mihi fuit praesidium. Cum hoc fiducialiter ac tute omnes curas meas, omnia negotia mea seu consilia penitiora communicare solebam. Hic mihi, ut breviter dicam, in omnibus opportunitatibus meis magnus fuit sublevator.

De me certe dico; nam mei nominis ordo universus, videlicet ordo pontificalis, hoc adempto compare merito lugebit. Hic nobis gemma, hic decus, hic splendor fuit; conventus quippe nostros in conciliis sicut aureis virtutum suarum radiis collustrabat. [Col. 1362D] In hoc, ut ita dicam, quasi in veteri libro quomodo nobis vivendum vel quid agendum esset conspiciebamus, sancta enim exempla, sanctae actiones magis erudiunt quam verba. Sed doctrina haec, o dolor! rara est in hominibus; quotquot sumus, eloquio magis quam exemplo proximos aedificare studemus: sed ille et eloquio et exemplo dixit et fecit. Talem Martham de medio nostri ablatam aequa mente quis ferat? Sed vado ad altiores.

Hujus certe interitum, o Romane pontifex, caput sacrosanctae Ecclesiae senties, et tu regnator orbis, rex Alemanniae imperator Romanorum Auguste, casum pontificis hujus experieris. Ambo permaximi [Col. 1363A] magna clade mulctati estis, magnus enim Ahod ille ambidexter vobis occubuit. Occubuit ille qui utraque manu pro dextera utebatur, Israeliticae gentis ductor egregius: occubuit, inquam, qui potens erat et industrius, et prona voluntate reddere quae sunt Caesaris Caesari, et Deo quae sunt Dei. Non tibi, o imperialis majestas! non tibi cito consurget alia columna, cui tam fiducialiter inniti queas. Hic te quidem non solum divitiis et prudentia saeculari, sed quod utroque majus est, sanctitate suffulsit. Sanctitate, inquam, et virtutum meritis imperatorem pariter et imperium sublevavit, justitia enim et sanctitas in dextera ejus. Non parva res acta est, non parva haec mutatio in Ecclesia Dei; non ergo leviter ferenda talis viri mors. Ubi amodo tale ingenium, talem prutentiam, [Col. 1363B] talem bonitatem inveniemus?

Sed redeamus ad monachos, redeamus ad populum spiritualem, detrimenta illorum lamenta nobis faciunt. Quid fiet de illis? quid fiet de monachis et pauperibus, qui ad has manus spectare consueverant? Lugetis, video, et fletis Ottonem nostrum, et certe non immerito; vobis enim ille occubuit, vobis ablatus est. Vos nempe, o monachi! specialiter populus pascuae ejus et oves manus ejus. Hic profecto erat, qui de abundantia divitum hujus mundi vestram supplere sollicitus fuit inopiam.

Hic magno auctoritatis exemplo gloriari solebat dicens: »Spolians Aegyptios ditavi Hebraeos.« Nam revera sancte ac religiose multa saecularibus extorsit, quibus penuriam sublevaret spiritualium. Sancta [Col. 1363C] et religiosa fraude, ut ita dicam, divites circumveniebat, ut eleemosynas facerent, quandoque non cogitatas; argumentosus enim erat in lucris divinis, nam et manus Domini cum eo erat. O quam multos divites cum suis omnibus divitiis ad spiritualem vitam [Col. 1364A] trajecit? Quidquid personarum, quidquid rerum vel operum saeculo auferre potuit, Deo aptavit pietatis ac misericordiae obtentu. Quid multa? Misericordia ejus super omnia opera ejus, misericordia Dei ante oculos ejus semper fuit.

Orate ergo, fratres dilectissimi, orate attentius, ut et ipse hodie misericordiam consequatur. Orate, ut illa beatissima anima quam credidit, quam speravit, quam dilexit, reipsa Dei misericordiam hodie percipiat. Equidem non surdis auribus illud evangelicum accepit: »Beati misericordes, quoniam ipsi misericordiam consequentur;« et: »Estote misericordes sicut et Pater vester misericors est.« Nullus autem misericors esse potest, qui non et humilis fuit, omnis ergo misericors et humilis est: unde bene [Col. 1364B] inferre possumus, quod veram et coram Deo probatam habuit humilitatem spiritus ejus, qui tantae misericordiae exstitit. Interventu ergo beatae Dei Genitricis Mariae, cui semper devotus fuit, interventu beati Michaelis archangeli, cujus ecclesiae reparator et sublimator hodie conspicitur, quem patronum et servatorem et corpori et animae suae delegit; interventuque omnium beatorum spirituum spiritus ejus divinam misericordiam consequatur: ipsorum, inquam, atque omnium sanctorum suorum meritis, si uspiam, sicut est humanae fragilitatis, tanta ejus opera, tantae ipsius miserationes et benefacta, humana laude vel humanae laudis intentione titillata sunt vel maculata; nihil enim satis purum coram summo judice; rogate, quaeso, rogate attentius; oremus [Col. 1364C] omnes pariter ut hoc abolere, hoc tollere dignetur ipse qui tollit peccata mundi, Agnus Dei Dominus noster Jesus Christus, qui cum Patre et Spiritu sancto vivit et regnat Deus in saecula saeculorum.




[Col. 1363]
ANNALES BABENBERGENSES, ENSDORFENSES, AUGUSTANI MINORES.
(PERTZ, Monumenta Germaniae historica, Script. tom X, p. 1.)





[NOTA.]

[Col. 1363] Heimo presbyter, coenobii Sancti Michaelis Babenbergensis monachus [(175*) 2Kb] , vir scriptis inter aequales clarus et Ottoni episcopo ut dicunt charus, a Bernhardo episcopo primo Pomeranorum apostolo edoctus, anno 1135 chronographiam edidit, qua computationem temporum inde ab initio mundi ad suam usque aetatem emendaret. Rebus sextae aetatis regerendis cyclos paschales adhibuit, quibus notitias ad sua usque tempora ex Bernoldo praecipue et annalibus Wirzeburgensibus excerpta ascripsit. Cyclos ipsos usque ad an. 1595 produxit, Qua de re ita fatur: »Denique a passione Domini usque in annum Domini 1135, qui est decimus regni Lotharii III, transierunt lunares cicli 59 et 15 anni, cicli solares 40 et 16 anni, cicli magni pascales duo [Col. 1365] et 72 anni, cicli indictionum a nativitate Christi 77 et anni 13. Caeterum ultra hunc annum adjeci 460 annos adhuc forte futuros ad completionem tertii magni cicli pascalis, in quibus successurae posteritati statum futurorum temporum discere et assignare relinquo, suppliciter rogans omnes ista lecturos, ut mei peccatoris humilisque presbiteri Heimonis, qui haec qualiacunque non ad novitatis ostentationem, sed ad veritatis investigationem et juniorum excitationem elaboravi, dignentur apud Dominum Jesum Christum in bono reminisci.«
In fine cycli addit:

»Sic finitur tertius magnus paschalis ciclus a passione Domini. Post ejus completionem, si cui forte tunc placuerit, superaddat illi, quantum sibi collibuerit.---Et tu, frater dilectissime Burcarde, ne cesses orare pro me, ut ereptus de lacu miseriae et de luto fecis mundanae, hujus regni et societatis sanctorum particeps fieri merear.


Omne tulit punctum qui miscuit utile dulci.«

Liber, defuncto post quadriennium Heimone, bibliothecae Sancti Michaelis illatus, ibique per quadraginta circiter annos adnotationibus historicis auctus est, sed hodie latet. Exstant tamen alii duo codices, quorum

1) Alter ex Babenbergensi circa annum 1180 descriptus, in monasterio a sancto Ottone Babenbergensi episcopo condito [(176) 1Kb] Ensdorfensi, ad Vilsam fluvium prope Ambergam sito, per tria saltem saecula servatus notisque historicis auctus est, deinde in Maurimonasterium prope Tabernas translatus, hodie in bibliotheca universitatis Argentoratensis servatur, ubi eum an. 1841 evolvi.

2) Alter regius Monacensis inter Latinos in folio majore numero 2 signatus, ante aliquot saecula ex Augustensi ecclesia bibliothecae electorali Bawaricae illatus esse videtur; siquidem continuationem Heimonis Augustanam quam infra edituri sumus, praetereaque annales Augustanos tomo scriptorum tertio primum in lucem prolatos exhibet. Evolvi eum an. 1833. Quibus ita usus sum, ut ex chronographia Heimonis usque ad exitum saeculi undecimi paucis tantum notitiis propositis, reliquas usque ad an. 1135 omnes, tum annales Babenbergenses et Ensdorfenses, ultimo vero loco Augustanos sisterem, quibus ad reliquos Sueviae annales transitus paratur.



EX CHRONOGRAPHIA HEIMONIS.
[Col. 1365]


I.---EX CODICE ENSDORFENSI.
[Col. 1365A]

1006. [1 1Kb] Episcopium Babenberg a rege Heinrico secundo [2 1Kb] constituitur, Eberhardus ibi primus episcopus preficitur [cf. Ann. Witzburg.].

1012. Domus sancti Petri et sancti Georgii Babenberg dedicatur.

1040. Eberhardus primus episcopus Babenberg obiit.

1096 [3 1Kb] . Facta [4 1Kb] est expedicio contra [5 1Kb] Sarracenos sub duce [6 1Kb] Gotfrido de Loven.

1098. Capta [7 1Kb] est Jerusalem.

1100. [Hoc anno ordo sancti Bernhardi sumpsit inicium manu saec. XIV.]

Paschalis secundus papa 161us sedit annis 19. Hic pium Ottonem consecravit 4. Idus Maii in sancta [Col. 1365B] die pentecostes, et pallium ei cum aliis privilegiis dedit.

1106. Heinricus quartus imperator obiit. Cui successit filius ejus Heinricus quintus, et regnavit post eum annis 20.

[Col. 1366A] 1119. Gelasius secundus sedit anno uno.

1120. Calistus secundus papa sedit annis 5.

1121 [8 1Kb] . [ [* 2Kb] Monasterium nostrum hic in Enstorf cepit edificari.]

1124 [9 1Kb] . [ [* 2Kb] Hic dedicatum est a venerabili Ottone Babenbergensi episcopo fundatore.]---[Watkunus, de claustro sancti Blasii monachus, primus huic loco preficitur vir bone vite abbas saec. XIII. ex.]

1125. Honorius II. papa 164us sedit annis 5.

Heinricus V imperator obiit 9 Kal. Junii. Cui successit circa Kalendas Septembris Lotharius tercius, dux Saxoniae.

1130. Petrus filius Leonis, et Gregorius diaconus Sancti Angeli, pro papatu contendere ceperunt.

1133. Eclypsis solis facta est 4. Non. Augusti luna 16.

[Col. 1366B] 1135. Hoc anno ista collectio et digestio cyclorum ab initio mundi usque huc facta est.



II.---EX CODICE AUGUSTANO.

1006 [10 1Kb] . Episcopium Babenberg a rege Heinrico [Col. 1367A] constituitur, et Eberhardus ibi primus episcopus praeficitur.

1012. Domus sancti Petri et sancti Georgii Babinberg dedicatur.

1024. Heinricus secundus imperator obiit 2. Idus Julii, cui successit Kounradus 7. Idus Septembris, et regnavit annos fere 15.

1039. Chunigunt imperatrix uxor Heinrici secundi obiit 5. Nonas Marcii. Eodem anno Chounradus imperator obiit 2. Nonas Junii, cui successit filius ejus Heinricus tercius, et regnavit annos 17.

1036. Heinricus tercius imperator obiit 3. Nonas Octobris, et filius ejus Heinricus quartus regnavit annos 50.

1099. Hoc anno prior expeditio Jerosolimitana [Col. 1367B] facta est a Gofredo duce Phlandriae, multisque Franciae et Teotonicae principibus, unde quidam:

Anno milleno centeno sed minus uno
Jerusalem Franci capiunt virtute potenti.

1105. Heinricus rex, filius Heinrici quarti imperatoris, contra patrem armatur: ubique luctus et pavor.

1106. Heinricus quartus imperator obiit, cui successit [Col. 1368A] filius ejus Heinricus quintus, et regnavit post eum annis 20.

1108. Heinricus rex adhuc puer, Italiam indeque Romam cum maximo exercitu intrans, Paschalem papam quia inique potestati suae restitit, captivatum vinculis injecit; dimissus autem, investituras episcopatuum eundem regem primus resignare coegit.

1117. Terremotus magnus ubique terrarum, semel in die, semel in nocte est factus.*

1126. Heinricus quintus imperator 8. Kal. Junii obiit, cui successit circa Kal. Septembris Lotharius tercius genere Saxo, et regnavit annis 11 [11 1Kb] .

1131. Lotharius rex cum expeditione Italiam intrat, et Augustam totam in suburbio ferro et igne vastat.

[Col. 1368B] 1133. Hermannus Augustensis episcopus obiit. Waltherus eligitur 14. Kalendas Aprilis. Eodem anno tenebrae factae sunt 3. Nonas Augusti.

1134. Waltherus in Saligenstat episcopus ordinatur 5. Idus Septembris.

1135. Hoc anno ista collectio et digestio ciclorum ab initio mundi usque huc facta est.



ANNALES BABENBERGENSES.
[Col. 1367]

[Col. 1367B] 1137. Lotharius tercius imperator obiit 3. Non. Dec. [Watkunus abbas obiit, cui Ditwinus subrogatur saec. XIII. ex.]

1138. Cunradus III. rex constituitur 6. Kal. Martii.

[Col. 1367C] 1139. Heimo, auctor istius operis, obiit 2. Kal. Aug.

1140. [1139] Otto octavus Babenbergensis aecclesiae pius episcopus, plenus operibus bonis et elemosinis, celo [12 1Kb] gaudente terra plorante supernam Jerusalem ascendit 2. Kal. Jul.

1142. Richenza imperatrix obiit.

1144. Eberhardus, piae memoriae praepositus majoris aecclesiae, obiit.

1146. Egilbertus nonus aepiscopus [(176*) 1Kb] , vir misericordiae et pietatis, ad Christum migravit; cui ipsa die dominus Eberhardus, Sancti Jacobi praepositus, omni sapiencia, probitate et religione conspicuus, unanimi tocius cleri et populi electione substituitur; cujus primo anno sanctus Heinricus ab Eugenio [Col. 1367D] papa canonizatus est.

1147. Expeditio 1147o. [*Expeditio ad Jerusalem sub rege Cunrado.]

1149 [13 1Kb] . [*Cunradus rex repatriavit.]

[Col. 1368B] 1153. Cunradus III. rex obiit 16 Kal. Martii. Fridericus successit 4. Non. ejusdem.

1155. [14 1Kb] **Otto palatinus obiit [fundator hujus cenobii felicis recordationis saec. XV.].

1158. [14 1Kb] **Victor et Alexander in apostolica sede [Col. 1368C] discordes erant.

1170. Eberhardus decimus episcopus, vir misericordiae et pietatis, migravit ad Christum Cui ipsa die Hermannus praepositus unanimi tocius cleri et populi electione substituitur.

*Helmricus abbas quartus hujus loci obiit. Boto subrogatur.

1173 [14 1Kb] . **Heilica palatina obiit [fundatrix hujus cenobii pie memorie et omni laude digna saec. XV.].

1177. Hermannus undecimus episcopus obiit. Otto regali prosapia ortus, majoris quoque aecclesiae praepositus, subrogatur. Generalis synodus 514 episcoporum sub Alexandro papa agitur. In qua etiam memoratus Otto se suosque successores a domno papa consecrari debere praerogative, dominica Judica [Col. 1368D] consecratus obtinuit [15 1Kb] .

1180. [Hoc anno mutatus est marchionatus Styrie in ducatum. Eodem anno Otto de Scheyria fit dux Wawarie. saec. XV.]



ANNALES ENSDORFENSES
[Col. 1369]

[Col. 1369A] 1184? Otto dux Bawarie obiit [16 1Kb] .

1189. Expedicio sub imperatore Friderico.

1190. Fridericus imperator aquis suffocatus est.

1196. . . . Oct. obiit Fridericus palatinus piae memoriae. [ . . . Babarus obiit saec. XV. filius fundatoris nostri saec. XV. ex.]

1197. Heinricus VI. imperator obiit. 4. Kal. Octobr. [17 1Kb] .

1198. Phylippus rex constituitur, et Otto de Saxonia ei opponitur.

1201. Terre motus factus est ad horam nonam 4. Non. Mai.

1202. Poto abbas quintus obiit; praefuit annis 33. Albero subrogatur [18 1Kb] .

1203. Albero abbas obiit. Rudiger subrogatur. [18 1Kb]

[Col. 1369B] 1206. [Hoc anno ordo fratrum Minorum sumpsit inicium saec. XV.]

1208. Phylippus rex Babenberc occiditur ab Ottone palatino.

1209. Idem Otto a marschalco de Kalentine jugulatur.

1210. Otto de Saxonia mortuo Phylippo consensu principum ab Innocentio papa coronatur, et post unum annum de regno dejicitur, et Fridericus filius Heinrici imperatoris rex constituitur.

1216. [Hoc anno ordo Predicatorum sumpsit inicium saec. XV.]

1218. [Hoc anno Strawbing construitur saec. XV.]

1220. [Hoc anno Abach erigitur saec. XV.]

1224. [Hoc anno Landawe [19 1Kb] construitur saec. [Col. 1369C] XV.]

1225. Heinricus [20 1Kb] filius Friderici imperatoris cum filia Liupoldi ducis Austrie Nurnberc celebravit nuptias.

1227. Cunradus episcopus Ratisponensis obiit. Gotfridus praepositus subrogatur.

1228. [Otto filius Ludwici ducis Bawarie accingitur gladio Struwinge saec. XIII. ex. XIV.]

1229. [Ludwicus dux nascitur saec. XIII ex. XIV.]

1231. Luodwicus dux Bawarie Chelheim occiditur. Liupoldus dux Austrie obiit.

1235. [Hainricus dux nascitur saec. XIII. ex. XIV.]

1241. Tatararii destruere conantur totam ecclesiam. [Col. 1369D] ---Facta est eclipsis solis 2. Non. Octobris circa horam nonam, et obscuratus est sol, et tenebre facte sunt per totam terram, et stelle apparuerunt manifeste.

1242. [Hoc anno Albertus comes de Pogen obiit manus saec. XV].

[Col. 1370A] 1246. Ipso anno dux Austrie in die sancti Viti occisus est.

Hoc anno lantgravius Tuoringie suscepit regnum Romanorum, et a domno apostolico et ab aliis principibus spiritualibus sublimatus est in regem, et cruce signatus est super omnes qui imperatori consentiebant [21 1Kb] cum suis fautoribus, et promovit expeditionem cum exercitu magno super regem filium imperatoris; et congressi, accepit triumphum victorie, et regnavit potenter domno apostolico per omnia eidem favente; et facta est maxima strages ei interfectio hominum in regnis universis; apud regiam civitatem Nurenberch homines frigore et nuditate et fame matres et parvuli miserabiliter perierunt.

[Col. 1370B] 1247. Et idem rex in omnipotentia sua regnans, obiit in ebdomada prima quadragesime ipsius anni.

Hoc anno cessaverunt divina in Ratisponensi dyocesi a domno apostolico et legato et episcopo Ratisponensi a legato confirmato.

1250. Fridericus imperator obiit.

1251. Rex Kunradus apud Ratisponam vix evasit mortem.

1254. Kunradus rex filius Friderici, qui duxerat filiam Ottenis ducis Wawarie, obiit.

[Otto dux Bavarie obiit saec. XIII. ex.]. Muchs.

1255. [Ludwicus et Hainricus duces Wawarie accinguntur gladio saec. XIII. ex. XIV.] Chunradus abbas obiit. Heroldus subrogatur, Michahelis.

[Col. 1370C] 1256. Maria hic ducissa Brabancie [(177) 1Kb] occisa est. Duo reges sunt electi apud Franchenfurt, a majori parte rex Anglie, a tribus autem electoribus marchio [22 1Kb] Brandenburgensis, ubi etiam infinita multitudo principum convenerat.

[23 1Kb] Maria ducissa interfecta est a duce Ludwico marito suo. Hec scripta sunt manu Kunradi [24 1Kb] cantoris de Gewangesek [25 1Kb] . Fridericus.

1267. Rex Boemie habuit prelium cum ducibus Waubarie, et ipsam Baubariam rapinis et incendiis devastavit.

1269. Filius regis Chunradi in Gallia occiditur.

1271. Anna ducissa obiit. Rex Boemie cum rege Ungarie certamen iniit, et magna strages facta est [Col. 1370D] in Austria et etiam in Ungaria.

1273. Hoc anno venerabilis comes Rudolfus in octava Mychaelis electus est in regem Romanorum, dignus nominis et honoris. Heroldus abbas noster Kastello preficitur, Alhardus de Priveninge subrogatur Marie Magdalene.

[Col. 1371A] 1275. Hoc anno papa Gregorius Xus apud Lugdunum Gallie concilium celebravit, regique Rudolfo obediri a christianis omnibus sub anathemate ordinavit.

1276. Domnus Alhardus abbatiam resignavit. Gerungus monachus noster subintravit dominica Reminiscere.

1278. Leo episcopus Ratisponensis obiit; domnus Heinricus canonicus substituitur. Hoc anno illustris rex Romanorum Rudolfus, manens in Austria quam sibi ante biennium faventibus ejusdem terre optimatibus subjugaverat, summo Deo permittente, nec non rege Ungarie cum multo suorum Sarracenorum exercitu adjuvante, condicto die et loco adversarium suum regem Bohemie cum exercitu suo innumero [Col. 1371B] gladio stravit, et de hoste suo [26 1Kb] victoriam rex serenissimus reportavit.

1280. Hoc anno 17. Kal. Decembris obiit venerabilis dominus, Magnus Albertus, quondam Ratisponensis ecclesiae episcopus, magister in theologia.

1281. Hoc tempore comparavimus donationem ecclesie Wolfespach cum advocacia judicio [27 1Kb] et piscacione et silva et agris, 85 libris.

1282. Hoc anno in die sancti Achatii [(177*) 1Kb] in meridie sole radiante scissa est turris a summo usque deorsum, concussaque capella et scissa 28 1Kb] in aliqua parte, et semoto altari sancti Blasii ictu fulminis est divisum.

3. feria pentecostes venit [29 1Kb] .

[Col. 1371C] 1285. Gerungus abbas destituitur. Ruedgerus subrogatur de Sancto Emerando post ascensionem Domini 3. feria, qui mansit 10 diebus. Item eodem anno Eberhardus preficitur in die sancti Dvonisii.

1288. Hoc anno apud Coloniam magna strages facta est inter episcopum Coloniensem et ducem Brabantensem, et ceciderunt una die octo milia hominum, ipse quoque episcopus et sui capitanei et comites occiduntur.

1289. Eberhardus abbas obiit.

1290. Heinricus dux obiit. Libhardus decem diebus post obitum Eberhardi nondum plene elapsis in abbatem eligitur unanimi deliberatione et consensu, [Col. 1371D] adeo prosperum habens successum, quod in quinque diebus continuatim succedentibus eligitur, ac Ratispone confirmatur et consecratur jocunde, laudabiliter, feliciter et honeste.

1291. Hujus tempore missa beate Virginis privilegio sanctitur celebrari. Minhardus custos curiam solventem talentum [30 1Kb] redemit; domnus Libhardus [31 1Kb] [Col. 1372A] abbas medietatem [32 1Kb] addidit fratribus singulis diebus pro consolatione.

1293. Luodwicus dux obiit. Hic dedit nobis ecclesiam Vilshoven pro melioranda prebenda et agenda sollempniter anniversaria die sua.

1294. Libhardus abbatiam resignavit, et consilio domni episcopi domnus Engelmarus, prior Altahensis ecclesie, nostre ecclesie preficitur; Udalrici venit. Hic unanimi fratrum deliberatione et consensu instituit, ut prebenda defuncti fratris per ejusdem anni circulum pro remedio anime ejus pauperibus erogetur

1296. Heinricus de Rotenekke episcopus obiit; cui summus prepositus domnus Chunradus de Lupurch [33 1Kb] die quinta sollemniter subrogatur.

[Col. 1372B] 1298. Minhardus custos et monachus nostre congregationis, vir bone indolis et multe devotionis quique multum bene ante ecclesie nostre fecit, in abbatem eligitur, domni Chunradi episcopi Ratisponensis et Engelmari quondam abbatis nostri consilio mediante. Preficitur itaque per omnia canonice, rite, laudabiliter et honeste.

1299. Hoc anno inimici Christi, scilicet Judei, fere per totum mundum cremati sunt, adeo ut pauci evaderent christiani, Christi sanguinem ulciscentes. Eodem quoque anno Albertus dux Austrie cum exercitu Ungarorum regem Romanorum, videlicet Adolfum, dolose est agressus circa Renum, et ipsum regem interfecit et regnum sibi usurpavit.

[Col. 1372C] 1300. Hoc anno maxima pestilentia animalium et maxime vaccarum per totum mundum suborta est.

1305. Mortuo Meinhardo abbate, Wernherus abbas in Munster [(177*) 1Kb] subrogatur.

1309. Mortuo Wernhero abbate, Fridericus prior hujus ecclesie substituitur.

1310. Friderico abaciam resignante, Albertus monachus Sancti Emmerammi subrogatur.

1314. Hoc anno scilicet die Luce ewangeliste 34 1Kb] duo reges in Franchenfurt sunt electi [35 1Kb] , a majori parte dux Ludwicus Wawarie [36 1Kb] , a minori parte Fridericus dux Austrie, qui [37 1Kb] ambo a suis electoribus in reges sunt consecrati, et uterque se per omnes [Col. 1372D] annos regem Romanorum [38 1Kb] scribebat.

1319. Hoc anno Rudolfus dux Wawarie obiit.

1322. Hoc anno in vigilia sancti Michelis archangeli [39 1Kb] predicti duo electi, scilicet rex Ludwicus dux Wabrie, et Fridericus dux Austrie, juxta civitatem Muldorf congressi sunt in prelium, et Fridericus dux Austrie cum suis optimatibus detentus est a rege [Col. 1373A] Romanorum Ludwico, et ibi ex utraque parte multi sunt interempti.

1328. Hoc anno Ludwicus rex Romanorum cum copioso exercitu ivit Romam, ubi consilio Romanorum ut dicitur deceptus, papam vel pocius antipapam instituit, qui ipsum in regem Romanorum consecravit; qui tamen post non multum temporis properavit ad Johannem papam XXII. qui plus quam 18 annis Avinione sederat, cujus gracie resignato papatu se tradidit puniendum.

1332. Hoc anno Ludwicus imperator obsedit Straubing post Udalrici.

1334. Alberto abbatia resignante, Ulricus, prepositus et monachus hujus cenobii, preficitur; et vix ad medium annum supervixit. Eodem anno secundus [Col. 1373B] Ulricus, prior et monachus hujus cenobii, subrogatur.

1337. Hoc anno Ratispona fuit a quibusdam perfidis civibus clanculo suffossa et Ludwico cesari tradita; set Dei gracia et beatorum pontificum Wolfgangi et Erhardi meritis a tanto periculo sunt salvati.

1338. Hoc anno volavit multitudo locustarum. Eodem anno cremati sunt Judei in Straubing.

1340. Hoc anno obiit domnus Nycolaus Ratisponensis episcopus 5. Ydus Octobris. Quo sepulto in sue diocesis monasterio dicto Obern-Altach ordinis sancti Benedicti, domnus Hainricus de Lapide in possessionibus episcopii exaltatus est auxilio Ludwici cesaris et quorundam secularium dominorum, qui [Col. 1373C] castra episcopii sibi tradiderunt sine consensu tocius capituli, set precipue domni Friderici purkravii de Nuernberch et domni de Homberch, quorum utrique majorem capituli consensum in episcopi electione habebant. Eodem anno obiit circa festum Lucie virginis Johannes unicus et novissimus heres inferioris Wabarie; cujus ducatum possedit Ludwicus cesar, dux superioris Wabarie.

1342. Hoc anno tanta inundatio pluvie facta est, ita ut omnes fructus terre devastaret in [40 1Kb] vigilia Braxedis.

Hoc anno obiit venerabilis domnus Nykolaus, Ratisponensis episcopus, in die Gereonis.

Hoc anno circa dominicam Esto mihi Ludwicus cesar Johannem ducem Karinthie, filium regis Bohemie, [Col. 1373D] de genitalium inpotencia infamatum, expulit a ducatu et a provincia Tyrol, ablatam quoque uxorem copulavit filio suo Ludwico marchioni Brandenwurgensi.

1347. Hoc [41 1Kb] anno Lwdbicus imperator obiit in die Maximiliani. Et eodem anno [42 1Kb] duo reges Romanorum sunt [43 1Kb] electi, scilicet comes Guntherus [44 1Kb] [Col. 1374A] de Swartzpurg [45 1Kb] et Karolus rex Bohemie [46 1Kb] ; a majori parte [47 1Kb] comes de Swartzpurg [48 1Kb] electus, set per toxicum [49 1Kb] infectus obiit [50 1Kb] . Karolus regnavit, bene rexit [51 1Kb] , clerum dilexit.

1348. Hoc anno terre motus factus est in conversione sancti Pauli, qui Villach dejecit.

1349. Hoc anno facta est pestilencia magna in toto mundo. Eodem anno surrexerunt homines dicentes se penitere peccata sua, euntes cum vexillis et cum flagellis percucientes se, et perambulabant omnes [52 1Kb] regiones.

1350. Anno Domini 1350. Ludwicus marckrafius congregavit exercitum magnum et intravit Brandenburgam contra ducem Saxonie, qui elegerat quendam molendinatorem pro marckgravio in terra [Col. 1374B] que vocatur Marck, quoniam marckravius terre illius fuit amissus magis quam triginta annos, et dicebant ipsum revixisse.

1361. Hoc anno circa festum sancti Georgii martyris imperatrix uxor Karoli peperit filium, scilicet Wenczeslaum, in civitate Nuerenberch; ad cujus baptismum Karolus imperator omnes principes Alamannie convocavit, qui et venerunt. Et celebravit ibi honorabiliter imperialem curiam, et ibi ostendit reliquias imperiales. Eodem anno in vigilia Mathei apostoli obiit Ludwicus marckgrafius dux Bawarie.

1364. Hoc anno in die Bonifacii Stephanus dux [53 1Kb] Wabarie et filii sui [54 1Kb] Stephanus et Fridericus obsederunt civitatem Mueldorf, cupientes eam expugnare. [Col. 1374C] Et in die beati Augustini ab [55 1Kb] obsidio cum magno exercitu recesserunt in [56 1Kb] Prawnowe. Cum quibus Rudpertus comes palatinus et dux Wabarie, purkravius de Nurnberch et quam plures et innumerabiles; et volebant pugnasse cum Rudolfo duci Austrie, qui dedit fugam de Ried ad partes suas.

1368. Ulrico abbacia resignante, Fridericus infirmarius ecclesie nostre substituitur, Barbare virginis et martiris.


Anno [57 1Kb] milleno ter centum ter quater uno [(178) 1Kb]
Austria quos pavit, hos ense Babaria stravit,
Martiris in festo Theodori; sic memor esto.
Gamelstorf villa felicior ergo sit illa.


[Col. 1374D] Sunt M, C trinum, duplex X, l quoque binum [(179) 1Kb] .
Wenczeslayque jugum cadit Austria sub Wabarinum.


Ut valeas esse monachus, tibi crede necesse
Rostrum porcinum, et dorsum fac asininum,
Osque columbinum, cor ovinum, crusque bovinum [58 1Kb] .



ANNALES AUGUSTANI MINORES.
[Col. 1375]

[Col. 1375A] 1137. Lotharius tercius imperator 2. Nonas Decembris obiit. Cunradus genere Suevus forimsito [(179*) 1Kb] anno eligitur, et regnavit annis 14. Hic prius a quibusdam contra Lotharium in regem electus, in Italiam fugere compulsus, postmodum rex efficitur.

1146. Hac tempestate quidam in specie bona, griseorum scilicet habitu, Augustam intrans, zodorum et psalmistam se nominat, et in principe demoniorum multa signa fatiens totam in se convertit Alamanniam.

1147. Chuonradus rex et Ludewicus rex Francie cum multis christianis Jerosolimam et contra Sarracenos proficiscentes, nichil proficiunt.

1150. Rex a Jerosolimis revertitur, multis christianis [Col. 1375B] a barbaris captis et occisis.

1152. Kuonradus rex obiit. Fredericus filius fratris sui eligitur. Walterus episcopus senio confectus deponitur. De electione episcopi dissensio inter canonicos et ministeriales ecclesie orta, coram Frederico rege canonicis [59 1Kb] est adjudicata. Cujus etiam interventu Chuonradus natione Suevus eligitur.

1156. Fredericus rex cum expeditione Romam pergens, ab Adriano papa imperator consecratur. Magister Arnoldus a papa suspendi praecipitur. Spoletum ab imperatore capitur et vastatur. Mediolanum hostis regni pronuntiatur.

Discordia inter episcopum et canonicos Augustenses oritur; papa ab utrisque appellatur.

1158. Fridericus imperator iterum cum expeditione [Col. 1375C] Italiam perlustrans, Cremam obsidet et capit, Mediolanum in deditionem recipit. Scisma inter sacerdotium et regnum oritur.

1162. Fredericus imperator Italiam tertio cum expeditione vastans, Mediolanum, quia pactum frustraverat, funditus evertit in Kalendis Marcii, scismate adhuc durante.

1164. Pugna inter Fridericum ducem, filium regis Chunradi, et Welfonem juniorem in Tuingen.

1166. Fredericus imperator quarto cum maxima expeditione Romam usque progressus, post infinitam Romanorum caedem ecclesiam sancti Petri invasit et destruxit, ac ibidem mense Augusto castra figente, maxima clades, nostris inaudita seculis, [Col. 1375D] Teutonicos invadens, Welfonem et Fridericum duces, et pene omnes occidit principes. Eodem anno tota Italia imperatori rebellis, et cum paucissimis per montem Cillenii [(180) 1Kb] eum fugere coegit.

[Col. 1376A] 1167. Cuonradus Augustensis episcopus obiit: Hartwicus eligitur in Kalendis Novembribus, secunda fere hora noctis quae est omnium sanctorum, imperatore adhuc in [60 1Kb] Italia manente.

1169. Arnoldus Maguntinus archiepiscopus in Kalendis Julii Maguntiae in ecclesia sancti Jacobi occiditur. Rudolfus et Cristanus discorditer eliguntur.

1174. Fridericus imperator quintam expeditionem per montem Cillenii in Italiam ducens, Sicusim [(181) 1Kb] unde prius clanculum recesserat incendit, Astam [(182) 1Kb] in deditionem recipit. Paleam, que Alexandria, obsidet nec capit; in vigilia pasche cum maxima clade suorum ab ea recedit, scismate adhuc durante [61 1Kb] .

1177. Scisma quod 19 annos duraverat, papa [Col. 1376B] Alexandro et imperatore Friderico Venetiis convenientibus terminatur. Suburbium Auguste, ecclesia sancti Mauricii et ecclesia sancti Petri igne sunt consumptae.

1179 [62 1Kb] . . . . . Hartwicus episcopus ma. . . ecclesiarum novis super. . . . . ravit hoc ipso cui interfuerunt 290. . . episcopi.

1181. Heinricus dux Bawariae et Saxoniae, quia reus majestatis dicebatur, sine difficultate imperii deponitur. Otto palatinus dux efficitur.

1183. Imperator pentecosten Ratispone cum Ottone duce celebrat. Idem Otto dux post paucos dies in castro Phullendorf obiit. Longobardi in Constantia in gratiam recipiuntur. Ecclesia sancti Oudalrici Augustae combusta est.

[Col. 1376C] 1184. Hartwicus Augustensis episcopus 8. Kal. Februarii obiit. Udelscalcus eodem die eligitur. Eodem anno filii imperatoris, quorum alter rex, alter dux fuit, militiae cingulo Maguntiae potiuntur in pentecosten, patre et matre praesentibus. Eodem anno Cristanus archiepiscopus Maguntinus obiit. Chunradus restituitur.

1185. Filio imperatoris Heinrico regi Constantia filia Siculi regis Augustae in palatio episcopi 4. Kal. Novembris juramento firmatur. Sequenti anno

1186. nuptiae Mediolani celebrantur.

1187. Ecclipsis solis ab hora sexta in horam nonam est facta. Eodem anno gens barbarorum Salhadino duce Jerosolimam et dominicam crucem capit. Eodem anno imperator et filius ejus dux cum multis [Col. 1376D] principibus zelo Christi crucem in ultionem ejus Maguntiae 6. Kal. Aprilis accipiunt. Philippus Coloniensis archiepiscopus in gratiam ibi recipitur.

[Col. 1377A] 1188. Heinricus prius dux, non recepto ducatu, in gratiam redit [63 1Kb] .

1208. Hoc anno 11. Kal. Julii rex Philippus in Babenberc occiditur.

1237. Hoc anno factus est terre motus magnus, ita ut concuterentur templa et structura lapidae 16. Kal. Octobris in die sanctorum martirum Luciani et Gemelliane post diluculum ante primam missam.

1241. Hoc anno factae sunt tenebre Nonis Octobris, die dominico post meridiem, Fidis [(183) 1Kb] virginis.

1246. Hoc anno matrimonium inter domnum Conradum Romanorum in regem electum, et filiam ducis Bawarie contractum est.

Hoc anno Nonis Augusti, die videlicet sancti [Col. 1377B] Oswaldi regis illustris, Conradus Romanorum in regem electus cum domno Heinrico lantgravio Thuringiae, ordinatis et instructis utrimque aciebus, prope Frankenfurt bello congressus, in fugam cum suis versus est; et sequenti anno

1247. predictus lantgravius Thuringiae mortuus est. Post cujus obitum domnus Wilhelmus comes Hollandie in regem electus est. Siboto [64 1Kb] Augustanus episcopus episcopatum resignavit, succedente [(184) 1Kb] sibi filio comitis de Dilingen.

1256. Hoc anno Ludowicus dux Bawarie occidit uxorem suam Mariam, filiam ducis Brabentie, die Antonii 16. Kal. Febr.

Valde [65 1Kb] negligens est clerus hujus ecclesie, qui acta imperatorum et principum in presenti genealogia [Col. 1377C] sic vacare permittit, predecessorum vestigia in procedendo nullatenus inmitando, quis usque modo satis eleganter et diserte scripserunt.

1271. Hoc anno venerabili domino Hartmanno comite de Diligen regente episcopatum Augustensem, et ecclesia Romana post decessum Clementis pape quarti carente tunc anno quarto pontifice, in Suevia et per omnes circumjacentes provintias tanta fames invaluit, ut in eadem civitate modius tritici pro 4 libris, modius siguli pro 3 libris et 4 solidis, medius ordei pro 35 solidis, modius avene pro 24 solidis denariorum Augustensium venderentur, et plurimi pauperes famis angustiati miseria quasi exanimes, et plures inveniebantur mortui in plateis.

[Col. 1377D] 1278 Hoc anno feria sexta septimo Kalend. Septembris facta est pugna inter dominum Ruodolfum de Habsburk regem Romanorum ex una, et dominum Otacrum regem Bohemie ex altera parte, juxta civitatem Marchegge, occisusque est rex Bohemiae et ceciderunt cum eo. . . . . milia.

1279. Hoc anno feria septima hebdomade pentecostes [Col. 1378A] (Mai. 27) hora matutina exortus est ignis sevissimus ex domo institoris juxta vicum Stezenbach, de quo plurime domus trans Licum purum et omnes intermedie domus tam intra muros quam in suburbio harene cremabantur, et non solum structure lignee, verum etiam octo domus lapidee sunt exuste, in quibus homines promiscui sexus plures quam centum perierunt, quorum alii suffocati, alii omnino combusti reperiebantur.---Eodem anno tanta fuit habundantia frugum, quod modius siliginis pro 4 solidis Augustensibus vendebatur.

1285. Hoc anno Tartari Ungariam invaserunt circa purificationem, et terram per totam quadragesimam potenter occupantes, infinitos populos occidunt. Tandem a principibus Hungarie quasi totus [Col. 1378B] eorum exercitus interimitur. Pestilentia pecudum solito major per totam estatem duravit, ita ut in Augusta non decima pars vaccarum remaneret viva. Eodem etiam anno cesar [(185) 1Kb] in Wetfelaria combustus est Nonas Julii sabbato in die Willibaldi. Judei quoque in Monako tempore autumpnali pro occisione cujusdam pueri promiscui sexus 132 comburuntur.

1288. Hoc anno domnus Wolfhardus electus ecclesie Augustensis, vacante sede Moguntina per domnum Hugonem filium comitis silvestris et domnum Wernherum de Lewenstein canonicos, transmissos ex parte capituli Moguntinensis ecclesie, in monasterio sancte Marie Augustensis cum magna [Col. 1378C] sollempnitate in episcopum confirmatur 15. Kal. Septembris.

1296. Hoc anno 6. Kal. Maii fraudulenter obsessum est castrum quod dicitur Mergartau [(186) 1Kb] a Baveris, scilicet a C. de Haldenberch. Qui eodem anno patruum suum dictum de Losbach fraudulenter occidit in Lausperch.

1298. Hoc anno Adolfus Romanorum rex per domnum Albertum ducem Austrie in bello cum multis aliis interemptus est juxta Wormaciam, in campo qui dicitur Haselbuhel secunda die mensis Julii. Idem etiam Albertus mox in regem electus, 10 annis cum magna potestate regnavit, ac demum interfectus crudeli morte decessit.

1302. Eclipsis lune universalis Felicis in Januario [Col. 1378D] die dominico (Jan. 14.) ad noctem sub matutinis fratrum.

1308. Hoc anno Albertus rex Romanorum per Johannem fratuelem suum tribus vulneribus transfixus, morte subitanea et improvisa vitam finivit in die apostolorum Philippi et Jacobi (Mai. 1.)

1310. Eclipsis solis valida in fine Januarii quod est [Col. 1379A] in vigilia Brigide [(187) 1Kb] , circa horam vespertinam, die sabbati.

1311. Anno Domini 1311 in die Egidii (Sept. 1.) hora vespertina venit grando super Augustam, et ceciderunt lapides globosi et magni quasi vitella ovorum, ex quorum impetu fracta fuerunt pro magna parte omnia tecta domorum de scindulis facta. Et vitra in fenestris ecclesiarum versus aquilonem totaliter comminuta fuerunt. Fructus arborum percussi et excussi quasi omnes. Item in ortis gramina et olera omnino destructa, et capita caulium usque ad magudarim amputata. Mira dico: quidam civis invenit in pomario suo sub arbore quadam 30 passeres percussos et mortuos. Similiter in agris bene 100 grues inventi sunt mortui, qui portabantur in [Col. 1379B] foro Perlaici ad vendendum. Eodem anno karistia [Col. 1380A] magna fuit. In tempore messis vendebatur modius siliginis in Augusta pro 26 solidis. Et post messem cepit crescere pretium annone de septimana in septimanam, ita quod circa festum Michahelis modius siguli dabatur pro 42 solidis denariorum.

1312. Eclipsis solis particularis sexta die Julii, quod est in octava apostolorum Petri et Pauli, ante horam prandii, feria quinta.

1321. Eclipsis solis universalis et tenebre super faciem terre per totam Alemanniam in Junio in die Johannis et Pauli, sub missa magna, feria sexta (Jun. 26).

1457. Intoxicatus est dulcissimus rex Ladizlaus, Ungarie et Bohemie rex, in Praga innocenter; qui vix 18 annos complevit.




ANNO DOMINI MCXLI
GUALTERUS CLUNIACENSIS MONACHUS




[Col. 1379]
DE MIRACULIS BEATAE VIRGINIS MARIAE.
(LABBE, Bibliotheca nova manuscript., t. I, p. 650.)



PROLOGUS.
[Col. 1379C]

Fratri venerando et in Christi visceribus plurimum complectendo Sancti Venantii monacho GUALTERUS, Cluniacensis monachus, usque ad finem pondus diei et aestus constanter portare.

Petitionis vestrae nostraeque promissionis non immemor, miracula sanctissimae Dei genitricis et semper Virginis Mariae quae coram vobis retuli ad aedificationem legentium litteris mandavi, non praesumptionis causa, sed ut simplices quique haec simplici stylo conscripta facile intelligant, et per ea ad supradictae et semper dicendae Virginis Mariae venerationem commoveantur; et ne quis ista velut vana et frivola rejicienda putet, scias me nequaquam oculis propriis haec aspexisse, sed ab uno [f. [Col. 1379D] a viro] venerabili Goffrido, Carnotensi episcopo et apostolicae sedis legato, in conventu nobilium personarum referente, cognovisse. Nunc ergo quae ad laudem gloriosae Dei Matris audivimus, tibi et caeteris sibi similibus in Christo parvulis, qualium est regnum coelorum, notificabimus.



CAPUT PRIMUM.

In Galliis, vico qui dicitur Dormientium, habetur imago Matris Domini tanta venustate et formositate depicta, ut supra nihil. Ad hanc videndam et venerandam [Col. 1380C] ex diversis provinciis fideles quique veniunt, vota solventes et auxilium illius implorantes. Mater vero totius misericordiae se adesse miraculis frequentibus probat, ex quibus pauca quae ad nos venerunt, referemus. Cum divina providentia anno ab Incarnatione Domini 1133 peccatis nostris exigentibus, ad correctionem multorum sacro igne quorumdam corpora depasci permitteret, supra dicta ecclesia tanta divinae largitatis gratia redundabat, ut quicunque patiens hanc infirmitatem coram beatae Virginis vultu adveniret, statim superna gratia visitatus ardoris sui refrigerium sentiret: ea propter et [f. ita] languentibus ecclesia illa replebatur, ut vix in ea consistere posset advenientium turba. Accidit autem ut cujusdam rustici ad jus ecclesiae [Col. 1380D] pertinentis uxor satis apud suos habens honestatis, pavenda et horribili ultione in ipso vultu percuteretur. Adducitur ad communem salutis portum, et in supradictam ecclesiam manibus filiorum et parentum introducitur. Coram sanctissimae Virginis imagine gemebunda prosternitur, et multis lacrymis et suspiriis Matrem misericordiae evocat, et ut sui misereatur flebilis et miseranda deprecatur. Conventus virginum sacrarum in eadem ecclesia Reginae virginum servientium accurrunt, et pro devota sibi [Col. 1381A] supplicant ancilla, quam miserabili languoris genere teneri conspiciunt; pervigilem ducunt noctem psalmis et orationibus cum lacrymis et cordis contritione Dei misericordiam et B. Virginis auxilium invocantes. Fit inaudita rerum mutatio, misericordia obduratur; quasi preces Virginis respuuntur, nec ad ullum perducuntur effectum: manet infelix mulier, et adhuc exspectat Matrem misericordiae ut sui misereatur. Furit iterum infirmitas et totum vultum mulieris occupat; fetor invisus ab infelicis facie consurgit, omnemque replet ecclesiam. Taedio laboreque gravatus recedit maritus, filii filiaque illius vigiliis fetore, deprecatione lassantur. Mulier invelata faciem indecoram impudenter coram populo erigit, et jam ipsa desperata post XIII dierum exspectationem [Col. 1381B] ante imaginem Virginis prosternitur, et lacrymis suffusa, miseranda facie hujusmodi verbis quasi praesentem Dei Matrem compellat: »O Domina, inquit, quam totius misericordiae Matrem et pietatis fontem, et portum credidi miserorum, video te mihi in crudelem versam, et frustra tuam exspectare misericordiam. Omnes alienigenas huc advenientes et undique concurrentes pristinae sanitati restituis, me autem, quae propria ancilla tua sum despicis, nec ullum invenio consilium a te mihi collatum. Recedam ergo ab ecclesia tua, nec faciam caeteris amplius fetorem, aut terrorem meae inauditae deformitatis.« Haec dicens mulier ab ecclesia egreditur et omni collacrymanti turba spectantium, voces miserandas et lacrymosa suspiria [Col. 1381C] trahens pedetentim, ut poterat, egreditur a toto vico, meante et stupente omni populo; fit terrori mulier omni occurrenti, non enim vultum praeferebat hominis, sed informis monstri imaginem protendebat. Carebat omni naso cum labio inferiori, utrisque genis infirmitatis violentia conjunctis, et jam ab oculis profluente multitudine concremati sanguinis, tandem incumbente jam die fatigata nimis infelix mulier ad domum cujusdam pervenit rustici, hospitiumque ab illo quaesivit; qui misericordia motus in parte secretiori domus suae lectulum in stramine illi composuit et ad quiescendum in eo mulierem collocavit: monuit illam ut aliquantulum cibi sumeret, et illa non acquievit; tenebrescente autem [Col. 1381D] nocte mulier prae taedio et labore visa est obdormisse; et in eodem somno videt B. Virginem Dei et Domini Matrem cum consueta claritate assistere, sibique comminari, seque increpantem cur ab ecclesia recessisset; illa autem pedibus ejus provoluta misericordiam precabatur: Beata itaque Dei Genitrix manu propria mulierem erigit et coram se stare praecipit: manu benigna vultum attrectat, et omni effugato dolore pristinae eam sanitati sub momento restituit, ita ut nec etiam cicatrix aut signum aliquod vulneris alicujus remaneret, benedictaque muliere, visio gloriosa disparuit. Illa ad semetipsam reversa, sanitatis suae incerta, visionem suam ad memoriam reducit, vultum suaviter manu tangit, integram faciem invenit, et prorsus fugatum langorem: [Col. 1382A] certa facta de miraculo mulier voces laudis et confessionis emittens, clamore valido totam sui hospitii turbat familiam; accenduntur luminaria plurima, accurrunt vicini, vident fulgenti facie sedere, quam paulo ante viderant horribili deformitate fetere, interrogant quomodo factum sit, narrat mulier visionem quam viderat, per quam sanata fuerat. Reducitur ad ecclesiam mulier, et coram imagine sanctissimae Dei Genitricis prosternitur, curatrici suae flexis genibus et ejulans gratias refert, admirante et congaudente populo, et in Virginis beatae laudes acclamante. Videres ibi populum certatim concurrentem ad mulieris osculandam faciem, quam Mater Domini propria manu formaverat. Tradidit autem seipsam mulier in perpetuam ancillam eidem [Col. 1382B] ecclesiae ad laudem et gloriam nominis Jesu Christi, qui cum Patre, etc.



CAPUT II.

Alio autem tempore in eodem vico manebat quidam plebeiae multitudinis vir, qui uxore propria derelicta, quamdam puellam devirginaverat, quam loco pellicis in proprios usus tenebat. Mulier autem illius graviter et iniquo animo hujusmodi disjunctionem ferens quotidie coram B. Virgine prosternebatur clamorem faciens de muliercula illa. Dicebat autem haec verba quotidie: »Sancta Maria Mater Domini, fac mihi justitiam de meretrice illa, quae mihi virum meum incantationibus aufert.« Peccatrix autem mulier quotidie procedebat ad ecclesiam et ante imaginem Matris Domini haec proferebat: [Col. 1382C] »Ave Maria,« etc., illa clamabat, haec salutabat, donec sic agendo annum peregerunt. Illucescente autem die Dominicae Resurrectionis apparuit Dei genitrix, et semper virgo Maria mulieri quae clamorem faciebat, et dixit ei: »Mulier, quaere alium qui tibi justitiam faciat de muliercula illa, quia ego nullo modo facere possum eam tibi.« Illa vero, ut sibi videbatur, respondebat illi dicens: »O Domina, quae potestatem obtines super omnes coelorum virtutes, et quae mundanam superbiam semper, cum tibi placuerit, humilias, nec non daemonum crudelitatem potestate comprimis, quomodo dicis, Domina, te mihi non posse justitiam facere de misera muliercula quae peccat in filium tuum et in te [Col. 1382D] auterendo mihi maritum meum?« Ad haec mulieris verba respondit Regina virginum dicens: »Verum dicis, mulier, quia mihi data est potestas omnium quae in coelo sunt et in terra, et in daemones facio justitiam; sed peccatrix illa quotidie mihi reducit in memoriam gaudium majus quod unquam habui in praesenti saeculo, proferens mihi salutationem angelicam, quae fuit gaudium restaurationis humani generis; et ideo non possum pati ut aliquod infortunium illi contingat.« Haec dicens visio astantis et colloquentis disparuit. Mulier vero cum mane surrexisset recolens visionem quam viderat ad ecclesiam quidem processit; sed coram beatae Domini Genitricis imagine intime se praesentavit, nec solitum clamorem apud eam fecit: aestimabat enim [Col. 1383A] se per incantationem esse delusam et malitia supradictae pellicis Dei Matrem, quod dictu quoque nefas est, ad haec dicenda contractam. Mansit autem diu in ecclesia stupens, et nesciens quo se verteret vel quid agere deberet; post haec egreditur ab ecclesia, et in porta habet obviam illam de qua loquimur pelliceam, in cujus aspectu commota mulier, velut amens exclamat: »O infelix mulier, cur tu hanc ecclesiam praesumis ingredi, quae mihi legitimum tulisti maritum, et ipsam Dei matrem praecantationibus tuis adeo seduxisti, ut mihi dixerit hac nocte sic salutationibus tuis delectari, ut de te nullam possit facere vindictam.« Peccatrix autem mulier, coram multitudine virorum ac mulierum sic provocata, nihil mali procaci respondit mulieri, sed tantum [Col. 1383B] in turba declinare eam volens, in medio populi sese ingerebat: at contra mulier alia pene furibunda, et vix ab ea continens manus, vociferans insequebatur eam populo contra renitente. Turbati presbyteri et clerici accurrunt, causas clamoris inquirunt refert mulier omnia sicut narravimus et visionem quam viderat sicut eam supra retulimus: inquirunt; clerici a peccatrice cujusmodi salutationem B. Virgini proferret; refert illa, agnoscunt salutationem angelicam quam Gabriel archangelus ei protulit, cum Dominum ex ea nasciturum praedixit. Ubi vero peccatrix mulier se exauditam comperit, ante supradictam imaginem genua flectens, audiente populo, perpetuam continentiam devovit, seque sanctimonialem fieri postulavit, quod consecuta cellulam [Col. 1383C] juxta eamdem ecclesiam aedificans, in ea se conclusit, et in eodem proposito permansit usque ad tumulum fideliter.



CAPUT III.

Accidit autem ut quaedam pauper mulier cum parvulo filio quem in ulnis ferebat sola supradictam ecclesiam ingrederetur nemine in ecclesia consistente; quod ubi mulier conspexit, coram Dei Genitricis imagine genua ponens orationem propriam coepit dicere, et ut sibi dignaretur adesse, supplex orare. Forte parvulus quem mulier in brachiis tenebat frustum panis dentibus adhuc infirmis ruminabat; qui intuens puerum quem beata Virgo in manibus tenebat, partem panis sui fregit et imagini Filii Virginis porrexit balbutiendo diceus: »Infans, [Col. 1383D] comede;« quod dum saepius iteraret et pueri similitudo, utpote insensibilis, minime responderet, coepit infans mulieris flere quia videbat alium puerum de pane sicco nolle comedere. Nunquam obliviscenda clementia Salvatoris! Imago pueri illius per virtutem sancti Spiritus locuta dixit puero flenti: »Usque tertiam diem tecum epulabor.« Stupefacta mulier quae filium tenebat id ulnis, cum audivisset imaginem loquentem ad filium, exclamavit prae timore. Sanctimoniales mox adveniunt, causam clamoris inquirunt, narrat mulier tremens quomodo pueri sanctissimi imago locuta sit ad filium suum, et quid ei dixerit. Audito miraculo tanto, accurrunt omnes tam clerici quam laici, dantque consilium ut infans [Col. 1384A] retineatur in ecclesia usque in tertiam diem, ut viderent quid ei accideret. Quod cum placuisset omnibus, mater cum puero in ecclesia mansit usque in diem tertium. Tertia autem die facies pueri ultra solitum resplenduit, et in ipso splendore sine angustia spiritum exhalavit, complevitque ei Dominus quod promiserat, dans ei panem angelorum quo nutriuntur omnes ordines coelestium virtutum; corpusculum autem sancti pueri intra eamdem ecclesiam sepelierunt ad laudem et gloriam Domini Jesu Christi, etc.



CAPUT IV.

In quodam monasterio erat imago Virginis supradictae satis honeste depicta: in eodem autem monasterio erat quidam monachus qui jacebat in ecclesia [Col. 1384B] sacrosanctae curam habens horarum sonandarum. Qui cum vitiis deserviret plurimis, carnis fluxui deditus, quaque nocte monasterium egressus cum meretrice, quam propriam tenebat, dum alii dormirent illicito concubitu defluebat abominabilis Deo et hominibus. Dum itaque antiquus sic eum deluderet hostis, et nullum sui criminis haberet conscium, pia Domini Mater hujusmodi miraculum manifestavit super illum. Erat juxta supradictam ecclesiam stagnum, per quod in parva navicula quaque nocte transibat ad domum infelicis mulierculae monachus infelicior; cum autem illuc pergere vellet, obseratis undique portis, et ante imaginem B. Virginis transiens veniam coram ea petebat, animam et corpus in ejus ponens custodia, et sic per quoddam egrediebatur [Col. 1384C] ostiolum. Accidit autem ut nocte quadam cum ad opus nefarium properaret, petita venia coram imagine, ut navicula submergeretur in stagno, et infelix monachus aquis immersus suffocaretur. Adfuit illico daemonum turba infelicem trahens animam ad tormentorum loca; quibus occurrens B. Dei Genitrix eripuit miseram animam de poenis illorum, dicens: »O miseri, nec miserandi! utquid praesumpsistis invadere animam monachi hujus, qui licet ad peccandum pergeret, sub mea tamen custodia se posuit.« Audientes haec daemones exclamant: »Judicemur ante Dominum.« Cumque coram Deo venissent, ait Mater misericordiae: »Animam hanc, charissime Fili, sub mea positam custodia invaserunt daemones, et nisi citius occurrissem, ad sua [Col. 1384D] secum tormenta pertraxissent. Cumque judicium vestrum quaesiissent, ecce coram vobis assistens oro ut revocetur ad corpus suum, et deinceps vivat ut monachus nec illusionibus et deceptionibus daemonum amplius acquiescat, ne deterius in fine illi contingat.« Benignissimus autem Judex ait Matri suae: »Quomodo non licet, Mater veneranda, me tibi aliquid negare, sicut petisti, redeat monachus ad ordinem suum, et agat poenitentiam, ne gravius in die ultima judicetur.« Sic anima dimissa a superis ad saeculum reversa est. Dum haec circa animam sic aguntur, nox transierat, monachique fratrem defunctum esse nescientes quaerebant nec invenire poterant. Cum vero circa stagnum quidam [Col. 1385A] illorum deambularent, viderunt eum ex aquae profundo surgere, et ad littus natando venire conantem. Quod cum vidissent, intrantes in naviculam perrexerunt ei obviam, et eum foras eduxerunt. Ille vero cursu concito pervenit ad ecclesiam vociferando dicens: »Convenite huc ad me qui Dominum timetis, et Matrem misericordiae veneramini.« Currens itaque pervenit coram imagine Genitricis Dei, et cadens in faciem suam cum multis lacrymis et gemitu valido se peccasse, se reum esse . . . Aderat turba mirantium, tam monachorum quam laicorum, et quid haec sibi vellent penitus nescientium. Post longa autem suspiria tandem monachus ab oratione [Col. 1386A] surgens, impetrato silentio, omnia manifestat sicut supra exposuimus, et quomodo per misericordiae Matrem e diaboli faucibus abstractus et saluti suae restitutus. Videres populum pie collacrymari et compatiendo pectora tundere, cordibusque ac vocibus gloriosam collaudare. Ecce quae de B. Maria audivimus, prout potuimus litteris mandavimus: veniant itaque ad eam poenitentes cum interno gemitu rea pectora tundentes, sine dubio, si vere poeniteant, meritis hujus sanctissimae Virginis recuperaturi gratiam benignissimi Filii et Domini nostri Jesu Christi qui vivit, etc.




ANNO DOMINI MCXLII
GILO TUSCULANUS EPISCOPUS




[Col. 1385]
NOTITIA
(Histoire littéraire de la France, t. XII, p. 81.)

Gilon, surnommé de Paris, à cause du long séjour qu'il fit en cette ville, naquit à Touci dans le comté d'Auxerre. Moreri, qui le confond avec Gilles de Paris, plus récent que lui d'un siècle, avance, par suite de cette méprise, qu'il enseigna les belles-lettres dans la capitale. Il est mieux fondé à dire que Gilon entra dans le clergé de Paris, quoiqu'il ajoute sans preuve qu'il y reçut le diaconat. Ce qui est certain, c'est qu'après y avoir brillé par ses talents, il en sortit l'an 1119 pour se retirer à Cluni. S'il fuyait l'éclat en se confinant dans ce monastère, il ne rencontra pas ce qu'il y cherchait. Le pape Calixte II, dans un voyage qu'il fit à Cluni, eut occasion de le connaître, l'emmena peu après à Rome, et le créa en même temps cardinal et évêque de Tusculum [(1) 1Kb] . Honoré II, successeur de Calixte, hérita de son estime pour Gilon, et Ini en donna diverses preuves. L'an 1127 il le revêtit du titre de légat, en l'envoyant à la terre sainte pour pacifier les troubles qui s'y ètaient élevés parmi le clergé. Nous avons les lettres de ce pape à Bernard, patriarche d'Antioche [(2) 1Kb] , le principal auteur de la division, lettres par lesquelles il lui enjoint de rendre au légat Gilon l'honneur et l'obéissance dus à son caractère. Cette légation ayant eu tout le succès qu'on s'en était promis, Gilon à son retour se vit chargé du même ministère pour la Pologne. Quoiqu'on ne sache ni l'objet, ni le détail de ses opérations en ce royaume, il est à présumer qu'il y soutint la haute idée qu'il avait donnée jusqu'alors de sa prudence et de sa capacité.

La mort d'Honoré fut le terme des services que notre prélat rendit au saint-siége. Loin de lui être utile depuis, il en devint le fléau par le parti qu'il prit dans le schisme d'Innocent et d'Anaclet, concurrents pour la papauté. Gilon tint pour le dernier et le moins légitime avec une opiniâtreté qui survécut même à la mort de cet antipape. On le voit en 1134 exercer au nom de celui-ci les fonctions de légat en Aquitaine, de concert avec le fameux Gérard, évêque d'Angoulème [(3) 1Kb] . En vain Pierre le Vénérable essaya-t-il de le ramener au parti d'Innocent, par deux lettres très-pressantes, dont la première fut écrite du vivant d'Anaclet, et la seconde lorsqu'il n'était plus: il ne paraît pas qu'elles aient fait aucune impression sur son esprit. S'il est vrai toutefois qu'il vécut jusqu'en 1142, comme le pense un habile critique [(4) 1Kb] , on aura peine à se persuader qu'il ne soit pas venu à résipiscence, d'autant plus qu'alors il ne subsistait plus aucune étincelle de schisme. Dom Mabillon n'hésite pas même à l'assurer [(5) 1Kb] , et rapporte à saint Bernard, d'après Ughelli [(6) 1Kb] , l'honneur de cette conversion. Mais ni l'un ni l'autre écrivain ne donnent aucune preuve positive de ce fait.

Le public possède, mais non dans leur intégrité, deux écrits de Gilon, dont l'un est un poëme historique de la première croisade, en six livres, l'autre une Vie de S. Hugues, abbé de Cluni. La première de ces productions, tirée de l'obscurité par les soins d'André Duchesne, se trouve à la fin du IVe tome de son Recueil des historiens de France. Elle y forme les quatre derniers livres d'une Histoire totale de cette expédition, comprise en sept, dont les trois premiers appartiennent à un nommé Foulque. Le travail de celui-ci n'étant représenté dans cette édition que sur un manuscrit plein de lacunes, Dom Martène a jugé à propos de le faire reparaitre dans le troisième tome de ses Anecdotes, d'après un exemplaire beaucoup mieux conditionné de l'abbaye Saint-Germain des Prés. Cette seconde édition n'est pas néanmoins tellement complète, qu'elle ne laisse encore plusieurs vides à remplir. Dom Martène reconnait lui-même [Col. 1387] qu'il aurait pu la rendre plus parfaite, s'il eût eu pour lors connaissance d'un autre manuscrit qu'il a vu depuis à l'abbaye de Marchiennes. Cet exemplaire a pour titre: Historia Gilonis cardinalis episcopi de via Hierosolymitana; et à la fin on lit: Explicit libellus Gilonis Parisiensis clerici, postea Cluniacensis monachi, inde cardinalis, episcopi de via Hierosolymitana, quando, expulsis et occisis paganis, devictae sunt Nicaea, Antiochia et Hierusalem a Christianis. On voit là tous les états par où passa Gilon, et en deux mots tout le précis de l'ouvrage. Les mêmes paroles se voient à la fin de ce poëme dans un manuscrit de la Bibliothèque du roi, pour le moins aussi ancien (il est du XIIIe siècle), et encore plus ample que celui de Marchiennes, car il renferme un prologue de Gilon en vers élégiaques, qui ne se rencontre ni dans celuilà, ni dans les autres. En voici les premiers distiques, d'après lesquels on verra que ce poëme n'était pas le coup d'essai de notre auteur.

Hactenus intentus levibus puerilia dixi,
   Materia puero conveniente levi.
Nec Turno dedimus carmen, nec carmen Achilli;
   Sed juvenis juveni carmina plura dedi.
Materiamque gravem penitus mens nostra refugit;
   At levibus nugis dedita tota fuit.
Aetas mollis erat, tenerisque lusibus apta,
   Quaeque gravant mentem, ferre nequibat ea.
Ausus eram, memini, de bellis scribere; sed ne
   Materia premeret, Musa reliquit opus.

A cet extrait du prologue nous joindrons le début de l'ouvrage, ce qui suffira pour mettre le lecteur en état d'apprécier la versification de Gilon.

Est ope divina Turcorum facta ruina.
Hoc pro laude Dei, licet impar materiei,
Carmine perstringo facili, nec ludicra fingo.
Christe, meae menti tua bella referre volenti
Adsis, laus cujus series est carminis hujus,
Ut bene proveniant, et te duce carmina fiant.

En terminant ce poëme historique, il déclare son nom, sa patrie et sa demeure par ces deux vers:

Haec ego composui, Gilo nomine, Parisiensis
Incola, Tuciaci non inficiandus alumnus:

Il n'était donc pas encore moine de Cluni quand il mit la main à cet ouvrage, mais habitant de Paris. Cependant Baudouin, second roi de Jérusalem, qui mourut en 1118, n'existait déjà plus, puisqu'il en parle comme d'un prince dont le gouvernement était expiré; ce qui prouve avec quel fondement nous avons retardé la profession religieuse de Gilon jusqu'à l'an 1119.

Notre auteur avait passé de l'état monastique à l'épiscopat lorsqu'it entreprit d'écrire la vie de saint Hugues, ouvrage dont les Bollandistes se sont contentés de donner des extraits [(7) 1Kb] , ainsi que de celui d'Ezelon sur le même sujet. C'est lui-même qui déclare ce changement d'état dans son épûtre dédicatoire à Ponce, successeur de saint Hugues, insérée par dom Martène dans le premier tome de ses Anecdotes. Car on ne peut donner un autre sens aux regrets qu'il y manifeste d'ètre rentré dans le monde après l'avoir quitté, d'avoir perdu à Rome ce qu'il avait amassé à Cluni. Cette épître est bien écrite et pleine de grands sentiments.

On doit, sur le témoignage de Guilla ume de Tyr [(8) 1Kb] , présumer aussi favorablement des lettres qu'il écrivit au clergé d'Antioche pendant sa légation en Palestine. Le temps nous les a enviées [(9) 1Kb] , et nous ne les connaissons que par les éloges que cet historien en fait. Elles avaient pour objet d'engager ce clergé et son patriarche à restituer à l'archevêque de Tyr plusieurs églises que ce prélat revendiquait. Ces lettres eurent leur effet; c'est la meilleure preuve de l'éloquence du légat.




[Col. 1387]
EPISTOLA GILONIS TUSCULANENSIS EPISCOPI De vita B. Hugonis Cluniacensis abbatis ab ipso conscripta.---Plangit se a claustro avulsum. (Circa annum 1110.)
(MARTÈNE, Anecdot. tom. I, pag. 321, ex ms. Igniacensis monasterii.)

[Col. 1387A] Dilectissimo Patri, cum jucunditate animi semper recolendo, domino PONTIO abbati, frater [(10) 1Kb] GILO latibulo [Col. 1388A] dignior quam vocabulo, filios cum ipso et per ipsum mellea paradisi dulcedine satiari.

[Col. 1389A] Quoniam celsitudinis vestrae reverentia de viro ineffabili me quoque fari commonuit, elegi plus apparere praesumptor temerarius, quam vestrae voluntati contrarius. Et quidem tanti lucernam luminis aureo sustollendam candelabro super arundineum et fragile vehiculum attollens videor deprimere, dum levare cupio; utque trabunt oculos radiantia lumina solis: ita nimio sui splendore nostrae mentis hebetudinem tanti patroni gesta reverberant. Caeterum ut mendicatis tinnulisve utar sermonibus,


Si vox infragilis, pectus mihi firmius esset,
   Pluraque cum linguis pluribus ora forent,
Non tamen idcirco complecterer omnia verbis,
   Materia vires exsuperante meas:
Invida me spatio natura coercuit arcto.
   [Col. 1389B] Ingenio vires exiguasque dedit.

Quia vero bona voluntas pro facto saepe reputatur, si non est unde comparetur gratia, venia saltem non negabitur. Hinc est quod vidua quae duo misit aera in gazophylacium, Croesi divitiis praeferatur: quia sinceram devotionem obtulisse creditur, divitiis ditiorem. Oportebat sane non in sapientia verbi sanctum efferre, qui suorum luce meritorum coruscat. Sic licet mensis regalibus nectareus liquor patulis distribuatur fialis, tamen in angustis cyathis interdum propinatur. Dignum profecto fuit ut vita illius Romae particulatim scriberetur, qui, dum vixit, Romanorum principum, Petri dico et [Col. 1390A] Pauli, maximus cultor exstitisse cognoscitur. Si hoc modo culpam evasero, vestrae dignationi deputabitur, qui dedistis animos, ut inciperem, et congruum rebus ordinem praefixistis. Denique jussionem vestram tanta comitatur efficacia, quod quidquid injungitis non gravat, licet arduum sit a natura. Unum difficile reperi quod mea magis fecere delicta mundo me redditum, qui duram Pharaonis servitutem abdicaveram. Nunc primum novi jam in terris coelestis regni habitaculum. O si liceret ulterius coetibus sanctorum associari! pedibus vestris procumberem, ne a consortio beatorum obsessus omni crimine excludere. Ego socius peccatis et spoliatus virtutibus, languentium medicos animarum adieram, et iterum latronibus expositus plagis recrudescentibus [Col. 1390B] compellor exclamare: Putruerunt et corruptae sunt cicatrices meae: ego morbida ovis procul a stabulis aberrans, nisi me pius pastor reducat, cito deficiam, et in ipso conamine vestigia concident assurgentis. Ego prodigus ille substantiam Patris perdidi, dum quod Cluniacus docuit Romae servare non potui. Ego ne cum multis perirem Lot egredientem ad montana sequi proposueram, sed retro respiciens versus in statuam semitas justorum non observavi. Superest ut magnitudinis vestrae clementia, me regredi ab urbe praecipiat, qui progredi non possum, et oratu fratrum me sancti Spiritus aura provehat ad portum optatum.




[Col. 1389]
EPITOME VITAE SANCTI HUGONIS ABBATIS CLUNIACENSIS Ab Ezelone atque Gilone, proxime ab obitu sancti scriptae, per anonymum excerpta.

(Vide Patrologiae, tom. CLIX, col. 909.)




[Col. 1389]
HISTORIA DE VIA HIEROSOLYMITANA AUCTORE GILONE

(Vide Patrologiae tom. CLIX, col. 909.)




[Col. 1389]
GILONIS TUSCULANI EPISCOPI LEGATI APOSTOLICI Acerrima disputatio adversus Antiochenum patriarcham quod nolit papae Romano concedere primatum, contemnat litteras papae, ignominia afficiat papales legatos, seseque non filium dicat, sed fratrem papae, cum injuria Decalogi.
Apud LUDEWIG. Reliquiae mss. dipl., p. 452.

[Col. 1389C] AEGIDIUS Tusculanus episcopus, apostolicae sedis legatus, B. Antiocheno patriarchae. Quod relatione non didici vel rumusculorum deceptoria varietate, [Col. 1390C] imo sub interminatione magni discriminis cum erubescentia declamo, experientiam proferens, non conjecturam. Contempseras jam saepenumero sanctam [Col. 1391A] et apostolicam sedem, litteras omnium christianorum Patris insolenter respuens, legatos ejus, contra tuae professionis sacramentum, rejiciens. Ego tamen legationem domni mei papae assumens, cum his qui oderunt pacem, pacificus esse optabam spe correctionis, non consensu malignitatis, decebam ad hoc habitae tecum familiaritatis aliquantae contubernium, quod me tibi fidelissimum praesentabat, propensiorem ad obsequendum tuae charitati, quam ad arguendum. Demum si aliquando persona potens minus aptum delegaverit nuntium, non despicitur humilitas missi, quia servatur reverentiae mittentis domini. Tu autem, summi papae non attendens imperium, me conservum tuum de finibus nostris exturbasti suffocatum aestimans, si allegatum tibi directe [Col. 1391B] silentium imponeres. In quo nimirum facto tibi dicit Zacharias propheta: Leva oculos tuos et vide maledictionem, quasi volumen volans ad domum jurantis in nomine meo mendaciter, ut consumat eam. Scriptis profecto et patentibus argumentis amodo demonstrabitur universis, quanto cum tuo periculo contra omne fas et jus tentes antiquum Divinitatis consilium immutare, quodam supercilio Romanum contemnens dominium. Illi sane post communem in baptismate promissionem, in consecratione tua coram Domini sepulcro, obedientiam papae promisisti, sumpsisti denuo pallii fidem, cooperante domino Mauricio Portuensi episcopo. Jampridem erroris seductus phantasmate, ascendisti equum superbiae, ut [Col. 1391C] cadas retro confusus, non in faciem, ut Saulus. Qualis vero, quam lamentabilis vere et detestabilis est illa sacrilega usurpatio qua te collegam et fratrem domini papae jactas, quod dicere ad haec usque tempora omnis horruit Christianus, et dicentem inter christianos Ecclesia non habuit. Ignoras Petrum a petra Christo denominatum, super cujus corpus Romae tota consistit Ecclesia. Petrus iste implet fundam et Philis haeum Goliath in frontem percutit, ubi crucis vexillum profanus et impius non habet. Omnis siquidem Ecclesia Romana adversarios cernit. Fundamentum aliud, praeter id quod positum est, frustra laborantes statuere. Recordate tandem quod sacra historia narrat: Profecti arrogantes de Oriente in campum Sennaar construxerunt [Col. 1391D] turrem Babel, habentes lateres pro saxis, et bitumen pro cimento. Oriens non immerito universalis Ecclesia Roma est, a qua quicunque resilierit, fetorem omnibus sociis facit, Sennaar enim fetor eorum interpretatur, de quibus propheta: Computruerunt iniquitatibus suis. Et Isaias: Erit pro suavi odore fetor, et pro zona, etc. Istis terrenis voluptatibus dediti luto et lateribus coelum attingere cupientes, dum attollunt se super se, confusionis sempiternae Babel aedificant cum Aegyptiis, qui cum simili opere filios Israel affligebant, in abyssum repente dissolvendi. Enim vero si in petra fidei, quae est Romana Ecclesia Petri, aedificii fabricam construeres, non in arena mundanae spei, in qua Moyses sepelivit Aegyptium, memor esses beneficii a pia [Col. 1392A] matre tibi copiose collati, libenter te subjiceres illi, quae quoscunque reges tibi subjecit. Hoc sanctum ut implere valeas, clama cum Isaia: Lateres ceciderunt, sed quadris lapidibus aedificabimus. Siccomoros succiderunt, sed cedros immutabimus. Alioquin time, quod proverbia tibi specialiter imprecantur. Oculum qui subsannat patrem et despicit matrem, effodiant corvi de torrente, et comedent eum filii aquilae. Quod procul dubio reipsa tibi continget, quando dictante justitia dominus papa, episcopi, cardinales, tota accordante Ecclesia, adversus praesumptiones tuas consurgent. Tunc praesumptiones tuae crepabunt, qui te in saltum dirigens ultra metas tui ordinis te extollis, non considerans teipsum. Porro bonum est ut oculus scandalizans eruatur et [Col. 1392B] projiciatur, quatenus intuitus superbiae et malitiae obteratur, et oculus sanae fidei simplicitatis aperiatur. Unde dicit Apostolus: Si quis inter vos videtur esse sapiens. Qui aliquando exscaecatur illo superbo oculo, spiritali illuminatus est a Domino. Haeccine Romanae Ecclesiae recompensas, quae miseram Antiochiam ex ipsis hiantium faucibus hostium valenter, violenter extraxit jam funditus absorptam, et in dies filios suos ad conservandam eam mittit, suam tolerans imminutionem, ob ipsius liberationem? Mirum in modum factum est, sicut quod dicit Ancos: Quomodo si eruat pastor de ore leonis duo crura aut extremum, auriculae, ita vos eripuit apostolica pietas de inaestimabili Persarum rabie. O altitudo profunda! Parum erat litteras domini papae negligere, [Col. 1392C] si non et meipsum episcopum tu, episcopus, per tuum capellanum et characteres contumeliosos confutares, legatum domini tui impudenter repelleres? Nesciens forsitan legationem solam sequestram pacis vel belli a sapientibus nuncupari. Utinam aperiret Dominus oculos tuos, sicut aperuit caeci, videns multo plures nobiscum esse, quam tecum. Sed pudor caecitate percussus nisi per Elysaeum ducaris in Samariam, sicut Benadad, visum recuperare non poteris, videlicet per obedientiam domini papae redire ad metropolim Israelitorum, Romanam Ecclesiam, Sin autem, ut Balaam, apertos tandem habebis oculos, cum sola vexatio dabit intellectum, timendum certe et vere timendum, ne propter tuam singularem extollentiam Orientalis confundatur [Col. 1392D] Ecclesia, inter se intestinum mittens excidium, et Occidentalis Ecclesiae perdens auxilium. Quod indubitanter eveniet, nisi ad te redieris, et nisi suffraganeos suos Trevirensi archiepiscopo libere dimiseris, nullius in hoc sustinens praejudicium, si domini papae mandatum observes. Scandalis istis de medio sublatis per Psalmistam loquatur Dominus pacem in plebem suam et in . . . et ambulabimus in domo Domini cum consensu. Caeterum in rebellione cum pertinacibus pacem non habemus, ne operibus malignis communicemus, quia nec spiritus haec fecit pacem, hominibus bonae voluntatis offerens. Confidimus tamen ex divina pietate, quod vel ab his admonitus cessabis. Denique si de schola Petri Anthiochenam [Col. 1393A] Ecclesiam processisse asseris, navem Petri in Jerusalem aedificatam cognosce, portuque ab illo anchora soluta littoribus vestris per aestuantium volumina undarum applicuisse. Attestante enim Domino oportebat praedicari Evangelium in omnes gentes incipientibus ab Jerusalem. Igitur [Col. 1394A] quia Sion principium nostrae salutis diversis de causis exaltare nos convenit, ut exaltemur. Postremo pro Christo legatione fungens, tanquam Deo exhortante per me, obsecro, reconciliare Patri tuo, ut vivas propter eum, qui est pax nostra, qui fecit utramque uniri.




ANNO DOMINI MCXLII
GAUFRIDUS CATALAUNENSIS EPISCOPUS




[Col. 1393]
NOTITIA
(Gallia Christiana, tom. IX, pag. 879)

[Col. 1393B] »Cum B. Bernardus, inquit Albericus in Chronico, in episcopum Catalaunensem fuisset electus, recusavit, et per ipsum Gaufridus abbas Sancti Medardi Suessionensis fit episcopus Catalaunensis.« Succinit Chronicon S. Medardi, Spicil. tom. II, pag. 787, in haec verba: »Anno 1131 Gaufridus cognominatus Collum-cervi, abbas ecclesiae B. Medardi, episcopus Catalaunensis effectus est.« Paulo post vero missus est cum Matthaeo Albanensi episcopo ab Innocentio II papa ad Ludovicum VI Francorum regem, ut eum consolaretur de morte Philippi, filii ejus primogeniti. Anno sequenti, quo consecratus est, confirmavit Laurentio abbati Sancti Vitoni fundationem prioratus Calidi-fontis, aliaque omnia ejusdem monasterii bona in sua dioecesi posita; et [Col. 1393C] anno 1133 ecclesiae Cellensi quasdam ecclesias. An. 1134 monasterium in Argona fundavit deditque canonicis regularibus, qui postea ad ordinem Cisterciensem transierunt. Anno 1137 subscripsit fundationi Carthusiae Montis-Dei, deditque Odoni abbati S. Remigii Remensis altare Lupemontis. Anno 1138 litem Manassis II episcopi Meldensis cum Risendi abbatissa Farae-monasterii diremit cum aliis arbitris. Eodem anno ad ejus preces Guarinus dedit monasterio Novigenti ecclesiam de Fontanis juxta Montem-Desiderii, quae adhuc sub manu laica erat, et monasterio Sancti Petri personatum totius parochiae Vitriacensis. Anno 1140 adfuit concilio Senonensi adversus Petrum Abaelardum; praesensque fuit cum Hugo Roceii comes satisfecit ecclesiae Sancti Remigii Remensis. Eodem anno fundavit anniversarium [Col. 1394B] suum in ecclesia Sancti Martini a Campis Paris. Eodem circiter tempore composuit cum Hugone episcopo Autissiodorensi litem quam habebat abbatissa Farae-monasterii cum episcopo Meldensi. Ad eum scripsit Petrus venerabilis abbas Cluniaci lib. II, epist. 43, in haec verba: »Vos Cluniacensis, imo divini ordinis per totam Franciam primum disseminatorem, auctorem, provectorem: vos, inquam, inveterati draconis de tot monasteriorum cubilibus expulsorem: vos diuturni somni, et longi monastici torporis excitatorem; haec et mille talia dum recolo, dum rumino, dum teneo, totus et integer in sacrum vestrum amorem flammesco. Inde est quod de duobus vos alterum elegi, quos in non fictae charitatis vertice totius Belgicae Galliae vestrae amicis praeponendos [Col. 1394C] non tantum credidi, sed et publice praedicavi. Quid et illud quod et tantae urbi non solum episcopum, sed et principem necessario vos esse oporteat: nihil de monacho pontifex vindicet, nihil de religione princeps usurpet, nihil de prisco ordine mundus furetur.« Anno 1141 confirmavit cellae Brigensi tertiam partem decimae ecclesiae Sanctae Mariae de Codreio. Anno 1142 subscripsit chartae Sansonis archiepiscopi Remensis pro monasterio Sancti Theoderici; et obiit V vel VI Kal. Junii, ex Necrologiis: eodem anno, non sequenti, ut fert Chronicon S. Petri Catalaunensis (si tamen in chronologia epistolarum S. Bernardi, quas modo citabimus, nihil erratum est), conditus in choro ecclesiae cathedralis inter aquilam et imaginem S. Stephani.




[Col. 1393]
GAUFRIDI EPISTOLAE ET DIPLOMATA.



I. Gaufridi epistola ad Petrum Venerabilem Cluniacensem abbatem.
[Col. 1395A]

(Exstat inter epistolas Petri Venerabilis sub num. 42. Vide infra ad annum 1156.)



II. Ad Stephanum Parisiensem episcopum.


(Vide infra in Stephano.)



III. Charta fundationis abbatiae Monasterii in Argona. (Anno 1134.)
[Gall. Christ. X, Instrum. 167.]

In nomine sanctae et individuae Trinitatis, GAUFRIDUS Catalaunensis Ecclesiae minister humilis.

Si utilitatibus Ecclesiarum, si necessitatibus in [Col. 1395B] eis Christo famulantium ad petitionem eorum quibus commissae sunt providemus, opus charitatis et officium pontificis exercemus. Notum sit igitur tam praesentibus quam futuris, quod locum et ecclesiam quae Monasterium dicitur, dedimus Eustachio venerabili abbati Sanctae Dei Genitricis Mariae et fratribus ibidem Deo servientibus posterisque ipsorum, cum decima ejusdem parochiae, et silva cum pratis, terris cultis et incultis, liberam et absolutam ab omni costumia et inquietatione episcopi, archidiaconi et decani, in ea tamen subjectione Catalaunensi Ecclesiae et obedientia, ut ad consulendum nobis et capitulo beati protomartyris veniant, quoties episcopus vel archidiaconus eos vocaverit. Ordinamus etiam et firmamus ut quicunque hactenus capellam [Col. 1395C] Summellae tenuerit, costumias quas mater ecclesia, Monasterium scilicet, antiquitus debuerat episcopo, archidiacono et decano, in perpetuum solvat, habeatque praeter silvam quidquid est intra fines ipsius Summellae de Monasterii parochia. Ad haec Petrus de Atheio et nepos ipsius Gippuinus, assensu et concessione domni Galberti Catalaunensis et Milonis de Cernone, concesserunt et dederunt eidem abbatiae ob remedium animarum suorumque praedecessorum, alodium quod habebant a vado Ositremont usque ad terram de Noviers juxta Summellam, et a terra de Noviers per Fornoneium juxta Algicurtem usque ad Bercholtham, et de Bercholtha ad Wambais juxta Hattummaisnil, usque ad locum ubi cadit Wambais in Gelestre, et de Gelestre usque ad Ositremont. [Col. 1395D] Haec igitur et quidquid amodo pie dictae sanctae Dei Genitricis ecclesiae donabitur concessione pontificum, liberalitate principum, oblatione fidelium, sine contradictione tenenda sigilli nostri munimine firmamus, testes assignamus; et si cuiquam importunitas [Col. 1396A] de caetero haec mutare et cassare praesumpserit, anathematis vinculo innodamus eum.

Signum Stephani, Sig. Odonis, Sig. Reinerii, Sign. Guidonis archidiaconi. Sig. Ancheri decani. Signum Johannis, Sig. Wiberti, Sig. Walteri presbyterorum. Signum Guarnerii, Sign. Petri diaconorum. Signum Bononis. Sig. Hugonis. Sig. Segardi. Sig. Guiardi.

Actum Catalaunis anno ab Incarnatione Domini 1134, epacta XII, concurrente VI, Walterius cancellarius scripsit.



IV. Charta Gaufridi episcopi Catalaunensis donationes praecipuas monasterio Trium-fontium a Petro Cluniacensi, Atone sancti Eugendi et Benedicto sancti Petri ad Montes abbatibus, atque canonicis Compendiensibus factas confirmantis. (Anno 1136.)
[Gall. Christ. ibid., col. 168.]
[Col. 1396B]

GAUFRIDUS Dei gratia Catalaunensis ecclesiae minister humilis.

Notum sit omnibus P. Cluniacensem abbatem, A. abbatem Sancti Eugendi, P. abbatem Sancti Petri Catalaunensis, decanum et capitulum Compendiensis Ecclesiae, singulos videlicet sub testimonio sigilli sui et assignatorum testium, petitione domni Bernardi abbatis Clarae-Vallis, privilegium fecisse abbati et fratribus Trium-fontium super his quae eis concesserunt et dederunt, in haec verba:

»Venerabili domno Guidoni abbati et fratribus de Tribus-fontibus, Petrus Cluniacensis abbas, salutem [Col. 1396C] et dilectionem. A domino et amico nostro Bernardo Clarae-Vallis abbate quem plurimum diligimus rogati, concedimus vobis et fratribus vestris, quos in eodem charitatis affectu habere cupimus, decimam illam deinceps possidere liberam quam a vobis fratres nostri de Baudovillari accipere solebant. Hoc etiam donum esse factum vobis innotescimus, cum consilio et personarum laude Cluniaci. Signum domni Bernardi prioris. Signum Bernardi de Meleiaco. Signum Jarentonis. Sign. Gaufridi prioris de Sancta Margareta. Sig. Gigonis camerarii. Valete memores nostri, fratres dilectissimi.«

»Ado Dei gratia ecclesiae Sancti Eugendii Jurensis abbas, notum facio omnibus, quod ego stabilivi in capitulo ecclesiae Sarmatiensis, laudantibus omnibus [Col. 1396D] fratribus, atque consentientibus tam monachis quam conversis, quod ecclesia eadem Sarmatiensis singulis annis, Dominica proxima ante mediam Dominicam Quadragesimae, sex solidos Catalaunensis monetae pro ecclesia Sanctae Mariae de Tribus-fontibus, [Col. 1397A] canonicis Sancti Cornelii Compendiensis persolveret. Testes Robertus prior ejusdem loci, Girardus, Milo. Affuerunt et isti quos domnus Ebalus Dei gratia Catalaunensis episcopus, misit ad hoc audiendum: Radulfus abbas Sancti Petri, et magister Rainerus.«

»Ego Benedictus abbas Sancti Petri, et universi ejusdem ecclesiae fratres, domni Guillermi Catalaunensis episcopi et Bernardi Clarae-Vallis abbatis preces suscepimus, et ecclesiae beatae Mariae quae sita est in silva Luiz, in loco quem incolae Tresfontes appellabant, alodium quod apud Lombracum habebamus libere in perpetuum concessimus: quod ne temporis assensu praesumptuose aliquis conaretur infirmare, sigilli nostri et assignatorum testium [Col. 1397B] firmavimus munimine. Signum Duranni. Sign. Philippi. Sign. Dudonis. Sign. Alberti. Actum est hoc anno ab Incarnatione Domini 1117.«

»Gaufridus sanctae Compendiensis Ecclesiae decanus, Johannes cantor, nosque simul ejusdem loci fraternitas universa, tam praesentibus quam futuris. Cunctis volumus innotescat quia domni regis Ludovici, ejusque conjugis reginae Adelaidis, atque comitis Theobaldi, necnon virorum venerabilium Goisleni Suessionis, Gaufridi Carnotensis, Guarini Ambianensis episcoporum domnique Bernardi Clarae-Vallensis abbatis petitionibus, locum quemdam qui Tres-fontes vocatur in silva Luiz, quae tota de jure nostrae est ecclesiae, fratri Vidoni abbati et monachis cum eo ibidem servientibus inhabitandum concessimus. [Col. 1397C] Quod ne longa temporum vetustate a memoria tolleretur, litteris fecimus assignari. Placuit itaque nobis ut terram illam et nemus, et quidquid de terra ecclesiae nostrae ubicunque adjacet, in eadem silva salvis aliorum terminis ulterius eis accesserit, dicti monachi possiderent, excolerent, et quidquid in ea juris nostri erat libere et quiete perpetualiter obtinerent. Pro his omnibus Catalaunensium sex solidos eis constituimus, quos singulis annis proxima ante mediam Quadragesimam Dominica ministerialibus nostris apud Pontigonem persolvant; et sic per totum annum in tota quietudine quantum in nobis est, perseverent. Firmatum est igitur hoc praesenti cyrographo, et sigillo [Col. 1397D] signisque qui adfuerunt ad posterorum notitiam roboratum. Sign. Goisleni Suessionis, Signum Gaufridi Carnotensis, Signum Warini Ambianensis episcoporum. Signum Bernardi Clarae-Vallis abbatis. Sig. Gaufridi decani. Sig. Johannis cantoris, Signum Odonis et Haymonis praepositorum. Sign. Rainaldi abbatis sancti Bartholomaei. Sig. Theoderici abbatis S. Eligii Noviomensis. Actum Compendii anno ab Incarnat Domini 1130, in publico capitulo.«

Actum Catalauni anno 1136.



V. Privilegium Gaufridi episcopi pro monasterio Sancti Petri. (Anno 1138.)
[Ibid., col. 169, ex autographo]
[Col. 1398A]

In nomine sanctae et individuae Trinitatis, GAUFRIDUS Dei gratia Catalaunensis Ecclesiae minister humilis.

Ecclesiasticis utilitatibus fideliter insudantes, et contemplationis studio sollicitius inhaerentes congruo sunt remunerationis beneficio prosequendi, ut et nos eorum obsequiis digne respondisse videamur, et illi ex indulta consolationis gratia utiliores existant. Quia igitur extra fines nostros manentibus quandoque manum porrigimus, longe amplius, longe [Col. 1398B] benignius, hi qui sollicitudini nostrae commissi sunt et pro nobis invigilant, respirare debent in munificentia nostrae recompensationis, nec magnum est si nostra metunt temporalia quorum intercessionibus praeparamur ad aeterna. Notum sit igitur praesentibus et futuris, ad petitionem reverendi fratris et amici nostri Hugonis abbatis Sancti Petri de Montibus, assensu et voluntate capituli beati protomartyris, nos dedisse eidem abbati et ecclesiae ipsius personarum totius parochiae Vitriensis in eo honore et libertate qua eum dominus Anscherus decanus S. Stephani tenuerat, sic tamen ut die anniversarii XX solidorum refectionem Sancti Petri conventus exinde habeat, quatenus nostra misericorditer foveat oblatio, quorum pro nobis apud Deum intercedit oratio.

[Col. 1398C] Et ecce testes hujus actionis. Signum Raineri, Signum Odonis, Signum Gaufridi, Signum Guidonis archidiaconum. Sign. Garneri cantoris. Sign. Johannis capellani. Signum Garneri de Malleio.

Actum Catalaunis anno Dominicae Incarnationis 1138, epacta VII, concurrente v.

Galterius cancellarius scripsit et subscripsit.



VI. Gaufridus episcopus Catalaunensis anniversarium suum fundat in ecclesia S. Martini de Campis Parisiensi. (Anno 1140.)
[Ibid.]

In nomine sanctae et individuae Trinitatis, amen.

Quia juxta propheticam et apostolicam vocem, [Col. 1398D] veritatem a filiis hominum diminui, et refrigescente multorum charitate, iniquitatem, proh dolor! videmus abundare, expedit ut per abundantiam bonorum operum multiplicati iniquitatis et malitiae studeamus resistere. Et cum omnes omnibus officia debeant charitatis impendere, praelati tamen Ecclesiae pro officio pastoralis curae religiosis fidelibus impensius et devotius debent prospicere, et de sua abundantia illorum inopiam supplere. Hac ratione et devotione ego Gaufridus Dei gratia Catalaunensis episcopus incitatus, pro salute animae meae et anniversarii mei recordatione, concessione et assensu domni Gaufridi archidiaconi nostri et aliorum archidiaconorum nostrorum, totiusque nostri capituli donavi monachis Sancti Martini de Campis Parisius manentibus, altare [Col. 1399A] de Frisivilla, altare de Nigro-loco, altare de Verreriis, altare de Wallimont, altare de Expantia, cum capellis et dotibus, et omnibus ad praedicta altaria pertinentibus, salvo in omnibus episcopali et archidiaconali jure. Quod ut ratum et firmum permaneat, sigilli nostri impressione et testimoniis canonicorum nostrorum corroboravimus. Signum magistri Rainerii archidiaconi et decani. Signum Odonis de Roseto archidiaconi, Sign. Gaufredi archidiaconi, Signum Guidonis archidiaconi, Signum Henrici thesaurarii, Signum Garnerii cantoris. Sign. Guiniberti succentoris, Signum Johannis capellani, Signum Gualterii presbyterorum. Signum Petri, Signum Guarnerii, Signum Radulfi diaconorum. Sig. Stephani, Signum Renaldi, Signum Rogerii subdiaconorum. Signum [Col. 1399B] Balduini, Sig. Hugonis, Sig. Milonis acolythorum.

Actum est hoc anno Incarnati Verbi 1140, episcopatus autem nostri decimo.



VII. Fundatio Gaufridi Catalaunensis episcopi in abbatia Mauri-montis. (Anno 1142.)
[Ibid., col. 172, ex autographo.]

In nomine Patris, et Filii, et Spiritus sancti, ego JOFFRIDUS Dei gratia Catalaunensis Ecclesiae episcopus.

Quae Spiritus sanctus per manus meas dignatur operari, quo ratum sit in perpetuum, litteris mandare decrevi ex consilio venerabilium fratrum, scilicet Anselmi abbatis Sancti Vincentii Laudunensis, [Col. 1399C] Nicolai abbatis Sancti Nichasii, Willelmi abbatis [Col. 1400A] Mauri-montis, constituimus et in aeternum permanere firmamus, ut in monasterio praedicti Mauri-montis perpetuo missa beatae Mariae semper virginis omni die sine intermissione celebretur, si tanti sacerdotes ibi fuerint qui id officii implere possint. Quod si nonnisi unus fuerit et necesse fuerit ut aliam quamcunque missam celebret, etiam pro defunctis, officium beatae Mariae dicat privatim, vel secum, vel cum ministris, usque ad secretam: postea dicto solemniter quod necessarium fuerit officio, cum ad secretas venerit, prius secretam beatae Mariae celebrabit; et post perceptionem Dominici corporis et sanguinis similiter privatim, sicut officium celebravit, sic post communionem cum collecta consummavit. Ad tanti celebrationem mysterii Guarnerus [Col. 1400B] illustris de Altreio donavit ecclesiae Mauri-montis majorem partem decimae quae ad ipsum pertinebat de villa quae dicitur Super-turbam, pro remedio animae suae et Elisabeth uxoris suae, et antecessorum suorum et filiorum, atque libera donatione confirmavit. Si quis vero, quod non optamus, hoc nostrae constitutionis privilegium pro nihilo ducere et hanc memoriam beatae Mariae vilipendere ausus fuerit, ex parte Dei et ejusdem matris Domini nostri anathema sit.

Actum est hoc in praesentia nostra Remis metropoli, VI Nonas Martii, anno Incarnat. Dominicae 1141, epacta XI

Hujus rei testes sunt praedicti abbates, et Walterius filius noster, ipsius Warneri frater: Balduinus [Col. 1400C] decanus [(11) 1Kb] , Petrus monachus, et multi alii.




ANNO DOMINI MCXLII
STEPHANUS PARISIENSIS EPISCOPUS




[Col. 1399]
NOTITIA
(Gallia Christiana, nov. edit., tom. VII, col. 59)

[Col. 1399D] Stephanus I, quem nonnulli Philippi I aut Ludovici Crassi regum Franciae natum perperam asserunt, alii non minus mendose ex gente Garlanda ortum, fratremque Anselli senescalli et Stephani de Garlanda, Franciae cancellarii, archidiaconi Parisiensis, quod peccandi forte ansam praebuit eis qui errantes in nomine, hunc pontificatus dignitate honestatum, illum vero cancellarium Franciae Aurelianensemque [Col. 1400D] decanum fuisse tradidere, verius ex antiqua et illustri familia Silvanectensi genitus erat, quae Franciae buticularii officio sub primis tertiae dynastiae regibus condecorata fuit, prout testantur chartularia Sanctae Mariae Corboliensis, et abbatiarum Ederacensis, S. Victoris Parisiensis et Caroli loci, in cujus fundatione Guillelmi Lupi Silvanectensis frater nuncupatur, filius quippe Guidonis Silvanectensis, alias [Col. 1401A] de Turre, domini de Chantilly et d'Ermenonville, ac Berthae uxoris. In omni disciplinarum genere excultus fit archidiaconus Parisiensis, inde defuncto Girberto statim subrogatus episcopus, vix cathedram adeptus est, cum ob singularem quo Victorinos prosequebatur amorem largitus eis est, capitulis quorum intererat assentientibus, annuum reditum praebendarum vacantium, tam in ecclesia majore S. Mariae quo potiebatur ecclesia S. Joannis Rotundi, quam in eccl. S. Marcelli, S. Germani Antissiodorensis, S. Clodoaldi, et S. Martini de Campellis: ecclesiae autem Sancti Joannis Rotundi in compensationem dedit unam praebendam anno 1124 episcopatus primo [(1) 1Kb] . Canonicis Ecclesiae Parisiensis eodem anno nonnulla concessit instrumento, ex [Col. 1401B] quo haud temere colligitur coeptam tunc esse communem inter canonicos mensam. Fossatensibus monachis dedit ecclesiam de Boissiaco. Pontisarensibus donationem S. Praejecti de Turno confirmavit. Conventionem inter Matthaeum priorem Sancti Martini a Campis, et Burchardum de Montemorenciaco stabilivit. Unus est ex episcopis quibus Calixtus papa mandavit VII Kalend. Sept. ut interdictum ob incestuosas nuptias Guillelmi Northmanni cum filia comitis Andegavensis latum in suis parochiis facerent observari [(2) 1Kb] . Subscripsit diplomati Ludovici Crassi bona Praemonstratensium confirmantis an. 1125. Controversiam habuit adversus Theobaldum Noterium archidiaconum, qui multa ultra muneris sui potestatem aggrediebatur. Ad causam definiendam [Col. 1401C] vocavit abbates et clericos Parisienses, qui parati erant ad sententiam ferendam, cum Theobaldus summi pontificis provocavit judicium [(3) 1Kb] . Continuo episcopus et archidiaconus Romam petiere, quos inter arbitri a summo pontifice delegati pacem composuere Honorii pontificatus an. tertio. Exortum quoque inter episcopum et canonicos ecclesiae Parisiensis [(4) 1Kb] ob scholares in claustro habitantes dissidium compescuere Sugerius S. Dionysii et Gilduinus Sancti Victoris abbates cum Thoma priore et Roberto. Anno eodem cum Stephanus in Victorinos pronus praebendam ecclesiae suae tradere iis tentasset, obviam ivit rex Ludovicus [(5) 1Kb] , vetans ne quid in Ecclesia Parisiensi minueretur, nec canonici regulares praebendam in ea obtinerent: quo metuens [Col. 1401D] diplomate episcopus ne libertas ecclesiae labefactaretur, illi et ejus terrae sacris interdixit, idem minitantibus et archiepiscopo Senonensi et episcopo Carnotensi. Rex vicissim nec episcopo nec ejus bonis, hospitibus et colonis pepercit, temporalesque reditus manu regia invasit. Quapropter Stephanus ad opem sibi ferendam, tam episcopos suae provinciae, quam abbates apud Cistercium tum convocatos appellavit, rogavitque ut pro spiritali fraternitate, quam cum rege contraxerant eum obsecrarent, ut [Col. 1402A] pacem secum componeret. Dum haec agebantur Ludovicus acceptis ab Honorio litteris, quibus ab interdicto absolvebatur, ferocior, neminem audivit. Rursus igitur a Stephano ad Cistercienses perfugium. Ea de re ad summum pontificem scripsere Hugo Pontiniacensis et Bernardus Clarae-Vallensis abbates, scripsit et Gaufridus Carnotensis episcopus litteras, quas habes apud S. Bernardum [(6) 1Kb] .

Eodem anno cum Thoma priore Sancti Victoris testis fuit Stephanus donatae mense Dec. a canonicis Senonensibus ecclesiae Sancti Salvatoris canonicis regularibus Sancti Joannis apud Senonas degentibus. Habita est die 13 Januarii 1128 synodus Trecensis pro militibus Templi, cui adfuit Stephanus. Cisterciensum abbatum litteris factus forsan mitior [Col. 1402B] Honorius, simulque permotus malis quae adversarii Stephani regia subnixi auctoritate in Ecclesia Parisiensi moliebantur, Parisiensi capitulo dedit litteras VI Nonas Martii an. 1129 [(7) 1Kb] , quibus vetabat ne quid in Parisiensi Ecclesia immutarent absque episcopi consensu et rescindebat quidquid ex quo Stephanus coeperat esse episcopus, in ejus praejudicium erat ab iis constitutum.

Interfuit Stephanus die Paschae ejusdem anni coronationi Philippi regis Ludovici Crassi primogeniti. Hoc etiam anno celebratur a Matthaeo episcopo Albanensi sanctae sedis legato, olim priore Sancti Martini a Campis, concilium Parisiis in monasterio Sancti Germani, ubi Argentolium restituitur S. Dionysio petente Sugerio abbate. Huic adfuit Stephanus [Col. 1402C] et subscripsit litteris Ludovici VI hac de re datis. Malum acerbum anno 1130 Gallias afflixit; Parisienses praesertim igne sacro vorabantur. Quam ut ablueret luem Stephanus, opem sanctae Genovefae imploravit, solemnem indixit supplicationem, in qua ad tactum sanctarum reliquiarum sanati aegroti: hujus in memoriam miraculi Innocentius II anno sequenti festum Miraculorum instituit, nec procul a basilica majore exstructa seu restituta ecclesia Sanctae Genovefae Ardentium, ab aegris, qui ardentes dicebantur, nuncupatae

Remis synodum habuit Innocentius mense Oct. anno 1131, in qua pacem inter regem Ludovicum et Stephanum conciliavit: dignitati enim regis consulens et libertati Ecclesiae, a capitulo Parisiensi praebendam [Col. 1402D] petiit, quam canonicis Sancti Victoris libenter concessere [(8) 1Kb] , sicque a dissidiis hisce quies fuit. Stephanus in Martyrologio Ederensi legitur hanc abbatiam anno 1132 construxisse, ordinem secundum Regulam S. Benedicti sanctimonialibus statuisse, et auctoritate apostolica Innocentii papae sub anathemate ne mulieres ejicerentur firmavisse, multaque alia bona innumerabilia eis fecisse. Anno eodem Stephano mandavit Innocentius [(9) 1Kb] , ut Archembaldo Aurelianensi subdecano et sociis honores et bona [Col. 1403A] ablata restitui satageret. Scripsit et ut interdictum ecclesiae Sanctae Genovefae a se inflictum solveret.

Circa id tempus Stephanus episcopus querelam habuit cum Stephano de Garlanda archidiacono, Henrici archiepiscopi Senonensis consanguineo, qui horrenda perpetrarat facinora in terra Sancti Germani Pratensis [(10) 1Kb] , quam ad examinandam Pruvinum vocatus a metropolita venire renuit, ne contra honorem et dignitatem Parisiensis Ecclesiae obediret. Hanc autem Bernardi abbatis Clarae-Vallensis arbitrio de consilio Gaufredi Carnotensis terminatam fuisse verisimile est [(11) 1Kb] . Iis quoque temporibus Galo Parisiensis scholae magister a Stephano excommunicatus ob gravissimam, quam Algrino cancellario [Col. 1403B] Ecclesiae intulerat injuriam ad Henricum archiepiscopum Senonensem provocavit, et post ad legatum sedis apostolicae, quibus respondit Stephanus, Henrico quidem, absque assensu ipsius non potuisse ad tribunal suum vocare causam Galonis excommunicati; legato vero, Galonem ejusque socios absolvere non posse ante satisfactionem, paratumque se esse, cum nonnisi de regis et episcoporum consilio egerit, ac auctoritate et praecepto papae Galonem excommunicaverit, coram legato et ipso papa stare, suamque auctoritatem tueri. Monachis S. Martini de Campis dedit anno 1133 episcopatus nono, ecclesiam Sancti Dionysii de Carcere cum omnibus ad eam pertinentibus et praebendam in basilica majore; quam quidem ecclesiam a laicis acceptam Ludovicus [Col. 1403C] rex ei dimiserat, ut monachis traderet, qui vicissim virginibus instituendis tradiderunt ecclesiam quam habebant in Monte Martyrum. Exstat etiamnum monachorum Cluniacensium prioratus.

Anno eodem Thomas prior S. Victoris occisus est XIII Kalendas Septemb.; cujus caedes plurimas concivit turbas. Perrexerat Stephanus ad Calam ad abbatiam monialium emendandam et ordinandam, habebatque in comitatu magistrum Thomam; in reditu vero juxta S. Stephani castrum, quod Gorniacum dicitur, subito a nepotibus Theobaldi archidiaconi insidias episcopo in via struentibus assultum passus est die Dominica, qui cum inermes invasissent praedictum Thomam interfecerunt [(12) 1Kb] . Tam atroci scelere perculsus Stephanus, Parisios [Col. 1403D] reversus, subito auctores anathemate percussit, archipresbyterisque mandavit, ut latam ab ipso excommunicationis sententiam promulgarent [(13) 1Kb] . Haec iisdem pene verbis scripsit ad Gaufridum episcopum Carnotensem e monasterio Claraevallensi, quo taedio se receperat post latam in hujus sceleris auctores excommunicationis sententiam [(14) 1Kb] , simulque Gaufridum invitavit ut ad se veniret solandum, quid in [Col. 1404A] tali negotio facto opus esset deliberaturus. Scripsit pariter ad Innocentium summum pontificem [(15) 1Kb] doloris et luctus plenam epistolam, in qua Innocentium imprimis obsecrat ne se verbis Theobaldi Noterii, si ipsum adeat, circumveniri sinat, suas quoque Bernardus litteris Stephani adjecit litteras [(16) 1Kb] , quibus permoto pontifici placuit, ut episcopi ad quos ea causa exspectabat, de tanto flagitio judicium ferrent. Innocentii litteris [(17) 1Kb] excitati Galliae episcopi, apud Jotrum non procul a Matrona flumine convenerunt. Quid in concilio decretum sit non facile dictu est, hujus enim acta interciderunt, sed sententiam episcoporum confirmavit Innocentius, novasque insuper parricidis irrogavit poenas. Occiso per haec tempora ab adversariis Archembaldo Ecclesiae Aurelianensis [Col. 1404B] subdecano, eo ferme tempore quo Thomas Victorinus, cum caedis auctores in conventu cardinalium damnati veniam deprecati fuissent, ad flagitium expiandum delegavit summus pontifex Stephanum et Gaufridum quibus et significavit latam a se in eos sententiam litteris datis Pisis VI Idus Januarii, anni scilicet 1134 [(18) 1Kb] . Monasterium Sancti Eligii Fossatensibus a Galone olim minus canonice donatum cum Stephano restituisset Theobaldus abbas [(19) 1Kb] , Stephanus diu retentum ecclesiae Fossatensi iterum donavit anno 1134, episcopatus undecimo. Pactum iniit cum Ludovico rege pro quodam fossato sito in suburbio Parisiensi, Campello dicto, his conditionibus ut duas partes rex, episcopus vero tertiam obtineret, anno 1136 [(20) 1Kb] . Insequenti cum monachi et [Col. 1404C] canonici a jurisdictione et potestate episcoporum subtrahere se conarentur, ab Innocentio, VII Kalend. Aprilis anno 1137 obtinuit litteras, quibus ecclesiae et monasteria notata etiam privilegio summi pontificis in potestate et jurisdictione Parisiensis episcopi permanerent. Eodem anno subscripsit chartae Ludovici VI, privilegia episcoporum provinciae Burdegalensis confirmantis [(21) 1Kb] . Ludovico VI, morienti VII Kalend. Augusti adfuit, cumque ad meliorem vitam accinxit. Donum Hugonis Tiroli de villa Bofesmont monachis Sancti Martini factum confirmavit. Restitutas monialibus de Edera decimas largitus est anno 1138, donumque ecclesiae Caroliloci a Guillelmo germano factum confirmavit. Prioratui Sancti Nicolai de Aciaco ecclesias parochiales de Derenciaco et [Col. 1404D] Carrona in sua dioecesi asseruit an. 1140 [(22) 1Kb] . Memoratur et in charta Ludovici VII regis dato anno 1141, regni quinto, quae asservatur in historia mss. S. Victoris. Quantae autem apud summum pontificem Innocentium fuerit existimationis Stephanus, plures ad eum probant epistolae, praesertim 18 et 19, a quo ob institutos in ecclesia de Dogilo presbyteros inconsultis Sancti Florentii monachis, quorum intererat, [Col. 1405A] reprehensus legitur in tabulario hujus monasterii. De die et anno obitus Stephani non constat apud auctores et monumenta, IV Kal. Aug. mortem oppetiisse volunt Victorini. Joannes hujus domus scriptor haec de ejus obitu scribit: »Hoc tempore obiit Stephanus Parisiensis episcopus, et sepultus est in monasterio Sancti Victoris Parisiensis, in medio chori. Et super tumulum ejus scripti sunt versus hi:

Hic jacet inter oves Stephanus, qui Parisiensis
   Exstitit ecclesiae pastor, et hujus ovis.
Hanc inopem, parvamque, novamque pius pater auxit,
   Extulit, ornavit rebus, honore, libris.
Multa dedit multis, se nobis, plusque daturus,
   Si dare plus posset, qui sua, seque dedit.«

[Col. 1405B] Hujus quoque praesulis memoria celebratur ad IV Kal. Augusti in obituario Victorino his verbis: »Quarto Kal. Augusti anniversarium piae recordationis Stephani Parisiensis episcopi, qui in vita sua hanc nostram ecclesiam mirabili affectu sincerae dilectionis amplectens, multa et magna ei beneficia conferens; dignum et perpetuum sui nominis et amoris memoriale posteris dereliquit; siquidem in omnibus ecclesiis in quibus praebendae sunt, nobis in singulis praebendas singulas dedit, in seniori ecclesia B. Mariae Parisiensis praebendam unam, in ecclesia Sancti Marcelli; Sancti Germani Antissiodorensis, Sancti Martini de Campellis praebendam unam; dedit etiam nobis in omnibus supradictis [Col. 1405C] ecclesiis annualia praebendarum, libros quoque optimos, quos sibi paraverat, moriens nobis reliquit: hujus itaque tanti viri, tam specialis amici anniversarium per singulos annos specialiter et solemniter celebrandum, et cum magna devotione faciendum est, et ante missam commendatio. Statutum est etiam, ut pro ejus anima praebenda una integra singulis diebus ad eleemosynam praebeatur, et pauper unus per singulos annos ex integro vestiatur, et in die anniversarii ejus centum pauperes, pane, vino et carnibus reficiantur. Anniversarium patris et matris ejusdem. Item anniversarium Bartholomaei Catalaunensis episcopi nepotis ejusdem.« Mense tamen Aug. non obiisse Stephanum, sed Maio, constat ex Necrologio ecclesiae ipsius Parisiensis, ubi legitur: [Col. 1405D] »II Nonas Maii de domo Sanctae Mariae obiit Stephanus episcopus, qui dedit nobis sexaginta solidos de reditu altaris ad stationem quatuor ferculorum in festivitate sancti Augustini: dedit etiam nobis septem modios frumenti ad panem Quadragesimae, et quatuor [Col. 1406A] pallia, et duo dalmatica, et tunicam unam, et duos urceolos argenteos cum acerra argentea.«

Stephani autem I hic esse mentionem probat charta donationum ab ipso factarum Ecclesiae suae anno 1124. Obiit ergo Stephanus pridie Non. Maii, sed cujus anni hoc opus, hic labor. Attamen ex litteris Innocentii datis anno 1141 Gilduino Sancti Victoris abbati, et ex charta Ludovici VII, data anno regni ejus V, in quibus sit Stephani mentio, liquet Stephanum adhuc superstitem anno 1141, mense Augusto. Quin et decimas injuste a militibus tentas et restitutas sanctimonialibus Ederae contulit anno 1142, ex chartulario Ederensi. Et certe in brevi Chronico ecclesiae Sancti Dionysii [(23) 1Kb] legitur: »M. CXLII. obiit Stephanus episcopus Parisiensis.« [Col. 1406B] Non quidem me latet ejus tumulo insculptam nunc hanc inscriptionem: »Hic jacet felicis memoriae reverendus pater et dominus Stephanus quondam Franciae cancellarius, post episcopus Parisiensis, hujus domus specialis benefactor, qui obiit anno Domini M. CXL. III, Kalendas Augusti.« At primo recentius est epitaphium, in quo dum reficitur tumulus, et novum inscribitur, erratum esse quivis vel mediocriter eruditus perspiciet. Secundo Stephanus nusquam cancellarius fuit: in nulla quippe charta vel Philippi regis, vel Ludovici sexti, aut Ludovici Junioris hunc reperies eo nomine suscripsisse. Stephanum quidem cancellariorum numero accensent uterque Quercetanus, Mabillonius, D. du [Col. 1406C] Fourni, PP. Angelus et Anselmus [(24) 1Kb] : at pace horumce scriptorum dixerim, Stephanum Silvanectensem confuderunt cum Stephano de Garlanda, qui ipsis fatentibus PP. Angelo et Anselmo [(25) 1Kb] jam cancellarii munus obibat anno 1106, quo quidem anno et sequentibus Stephanum Silvanectensem cancellarium volunt alibi. Sed nec fuit decanus Aurelianensis, quod soli de Garlanda convenit. Non mirum igitur peccatum esse in die et anno in epitaphio assignatis. Stephani corpus integrum repertum est anno 1515, quando novae fundamenta ecclesiae posita sunt.

Exstat tomo IV Scriptorum Historiae Francorum a Duchesnio editorum de morte Stephani ad Parisienses canonicos Hugonis de Dociaco Senonensis [Col. 1406D] archiepiscopi epistola, in qua patrem, ordinatorem et doctorem sibi puero et juveni ereptum plangit eosque ad concordiam et unitatem hortatur.




[Col. 1407]
NOTITIA LITTERARIA.
(Hist. littéraire de la France, t. XII, p. 153.)

Les écrits d'Etienne de Senlis que les temps ont épargnés sont moins propres à nous donner une haute idée de sa littérature qu'à nous faire connaître les principaux traits de sa vie et les événements les plus remarquables de son épiscopat. Le tout ne consiste qu'en quelques lettres assez courtes et des chartes. Pour ne pas interrompre la chaîne des faits énoncés dans ces deux genres de productions, nous les rapporterons suivant l'ordre chronologique, au lieu de les séparer en deux classes.

I. Déterminé à rétablir l'ordre dans son diocèse, notre prélat crut devoir commencer par le chapitre de sa cathédrale. Les chanoines s'étaient relâchés tellement sur l'article de la vie commune, que plusieurs avaient quitté le cloître pour vivre dans des maisons particulières. Etienne, pour les engager à se rejoindre à leurs confrères, gratifia son chapitre d'une rente de sept muids de blé destinés à faire du pain durant le carême pour les seuls chanoines domiciliés dans le cloître. L'acte de cette donation, daté de l'an 1124, fut suivi trois ans après d'un autre, par lequel Etienne, transfère dans un lieu voisin de son auditoire, l'école publique qui était dans le cloître. De là l'Ecole du parvis.

II. La même année (1124) il signala sa libéralité envers d'autres chanoines dont la ferveur n'avait nul besoin d'être excitée par un semblable attrait. Nous voulons parler des chanoines réguliers de Saint-Victor. Voici en quoi consistait le bienfait. Deux prêtres qui desservaient l'église de Saint-Jean le Rond, qu'on croit avoir été l'ancien baptistère de Paris, étaient en possession de percevoir l'anniversaire, c'està-dire l'année de vacance de chaque canonicat de Notre-Dame. Etienne, du consentement de son chapitre, transporta ce droit aux Victorins par une charte signée de Bernier doyen, d'Adam préchantre, d'Etienne et de Thibaud archidiacres, de huit chanoines tant prêtres que diacres, et de trois enfants, pueri [(26) 1Kb] , c'est-à-dire de jeunes chanoines qui n'étaient pas dans les ordres sacrés.

III. Mais en même temps pour dédommager les desservants de Saint-Jean le Rond, il fit expédier une autre charte par laquelle il leur donne une prébende de la cathédrale, sans toutefois, y est-il dit, qu'à raison de cette donation ils puissent se qualifier chanoines de Notre-Dame, et à la charge d'y venir faire le service de semaine à leur tour. Comme il avait pareillement à indemniser son chapitre pour la prébende démembrée, il lui accorde par le même acte le droit d'instituer lesdits desservants et de les destituer. On voit au bas de cette pièce les mêmes souscriptions que dans la précédente. L'une et l'autre ont été publiées par le P. Dubois, dans le second tome de son Histoire ecclésiastique de Paris (p. 94).

Etienne, après avoir investi les Victorins du droit d'annate dans sa cathédrale, voulut encore qu'ils y possédassent un canonicat. Mais il ne trouva pas sur ce point la même complaisance dans son chapitre. Il y eut de la part de quelques chanoines des oppositions dont les suites devinrent très-fâcheuses par l'intervention du roi. Il ne reste aucun des écrits composés par notre prélat dans ce démêlé.

IV. L'évêque de Paris n'eut pas qu'une affaire disgracieuse à la fois. Dans le même temps deux de ses archidiacres, dont il avait voulu réprimer les excès, se soulevèrent contre lui, et mirent le comble à ses chagrins [(27) 1Kb] . Le premier était Etienne de Garlande. Dès le commencement de l'épiscopat d'Etienne, l'abbé de Saint-Germain des Prés avait porté des plaintes juridiques à ce prélat touchant des incendies, des sacrilèges, des homicides, et d'autres forfaits commis par les gens de cet archidiacre sur les terres de l'abbaye. Cité à l'audience épiscopale l'accusé demanda, pour se défendre, du temps, un lieu sûr et un sauf-conduit. Tout cela lui fut accordé; mais après avoir obtenu délais sur délais, voyant qu'on se disposait à procéder contre lui par contumace, il s'avisa d'un expédient très-familier pour lors à ceux qui se défiaient de la bonté de leur cause. Ce fut de mettre sa personne et ses biens sous la protection du saintsiége. L'affaire cependant n'en alla pas moins son train. Sans égard pour cet appel frustratoire, Gilduin, abbé de Saint-Victor et official de l'évêque, prononça contre l'archidiacre une sentence par laquelle il mit sa terre en interdit. Garlande, loin de plier, se pourvut devant l'archevêque de Sens, Henri Sanglier, son parent. Le recours est admis. Henri mande à l'évêque et à Garlande de se rendre la veille de l'Ascension à Provins pour y plaider leur cause. La réponse de notre prélat, insérée dans le troisième tome du Spicilége (p. 162), fut telle qu'on devait l'espérer. Après avoir exposé les faits comme on vient de les rapporter, il-déclare à son métropolitain qu'outre le moyen de récusation qui résulte de sa parenté avec l'archidiacre, il n'est point en droit d'évoquer une pareille cause à son tribunal. On ignore quelles furent les suites de cette affaire, mais il est certain qu'elle finit par la réduction du coupable.

V. Thibaud Notier, l'autre rebelle, fut plus difficile à subjuguer, et poussa les choses aux dernières extrémités avant que de se rendre. Son premier crime était des concussions criantes qu'il exerçait à la faveur de son ministère. L'évêque employa la voie de l'interdit pour les faire cesser. Thibaud ne manqua pas d'en appeller à Rome [(28) 1Kb] . Matthieu d'Albane et Pierre de Léon, légats en France, furent chargés par le pape Honoré II de terminer cette affaire sur les lieux. Ces commissaires rendirent une sentence par laquelle ils fixaient et limitaient les droits de l'archidiacre bien au-dessous de ses prétentions. Thibaud parut s'y soumettre; mais intérieurement il ne pouvait digérer un échec aussi funeste à sa cupidité. Ses neveux, non moins avares que lui, mais plus audacieux, résolurent de s'en venger sur les promoteurs du jugement. Thomas, prieur de Saint-Victor, l'âme du conseil de l'évêque, fut la première victime de leur ressentiment. Comme il revenait de Chelles un dimanche, 17 aoùt de l'an 1133, avec le prélat, ils fondirent sur lui et le massacrèrent près de Gournai. Etienne, de retour à Paris, fulmina une sentence d'excommunication contre les meurtriers. Elle est adressée en forme de mandement aux archiprêtres du diocèse, pour être envoyée par leur ministère à tous les prêtres de leur département. Le prélat y comprend non-seulement les auteurs du meurtre, mais leurs fauteurs, ceux qui leur donneront asile ou qui [Col. 1409] communiqueront en quelque manière avec eux. Il défend à tout prêtre, chanoine, abbé, moine, reclus, ermite, même à l'abbé de Saint-Victor, de délier aucun des coupables qui viendront se présenter à cux dans le tribunal de la pénitence, se réservant à lui seul le droit de les absoudre. Cette sévérité du prélat ne servit qu'à aigrir les assassins, et à tourner toute leur fureur contre sa personne. Averti des embûches qu'ils lui tendaient, il chercha son salut dans la fuite, et se réfugia dans l'abbaye de Clairvaux. Ce fut de là qu'il écrivit à l'évêque de Chartres, Geoffroi, pour l'inviter à venir concerter avec lui les moyens de faire réparation à l'Eglise d'un si horrible attentat. Sa lettre est pleine d'une vigueur épiscopale, et montre en même temps la vive affliction dont le coeur du prélat était pénétré. Elle se trouve, ainsi que la sentence, dans les grandes notes de Picard et de D. Mabillon sur les lettres de saint Bernard, dans le Xe tome des Conciles du P. Labbe, dans le VIe de ceux du P. Hardouin, et dans le second volume de l'Histoire ecclésiastique de Paris par le P. Dubois.

VI. Celle qu'Etienne adressa sur le même sujet au pape Innocent est encore plus pathétique. Aussi saint Bernard lui servit-il de secrétaire en cette occasion, motif qui a porté les éditeurs de ce Père à la placer entre ses lettres (ep. 159), »Pleurez, mes yeux, dit-il, et versez des torrents de larmes, parce que ma force m'a abandonné, et que la lumière qui m'éclairait, n'est plus avec moi. Ce n'est pas le personnage respectable qui vient de m'ètre enlevé, c'est moi-même que je pleure . . . Ce ne sont pas en effet des larmes, mais des applaudissements que l'on doit à celui qui ne vivait que pour Jésus-Christ, et à qui la mort était un gain. Mais j'ai tout perdu en le perdant. Il faisait les fonctions d'évêque, et je n'en avais que le nom. Méprisant l'honneur attaché à cette dignité, il en supportait le poids de toutes ses forces . . . Toute mon Eglise pleure avec moi, et n'attend de consolation que de votre bonté paternelle. Si Notier va se présenter à vous, qu'il sente que mon Seigneur a exaucé la voix de mes pleurs. Ses neveux sont les auteurs du meurtre; mais il en est l'occasion, et peut-être l'instigateur.«

Les personnes les plus éminentes en piété se joignirent au prélat pour appuyer ses justes plaintes. Mais il ne paraît pas que l'autorité civile ait pris connaissance de cette affaire. C'est qu'alors celles qui concernaient les ecclésiastiques n'étaient point de son ressort. Le concile de Jouarre, tenu cette même année 1133, par les ordres du pape Innocent, se mit en devoir de punir les coupables [(29) 1Kb] ; mais les peines canoniques auxquelles il les condamna parurent trop légères au pontife, qui fit là dessus des reproches très vifs aux Pères de cette assemblée [(30) 1Kb] .

VII. Ce fut encore cette année, mais avant le meurtre de Thomas, que l'évêque de Paris mit les religieux de Saint-Martin des Champs en possession de l'église de Saint-Denis de la Chartre, laquelle était depuis longtemps entre les mains des laïques. La charte qu'il fit expédier à ce sujet porte que cette donation a été faite du consentement du roi Louis (le Gros) et de la reine Adélaïde. Mais on omet de dire que ce n'était que le contre-change de l'église de Montmartre, acquise de ces religieux par le roi et la reine, pour en faire une abbaye de filles. Cet acte, rapporté par le P. Dubois et dans le nouveau Gallia Christiana, est souscrit par Etienne de Garlande et Thibaut Notier, ce qui prouve que le premier était rentré en grâce avec son évéque, et que l'autre n'avait pas encore commis l'attentat qui lui fit perdre son bénéfice.

VIII. L'année suivante, 1134, produisit un nouvel événement fâcheux pour ce prélat. Ce fut l'insulte faite au chancelier de son église, par Galon, modérateur d'une école à Paris, insulte qui fut portée à son tribunal, et dont il eut bien de la peine à tirer satisfaction [(31) 1Kb] . Ayant rendu compte des suites de cette affaire à l'article de Galon (t. XI, p. 416-418), nous nous contenterons de rappeler ici les deux lettres qu'Etienne écrivit à ce sujet.

La première est à l'archevêque de Sens, pour lui prouver que l'appel interjeté devant lui par Galon était nul de plein droit.

La seconde, écrite au légat du saint-siége, a pour objet de justifier l'excommunication lancée contre ce professeur.

IX. Tandis qu'Etienne était aux prises avec Galon, il expédia, en faveur des religieux de Saint-Maur des Fossés, une charte dont voici la teneur. Sous l'évèque Galon, un de ses prédécesseurs, les religieuses de Saint-Eloi de Paris furent chassées, à raison de leur mauvaise conduite, et leur monastère adjugé à l'abbaye de Saint-Maur. Le zèle du prélat s'affranchit en cette rencontre des formalités de droit; tout se fit par voie de fait. L'abbé Thibaud accepta ce don en 1107, et le garda jusqu'à la seconde année de l'épiscopat d'Etienne. Alors, pressé de remords sur l'irrégularité de son acquisition, il prit le parti de s'en démettre entre les mains de l'évèque. La démission fut acceptée, et l'abbaye de Saint-Eloi demeura l'espace de neuf ans entre les mains d'Etienne. Lui-même à son tour ressentit une synderèse de garder un bien qui ne lui appartenait pas. Le pape, le roi, son chapitre, et d'autres personnes respectables, étant venus à l'appui de ce scrupule, il consentit à rendre cette maison à l'abbé Ascelin, successeur de Thibaud. C'est ce qu'il énonce dans l'acte susdit, par lequel il réunit à l'abbaye de Saint-Maur celle de Saint-Eloi, sous le titre de prieuré, à la charge d'y établir douze religieux pour y faire le service. Cette réunion fut confirmée deux ans après par le pape Innocent II.

X. Les religieuses de l'abbaye d'Hières sont redevables de leur fondation en partie à notre prélat. Elles lui doivent de plus leurs premières constitutions, que nous n'avons plus. Dubreuil et les auteurs du nouveau Gallia Christiana d'après lui, ont publié la charte qu'Etienne fit expédier l'an 1138 pour cet établissement. Il y est dit, entre autres choses, que l'élection de l'abbesse se fera du consentement de l'évêque et en présence des abbés de Saint-Victor et de Sainte-Marie du Val. Les constitutions dressées sur les avis de Hugues de Mâcon, évèque d'Auxerre, et auparavant abbé de Pontigni, portaient en plusieurs endroits l'empreinte des usages de Cîteaux.

XI. Enfin nous donnerons pour dernier écrit d'Etienne de Senlis une lettre sans date et sans adresse, écrite vraisemblablement à un légat touchant une contestation qui s'était élevée entre Matthieu de Montmorenci et sa belle-mère. La dame s'était plainte d'un déni de justice, parce qu'Etienne, au tribunal duquel l'affaire avait été portée, ne se pressait pas de juger. Le prélat s'excuse en disant que le roi lui ayant demandé un délai pour Matthieu, dont il avait besoin pour faire la guerre à Dreux de Mouchi et a Lancelin, il n'avait pu le refuser; »cependant, ajoute-t-il, en conséquence de vos ordres nous lui avons [Col. 1411] fait signifier depuis peu qu'il eût à comparaître devant vous à Reims; à quoi il a repondu qu'il n'trait point plaider hors de sa province, disposé d'ailleurs à subir votre jugement dans celle-ci, pourvu qu'on lui assigne un lieu sûr pour se défendre.« Cette lettre a été publiée dans le IIIe volume du Spicilége (p. 163).




[Col. 1411]
STEPHANI PARISIENSIS EPISCOPI EPISTOLAE, ET VARIORUM AD IPSUM.





I. Henrici archiepiscopi Senonensis ad Stephanum.--- Monet ut veniat Pruvinum ad examinandam causam Stephani archidiaconi Parisiensis. (Circa annum 1132.)
[Dom Lucas d'ACHERY, Spicil. t. III, p. 158.]
[Col. 1411A]

Dilectioni vestrae querimonia et clamore domini Stephani archidiaconi vestri compellimur scribere. Idem namque vester archidiaconus super hoc conquerendo clamat quod licet abbati S. Victoris vicario vestro rectitudinem offerret, et per eum justitiam exsequi paratus esset: licet etiam seipsum cum omnibus suis sub protectione domni papae praetenderet, idem abbas super terram ejus interdicti sententiam posuit, unde praefatus archidiaconus se praegravari [Col. 1411B] dicit. Addit etiam in his se praegravatum esse quod a vobis justitiam requisivit et habere non potuit de rebus Ecclesiae Parisiensis et rebus hominum suorum violenter ablatis, quamvis, sicut dictum est, sub defensione domni papae et custodia ipse Stephanus sit constitutus. Et quoniam in his se praegravari sensit, ad nos clamorem fecit, et convenientem diem et locum sibi et suis coadjutoribus tutum dari requirit. Unde vobis et ipsi diem in vigilia imminentis Ascensionis Domini, et Pruvinum, quia tutus locus est, locum constituimus, et vestrae dilectioni praecipimus, ut ad diem datam et locum constitutum, quantum res postulabit responsurus veniatis, et tanquam charissimo consulimus ut interdicti sententiam relaxetis. Valete.



II. Stephani ad Henricum archiepiscopum Senonensem. ---Respondet se non potuisse a metropolitano extra sedem metropolitanam vocari ad examen causae archidiaconi sui. (Circa annum 1152.)
[Ibid.]
[Col. 1411C]

Audito clamore consanguinei vestri, domini videlicet Stephani Parisiensis archidiaconi, adversum nos injuste apud vos conquerentis, diem nobis et locum tutum, videlicet Pruvinum in terra hostili statuistis, et me suffraganeum vestrum neque viva voce neque litteris prius commonitum ad exsecutionem [Col. 1412A] justitiae extra metropolitanam sedem venire praecepistis: quoniam vester consanguineus, ut dicit, a nobis justitiam requisivit et habere non potuit. Hoc vero, si placeret vestrae discretioni, et metropolitanae gravitati, etsi non potuissetis non audisse, non debuissetis credidisse, quia ei sine laesione fidei, cum homo meus sit, justitiam denegare non potui. Et quoniam litteris alternantibus ad invicem locuti sumus, et ipsas adhuc pene omnes nos habemus, cum in commune venerit, et lectae fuerint, aut nos, aut ipsum de mendacio arguent, et alterum erubescere cogent. Nos siquidem statim ut Parisius venimus super sacrilegio, incendiis, homicidiis et aliis criminalibus capitulis domini S. archidiaconi in terra S. Germani injuste a clerico, injustius a diacono, [Col. 1412B] injustissime ab archidiacono et decano factis clamorem abbatis audivimus dominum Stephanum, submonuimus, diem dedimus, et quia propinquissimus ei videbatur, induciavimus, securum locum, securum conductum, regis videlicet et reginae, et domni Radulphi comitis, et nostrum ei obtulimus: et fortasse hoc modo cum eo agere est ei justitiam denegare? Et quia in nullo, ut auditis, quantum ad hoc spectat excessimus, unde curiam nostram exire debeamus, si placet benignitati vestrae, submonitionem vestram et praeceptum relaxate, quia contra honorem et dignitatem Parisiensis Ecclesiae nec volumus nec debemus obedire. De interdicto autem, et de litteris domini papae sufficienter respondebitur, si dominus Stephanus ubi justum est causam suam [Col. 1412C] tractari non dedignetur.





III. Gaufridi episcopi Carnotensis ad Stephanum.---Significat, Stephanum archidiaconum deligere arbitrum causae suae abbatem Clarevallensem S. Bernardum. (Circa annum 1132.)
[Ibid., p. 160.]

De reformanda pace inter vos et Stephanum de Garlanda dudum vobis ipso petente locuti fuimus; nunc autem quoniam audivimus quod omissis quibusdam quae adversum vos videbatur habere, pacem vestram desiderat, sanctitatis vestrae discretioni [Col. 1413A] consulimus (quem ex cordis affectu diligimus, et cui consulere nisi quod honori vestro serviet non possumus) consulimus, inquam, et petimus ut diem ei competentem et terminum constituatis, in quo juxta considerationem rationis pacem cum eo reformetis, quam offert vobis ad cognitionem et examinationem amicorum vestrorum, videlicet abbatis de Claravalle. Non enim decet paternitatem vestram oblatam pacem respuere, quam etiam non oblatam modis omnibus provocare debetis. Nam juxta Domini Salvatoris exemplum ovem errantem debetis requirere, et ad pacis ovile vestris etiam humeris reportare. Si cum omnibus hominibus, sicut dicit Apostolus, pacem debemus habere, quanto magis cum his de quibus nos oportet Domino respondere? Unde, [Col. 1413B] quod absit! si praedicti viri satisfactionem ex amicorum sententia non recipitis, certum est quod et apud Deum offensam incurritis, et amicis vestris ruborem incutitis. Valete.





IV. Gaufridi episcopi Carnotensis ad Stephanum.---Excusat se quod ad colloquium non possit accedere. (Circa annum 1132.)
[Ibid., p. 163.]

Litteras apud Bonam---Vallem accepimus die Veneris quas nobis misit vestra dilectio, in quibus nostrum colloquium die proxima Lunae postulabatis. Quod nullo modo fieri vel grandium quae in manibus nostris erat negotiorum multitudo vel ipsa temporis angustia patiebatur. Pontilevenses namque monachi, [Col. 1413C] quibus ut abbatem provideremus, Deo auctore operam dabamus, gravem nobis et inauditam contumeliam irrogarunt; abbatibus et archidiaconis nostris, quos ad hoc ipsum illuc direxeramus, armata in eos manu rustica intentantes mortem et supplicia comminantes; et haec interim cum aliis pluribus causa nos occupat. De eo autem unde nos consulitis quod nobis ad praesens occurrit, vestrae faternitati mandamus ut curiae invitanti vos ad justitiam, ex abundanti quidem, si salvum habueritis conductum, die competenti vestram exhibeatis personam, de his in quibus appellamini responsurus, si vobis prius facta fuerit justitia, et exspoliato restituatur investitura. Postea fratrum vestrorum judicio, si quid adversum [Col. 1413D] vos dominus rex habuerit, quantum res exigat, eo ordine quo debebitis, sicut pro Domino et per omnia facietis. Nos vero sicut vobis scripsimus, die proxima Jovis apud Latiniacum vobis occurremus, et si aliquod consilium interim acceperitis, contramandate nobis.





V. Ejusdem ad eumdem.---Petit ut designate S. Victoris coenobio canonicum qui instituatur abbas Virtuensis. (Circa annum 1132.)
[Ibid., p. 164.]

Multiplici seminario discordiae civitas nostra longe [Col. 1414A] jam tempore conquassata, etiam nunc in eo statu est ut sine grandi discrimine absentiam nostram sustinere non possit. Ecce vinculum quo alligatus teneor; ecce necessitas quae sancto conventui vestro non patitur nos interesse. Sed haec hactenus. Frater et amicus noster abbas Virtuensis et fratres ejus loci vocaverunt nos, multo religionis desiderio, Deo gratias, accensi, unanimiter postulantes, ut ad honorem Dei et salutem animarum suarum pastorem eis utilem sollicitudo nostra provideret. Curam et administrationem abbas ipse in manu nostra deposuit una fuit totius capituli illius vox, unanimis in praesentia nostra consensus et electio ut pastor eis concederetur de monasterio sancti Victoris Parisiensis. Quia vero domus illius religiosas personas [Col. 1414B] non cognoverunt ex nomine, nullam quaesierunt, sed sanctitatis vestrae religioni curam hanc et sollicitudinem commiserunt. Locus enim ille est vobis familiaris et religio personarum. Sanctitatis igitur vestrae prudentiae, qua possumus humilitate supplicamus ut justo desiderio consilii et auxilii manum porrigatis. Suscipient enim cum gratiarum actione personam quam de praedicto B. Victoris monasterio electio vestra eis obtulerit.





VI. [(32) 1Kb] Anonymi ad Stephanum.---Laudat episcopi constantiam et perseverantiam ipsi suadet. (Circa annum 1132.)
[Ibid., p. 162.]

Quamvis paternitatis vestrae constantiam nihii [Col. 1414C] adhuc mutari nec debilitari persenserim, tamen pro vobis morae amici sollicitus, vos moneo et remoneo ne a proposito vestro et a justitiae rigore declinetis, nec Ecclesiae vestrae libertatem, quae temporibus antecessorum vestrorum floruit, annihilari permittatis; illamque Dominicam sententiam memoriter retineatis: Beati qui persecutionem patiuntur propter justitiam. Sciatis autem me in omnibus et per omnia vobis cum perseverare, nec pro damnis quae mihi et hospitibus meis pro vobis contigerunt, a proposito meo pedem retrahere. Rex enim et regina meis hospitibus XII libras dederunt, et hoc totum pro redemptione suarum rerum abstulerunt: et mei parentes et amici regi et reginae vineas meas exstirpari jubentibus [Col. 1414D] X libras dederunt; et hoc totum decani et archidiaconorum instigatione, imo G. succentoris nocturna susurratione peractum est. Deo vero vobis et mihi subveniente me omnia quaecunque amiserim recuperaturum non vereor, nec vos sine me rerumque mearum recuperatione pacem recepturum arbitror. Praeterea nisi vos consilio satis abundare sentirem, parvitas mea paternitati vestrae consuleret, ut dominum Senonensem archiepiscopum et coepiscopos vestros precibus vestris et amicorum vestrorum vobis alliciatis, et ad justitiae vestrae aggravationem, ut in episcopatibus suis a divinis cessent modis omnibus impetrare non differatis, ut ejusdem justitiae [Col. 1415A] participes vobis contra omnes subveniant, et, si necesse fuerit, Romam nobiscum veniant. Valete.





VII. Item anonymi ad Stephanum.---Monetur ut caveat sibi ab adversariis qui in illius necem conspirarunt. (Circa annum 1132.)
[Ibid.]

Quoniam, sicut mihi testis est Deus, non ficto corde sed in veritate vos diligo, et salutem vestram non solum spiritualem sed etiam corporalem desidero: tribulationibus vestris cordis affectu condoleo, et si aliquid quod vobis nocere debeat mihi referatur, laetus audire non valeo. Hac igitur erga vos charitate compulsus, quod de vobis recenter audivi, vobis insinuare non distuli. Audivi siquidem et pro [Col. 1415B] certo audivi quod quidam maligni et perfidi, non solum extranei sed etiam familiarissimi vestri insimul conspiraverunt, et mortem vestram jnraverunt, et vos aut impetitione aut armis interficere disposuerunt [(33) 1Kb] . Et ne hoc frivolum esse putetis et ideo negligatis, pro certo sciatis quia unus eorum qui conjurationi interfuit, mihi hoc in confessione revelavit, et vobis cito manifestare multis precibus obsecravit. Caute igitur de caetero vos custodite, et, sicut scriptum est, a domesticis vestris cavete. Sed quid dico? Quid quaeso valeat humana industria, si divina non adsit custodia? O ineffabilis pietas Dei! Ecce omnipotens Deus qui tanta vobis bona in hoc saeculo contulit, qui mala vestra tandiu aequanimiter pertulit, modo in praesenti pro peccatis vestris subito et [Col. 1415C] inopinate vos percutere noluit; sed sola pietate praecedenti misericordiae misericordiam misericorditer addidit, qui hoc quod perfidorum malitia in occulto disposuit, vobis occultum esse noluit. Quid igitur exspectatis? ecce occultus judex arcum tetendit, sagittas paravit: et nisi cito vos converteritis ad ipsum, emittet sagittam et percutiet inimicum. Sed prius vos Deus sua protectione custodiat, oculos vestri cordis aperiat, cor ad poenitentiam compungat, et vos ad seipsum sine mora convertat, qui non vult mortem peccatoris, sed ut magis convertatur et vivat.



VIII. Ad archipresbyteros dioecesis Parisiensis.---Sententia excommunicationis contra occisores Thomae, prioris Sancti Victoris, et fautores eorum. (Anno 1133.)
[LABBE, Concil., tom. X, col. 974.]
[Col. 1415D]

STEPHANUS, Dei gratia Parisiensis episcopus, F. R. E. H archipresbyteris, salutem.

Ex auctoritate Dei Patris omnipotentis, et Filii, et Spiritus sancti, et sanctae Dei genitricis Mariae, et omnium sanctorum, excommunicamus, et anathematizamus, et a sanctae matris Ecclesiae liminibus sequestramus illos qui dominum Thomam priorem Sancti Victoris interfecerunt, et qui cum fortitudine interfectoribus adfuerunt, et eos quorum consilio et [Col. 1416A] admonitione et auxilio interfectus est. Omnes etiam illos excommunicamus, qui interfectores et interfectorum praesentes coadjutores in suo hospitio receperint, et qui cum eis aliquam communionem vel participationem habuerint in cibo et potu, in consilio et locutione (nisi forte pro eorum correptione) vel emptione, et venditione, in dati et accepti communione, in susceptione et protectione: omnes istos excommunicamus, donec resipiscant, et ad satisfactionem veniant. Mandamus itaque vobis et praecipimus, quatenus per singulos dies Dominicos hoc modo et his verbis excommunicetis, ac caeteros presbyteros excommunicare faciatis. Mandamus enim vobis, quatenus unusquisque vestrum in suo archipresbyteratu prohibeat, ut nullus omnino presbyter, nec [Col. 1416B] de saeculo, nec de religione, nec abbas, nec canonicus, nec monachus inclusus, nec eremita, nec etiam abbas Sancti Victoris, hujus excommunicationis reum ad se pro confessione venientem suscipiat, neque absolutionem hujus culpae tribuat, aut poenitentiam injungat: quia ego de toto reatu mihi soli absolutionem et poenitentiam reservavi. Hoc quoque praecipimus, ut presbyteri, quando excommunicant, hanc nostram prohibitionem omnibus dicant. Valete.



IX. Stephani ad Gaufridum Carnotensem episcopum.---De impia caede Thomae prioris. (Anno 1133.)
[LABBE, Concil. tom. X, col. 975.]

[Col. 1416C] GAUFRIDO, Dei gratiae venerabili Carnotensium episcopo et apostolicae sedis legato, STEPHANUS eadem gratia Parisiensis Ecclesiae minister indignus, nunc autem miseriae et afflictionis praeco infelix, valete in Domino.

Calamitatis novae pondus, quam vestris auribus, imo cordi vestro, illaturus sum, nescio si verbis aliquibus digne valeat explicari. Nuntium durum et grave auditu, omnibus, quibus Christi Jesu et sanctae matris Ecclesiae opprobria dura et gravia sunt, praecipue nobis sub habitu et signo religionis constitutis: quibus haec tanto plus omnibus graviora futura sunt, quanto specialius ad nostrum gravamen, imo impressionem et ruinam omnium spectat nostrum unius occasus. Magistrum Thomam priorem [Col. 1416D] coenobii Sancti Victoris, virum approbatum, omnibusque bonis amicum et dilectum, ac in sanctae Ecclesiae defensione illum coadjutorem et propugnatorem devotissimum et strenuissimum, impiorum manibus exstinctum sciatis, carne quidem mortuum, sed, ut indubitanter credimus, viventem cum Christo. Cui enim Christus vere causa moriendi fuit, in gloria omnino deesse non poterit: quoniam et ipse, cum ultimum in nostris manibus exhalaret spiritum, libera voce se pro justitia mori protestatus est: certissimum praeteritae praesentisque justitiae suae, qua in Ecclesia Christi contra impios pugnaverat, [Col. 1417A] testimonium relinquens, quoniam in ipsa consummaretur. Haec enim prima, haec et ultima causa fuit laboris illius. Nam pro ipsa justitia tunc mecum aderat. Ego enim ipsius praecipue admonitiones sicut ei semper de his cura esse solebat, rogatu et assensu regis, per eum quoque ad ipsum persuasi, ad abbatiam monialium, quae est Chelis (Chelles), emendandam et ordinandam perrexeram, assumptis mecum viris religiosis, abbate scilicet Sancti Victoris, et Sancti Maglorii, et subpriore Sancti Martini, aliisque compluribus monachis, canonicis ac clericis. Cumque pro viribus negotio peracto reverterer, juxta domini Stephani castrum, quod Gorniacum (Gournay) dicitur, subita ab ejus hominibus, scilicet nepotibus Theobaldi archidiaconi, insidias mihi in [Col. 1417B] via praestruentibus, assultum passus sum. Cumque nos inermes, utpote die Dominico, et pacem ferentes incederemus, subito evaginatis gladiis irruunt super nos, et nec Deo, nec diei sacrae, nec mihi, nec his qui mecum erant religiosis viris, honorem dantes, inter manus nostras et innocentem trucidaverunt, mihique mortem comminati sunt, nisi abscederem a conspectu eorum celeriter. Nos autem fiducialius agentes, in medios gladios nos conjecimus, et jam semivivum direque laniatum a manibus eorum abstraximus: atque undique circumdantes eum, de sua confessione, et de ejus quam passus fuerat inimicorum impietate dimittenda, allocuti snmus. Tunc ille libenti animo omnibus qui in se peccaverant dimittens, et suorum peccatorum intime remissionem [Col. 1417C] petens, percepta tandem communione corporis et sanguinis Christi, libera voce se coram omnibus pro justitia mori contestatus est, et sic reddidit spiritum. Hinc ergo, licet nostrae spei fiducia certa, quantum ad ejus spectat salutem et gloriam, exsultandum omnino non dubitet, pretiosamque in conspectu Domini mortem sanctorum ejus sciamus: moeror tamen et luctus gravis, qui de amici orbatione, et communi omnium nostrum confusione oboritur, nulla prorsus consolatione in nostro animo temperatur. Me enim in ipso occisum video, et multo magis me occisum quam ipsum, quia me in ejus morte periculis expositum cerno, ipsum autem a periculis liberatum. Superest igitur, ut, quia me [Col. 1417D] nunc tam graviter desolatum et contristatum cernitis, ad me consolandum simul et consiliandum vobis non differatis. Ego enim, quasi qui ipsam detestandam loci faciem sustinere non valeam, Claraevallis fugiens secessi, illic vos exspectaturus, ut consilium pariter capiamus quid nobis pro sanctae Ecclesiae tam intolerabili ruina faciendum sit. In omnes enim nos impetus iste casum minatur, et veniet, nisi praeveniat Dominus. Mando ergo vobis, et summopere deprecor ut, omni dilatione postposita, Claraevallis properetis, quia pericula undique mihi imminent, pro quibus consilium differri non potest.



X. Stephani ad Innocentium II pontificem Romanum.--- Ejusdem argumenti. (Anno 1133.)
[Col. 1418A]

Exstat inter S. Bernardi epistolas n. 159, Patrologiae tom. CLXXXII, col. 319.



XI. Stephani ad Henricum archiepiscopum Senonensem. ---Probat non posse absque suo assensu metropolitanum Senonensem vocare ad tribunal suum causam cujusdam Galonis Parisiensis scholae magistri. (Anno 1134.)
[D. Lucas D'ACHERY, Spicil. t. III, p. 155.]

Significavit nobis in litteris vestris sublimitas vestra quod placuit: quibus obtemperare minime contemnimus, sed terminos quos posuerunt Patres [Col. 1418B] nostri antiquos transgredi formidamus. Nunquam enim reverenda Patrum sanxit auctoritas, nusquam hoc servare consuevit antiquitas, ut aliarum Ecclesiarum causas alicui metropolitano liceat terminare, vel sine consensu illius episcopi, cui cura commissa est, judicia judicare. Unde scribit papa Calistus, quintus decimus a Petro, Benedicto fratri et episcopo: »Nullus metropolitanus dioecesani Ecclesiam vel parochiam aut aliquem de parochia praesumat excommunicare, aliquidve agere absque ejus consilio vel judicio; sed hoc observent quod ab apostolis ac Patribus et praedecessoribus nostris statutum et a nobis confirmatum est.« Iterum: »Si quis metropolitanus non quod ad suam solummodo propriam pertinet parochiam sine consilio et voluntate omnium [Col. 1418C] comprovincialium episcoporum aliquid agere tentaverit, gradus sui periculo subjacebit, et quod egerit, irritum habeatur.« Iterum: »Nullus alterius parochiam disponat aut ordinet aut judicet: quia sicut ordinatio, ita et ministratio et aliarum rerum dispositio prohibetur.« Radulfo siquidem Bituricensi archiepiscopo de re simili ita scribit papa Nicolaus: »Conquestus est apostolatui nostro frater noster Sigebodus Narbonensis archiepiscopus, quod clericos suos eo inconsulto ad judicium tuum venire compellas, et de rebus ad Ecclesiam suam pertinentibus in invito quasi jure patriarchatus tui disponas; cum hoc nec antiquitas, cui Patres sanxere reverentiam, habeat: et auctoritates sacrorum canonum [Col. 1418D] penitus non habeat.« His igitur et aliis auctoritatibus muniti nolumus nec debemus ad praesens nostrae et fratrum meorum Ecclesiis inauditam novitatem inducere, et earum jura antiquitus statuta permutare. Hoc dicentes non instruimus prudentiam vestram, quae satis novit plura de paucis colligere, nec tollimus quin possint metropolitani episcopos comprovinciales convocare et quae praecipienda sunt praecipere, sed antiquum jus pro parvitate nostra volumus conservare. Unde non satis mirari possumus quod verba G. fallacia et R. nobis inobedientes suscipitis, cum causam istam a nobis ipsis et a religiosis viris veraciter audieritis, et manifestam ejus culpam, si placet, plenius ipsi cognoveritis. Pro illius itaque irrationabili et non canonica invitatione [Col. 1419A] (quam nullius ponderis esse, quando et ubi oportuerit, manifestissime monstrabimus) ante vestram, quam valde diligere et honorare volumus, praesentiam ad praesens ire visum fuit nobis non esse opus, cum per nos tam sibi quam scholaribus suis plenariam justitiam obtulerimus, et ad ultimum in praesentia domni papae, ad quem hujus causae finis maxime spectat, invitati fuerimus. Mandatum etenim sedis apostolicae habuimus, cujus auctoritate tam Algrinum quam omnes res suas sibi retinet et munit. Insuper et vobis et nobis praecipitur ne super eo ab aliquo judicetur, sed potius apostolicae sedis judicio omnis ejus causa decidatur. Cum igitur ejus causa ad domni papae audientiam fuerit invitata; et a nobis, ut ante ipsius praesentiam monstrabimus, huc [Col. 1419B] usque rationabiliter sit tractata, quod juste fecimus, salva reverentia vestra, quia sine contemptu domni papae facere nequimus, et eo inconsulto, relaxare non audemus. Redeat ergo ad se mansuetudo vestra, et ne in amicum subito insurgat, indignationem suam erga nos compescat, qui sic parati sumus vestrae parere amicitiae ut honorificemus ministerium vestrum satisfaciendo justitiae. Valete in Domino Deo. Valete in Christo.



XII. Stephani ad legatum sedis apostolicae.---Gualonem ejusque sectatores excommunicatos absolvere non posse ante satisfactionem contendit. (Anno 1134.)
[Ibid., p. 157.]

[Col. 1419C] Visis litteris vestris non minimum doluimus, supramodum moti sumus suggeri vobis posse quod vos nolumus exaudire. Novit siquidem curia nostra, novit Parisiensis Ecclesia, utpote quod vidit et audivit, quoniam litteras vestras nobis missas in praesentia Gualonis legi fecimus, et quod mandastis, si voluisset, fecissemus. Ipse autem non in causa sua sed in archiepiscopi et dapiferi fisus potentia contempsit, et ad contemptum Dei et nostrum legit. Nos vero cum rege et episcopis habuimus consilium quid super hoc esset agendum; et quia juxta eorum condictum in clericos et parochianos nostros sententiam dedimus; et quia defuerunt auditores, Gualonem silere compulimus. Videat itaque dilectio, videat vestra discretio si inobedientes et ideo mortuos [Col. 1419D] et fetentes, quos juste legavimus, ante discussionem, ante satisfactionem solvere debeamus, maxime cum domni papae praecepto et auctoritate sententiam excommunicationis nos promulgasse constiterit. Ipse enim domnum Algrinum suscipit in protectionem suam, et nobis injungit ut de malefactoribus suis plenariam ei faciamus justitiam; et si qua forte super eo causa emerserit, sibi emancipavit, et in curia Romana finiendum statuit: sicut in litteris ejus, [Col. 1420A] quas vobis mittimus, videbitur, si diligenter inspiciantur. Et quia super domni papae statuto et sententia nolumus auferre aut unum apicem aut unum iota, juxta Gualonis invitationem in festo sancti Andreae Romam statuimus ire, si interim congrua satisfactione non deleverit quod in nobis, imo in domino papa contumaciter commisit. Quod si vultis et si consulitis causam istam tractari in curia vestra et vos terminare, non renuimus. Sciatis procul dubio quoniam nos temere periculis non offerimus, imo, quantum in nobis est, declinamus. Attamen et Alpium asperitatem et viae longitudinem parvipendimus, ut primae sedis et Romani pontificis dignitas, quantum ad nos spectat, conservetur; et ne in aliquo per nos Romana auctoritas minuatur. Unde paternitatem [Col. 1420B] vestram suppliciter exoramus ut quod juste, quia domni papae et episcoporum consilio fecimus, interim stare permittatis, nec mutari praecipiatis donec in Romana aut in vestra discutiatur audientia, si consulitis, sicut diximus, et Gualo in sua pertinacia perseveraverit, et Ecclesiae Romanae non satisfecerit. Scimus procul dubio et scitis pro certo quoniam Parisiensis Ecclesia et omnes personae, una excepta, tuebuntur eam causam si vestram pervenerit ad audientiam. Et quoniam epistolari brevitate omnem negotii nostri qualitatem non possumus comprehendere, legatos nostros, canonicos videlicet Parisiensis Ecclesiae dirigimus sanctitati vestrae, ut cum mora et perspicaci diligentia jus nostrum possitis ad plenum cognoscere.



XIII. Ad anonymum. (Anno incerto.)
[Ibid.]
[Col. 1420C]

Matthaeum de Montemorenciaco pro noverca sua ad causam vocavimus, diem dedimus. Contigit autem ut ante et circa diem datum dominus rex esset Belvaci ducturus exercitum super Drogonem de Monciaco et Lancelinum. Videns vero dominus rex quod milites qui secum ierant, venire ad causam praenominatam disponebant (multi enim erant) eos retinuit, et ut causa induciaretur, nobis mandavit et rogavit. Hac igitur necessitate causa induciata et die data, interim litteris vestris nos monuistis ut Matthaeum [Col. 1420D] Remis Dominica Gaudete in Domino ad exsecutionem justitiae ante vos submoneremus; quod et fecimus. Ipse autem dicit quod ante vos extra provinciam non veniet. Paratus enim et est et fuit (quod negare non possumus) in praesentia vestra et ubi tutus ei sit locus in provincia sua subire causam, et novercae suae plenam exsequi justitiam. Nobis igitur, si placet, significate quid debemus facere. Parati enim sumus obedire.




[Col. 1421]
STEPHANI DIPLOMATA ET DONATIONES.



I. Charta pro canonicis S. Mariae Parisiensis. (Anno 1124.)
[DUBOIS, Hist. Eccles. Paris., t. II, p. 53.]
[Col. 1421A]

Ego Stephanus humilis, Dei gratia, minister Parisiensis Ecclesiae, notum fieri volo cunctis fidelibus tam futuris, quam et instantibus, quod de rebus ad presbyteratum sex ecclesiarum, ecclesiae videlicet de Orliaco, Civiliaco, Castaneto, Sussiaco, Balneolo, de Christoilo pertinentibus Beatae Mariae et capitulo Parisiensis Ecclesiae, in ecclesia de Orliaco duos, et in singulis praedictarum villarum ecclesiis singulos frumenti modios singulis annis habendos pro remissione peccatorum, et pro servitio Dei amplificando [Col. 1421B] jure perpetuo donamus, et concedimus. Statuimus tamen et praecipimus, ut tempore Quadragesimae a Capite jejunii usque in quintum, annona illa ad hoc durare et sufficere poterit, singulis canonicis in claustro Beatae Mariae mansiones habentibus panes inde singulis diebus singulis tribuantur. Nos autem sicut et caeteri canonici, nobis singulos panes singulis diebus inde habebimus: canonici vero annuales questas, quas ab praedictarum ecclesiarum sacerdotibus exigere annuatim, et habere consueverunt, ab eis nec amplius exigent, nec habebunt. Sub anathematis autem periculo interdicimus, ne ulli episcopo, ulli archidiacono, ulli ecclesiasticae saecularive personae, hanc pii voti nostri institutionem aliquando liceat immutare, aut imminuere; sive [Col. 1421C] eos, qui hoc nobiscum instituerunt aliqua occasione in posterum vexare, etc.

Haec autem omnia quae supra diximus assensu archidiaconorum nostrorum Theobaldi, videlicet, et alterius Theobaldi, in quorum archidiaconatibus praedictae habentur ecclesiae, et fecimus et instituimus.

Actum publice Parisiis in capitulo Beatae Mariae, anno Incarnati Verbi 1124, Ludovico rege anno XVI, Stephano episcopo anno primo.

    Signum Stephani episcopi.
    Signum Berneri Decani.
    Signum Adae praecentoris. Signum Stephani archidiaconi.
    Signum Theobaldi archidiaconi.
    [Col. 1421D] Datum per manum Algrini camellarii.





II. Charta pro canonicis regularibus sancti Victoris Parisiensis. (Anno 1124.)
[Hist. Eccl. Paris. ibid., p. 33.]

Ego STEPHANUS, divina gratia Parisiensis episcopus, [Col. 1422A] petitione et precibus Berneri decani, caeterorumque canonicorum Beatae Mariae, assensu etiam presbyterorum Sancti Joannis Guillelmi videlicet et Hugonis, ecclesiae Beati Victoris et canonicis regublarius inibi servientibus, et praenominatorum canonicorum anniversaria deinceps habeant, et nullum ex debito super hoc aut ecclesiae, aut defuncto, sive processionis, sive visitationis, propter anniversaria, exsolvant obsequium. Nolumus enim eos inquietare, et contra eorumdem voluntatem, aut propositum ad publicum prodire. Hoc autem adjungimus, quod si canonicus Beatae Mariae praebendam suam in manu episcopi sui reddiderit, et pro aliquo oraverit, et super hoc episcopus exaudierit in praebenda sic reddita, aut eremitarum, aut canonicorum regularium, [Col. 1422B] aut monachorum, aut quorumlibet eligens vitam, praebendam reliquerit, praefata ecclesia Sancti Victoris ejus praebendae per annum redditus possidebit. Et ut omnia ad liquidum determinentur, ut prave intelligentium ora obstruantur hoc solum excipimus: quod si canonicus Beatae Mariae praebendam suam in manu episcopi reddiderit, et pro aliquo oraverit, et super hoc eum episcopus exaudierit in praebenda sic reddita, canonici Sancti Victoris nihil habebunt. Et illud similiter volumus, quorum quidquid in praebendis canonicorum Beatae Mariae, prout superius determinatum est, canonicis regularibus Sancti Victoris concessimus; hoc idem et in praebendis canonicorum Sancti Marcelli, Sancti Germani Antissiodorensis, Sancti Clodoaldi, nec non etiam [Col. 1422C] Sancti Martini de Campellis, communi decanorum et canonicorum earumdem ecclesiarum assensu, praefatis canonicis Sancti Victoris jure perpetuo habendum et possidendum concedimus; ut autem hoc ratum et firmum permaneat in perpetuum, praesentem chartam sigilli nostri auctoritate subterfirmavimus, et signis canonicorum nostrorum corroboravimus.

Actum Parisiis publice in capitulo Beatae Mariae, anno Incarnationis Verbi 1124, regnante Ludovico rege anno XVI, Stephano episcopo anno I.

Signum Stephani episcopi, Berneri decani, Adae praecentoris, Stephani archidiaconi, Theobaldi archidiaconi, Landonis presbyteri, Theodorici presbyteri, [Col. 1422D] Odonis presbyteri, Domberti diaconi, Guillelmi diaconi, Gimmerani diaconi, Petri subdiaconi, Henrici subdiaconi, Theobaldi pueri, Manassis pueri, Urbani pueri.

Si quis autem contra hanc nostram dispositionem agere praesumpserit, anathema sit.

Datum per manum Algrini cancellarii.



III. Charta pro canonicis S. Joannis Rotundi. (Anno 1124.)
[Hist. eccles. ibid. p. 23.]
[Col. 1423A]

Ego STEPHANUS, Parisiensis episcopus, notum fieri volo tam futuris quam proinstantibus, quoniam communi assensu ac petitione Berneri decani, totiusque capituli Beatae Mariae pro anniversariis canonicorum, quae videlicet ecclesiae Sancti Joannis praebendam unam donavimus et donando confirmavimus; hoc autem sub silentio praeterire nolumus, quod neque in visitationibus inferiorum, neque nos vel canonici Beatae Mariae, eos absolvimus, vel relaxamus: imo in eodem servitio, in eodem debito, in eodem statu in quo sunt, solummodo anniversariis [Col. 1423B] exclusis, eosdem relinquimus. Nec eos Beatae Mariae canonicos, sed Beati Joannis esse volumus et confirmamus; decano etiam et Beatae Mariae capitulo liberam potestatem ponendi, vel removendi ejusdem ecclesiae sacerdotes jure perpetuo concedimus, et ne quid in eorum substitutione detur vel accipiatur sub anathemate prohibemus. Statuimus etiam, ut unusquisque Sancti Joannis integram sicut canonicus septimanam et integrum servitium persolvat. Verum ut hoc ratum et firmum permaneat in sempiternum, praesentem chartam nostri auctoritate sigilli firmari disposuimus, et nominibus canonicorum nostrorum subterfirmavimus.

Actum publice Parisiis in capitulo Beatae Mariae anno 1124, regnante Ludovico rege XVI, Stephano [Col. 1423C] episcopo anno I.



IV. Charta de ecclesia S. Dionysii de Carcere. (Anno 1133.)
[Hist. eccles. ibid., p. 45.]

In nomine sanctae et individuae Trinitatis, ego STEPHANUS, Dei gratia, Parisiorum episcopus licet indignus, non ignorans quid sollicitudinis, quid amoris, Christi et Ecclesiae filiis debeam, et cum multo timore perpendens quid oneris pro regendis fidelibus populis sustineam, quanto ad haec auxilio, quanta re pro distribuendis mihi eorum oblationibus solertia indigeam, faciendum pro necessitate cognovi ad supportandum tantae impositionis sarcinam servorum [Col. 1423D] Dei auxilia quaerere, eosque, ut nobiscum ob custodiam gregis Dei vigilent, et orent, stipendiorum nostrorum participes efficere. Cum autem omnibus, si fieri posset, munificum et utilem episcopalis me dignitas esse deposcat, religiosis maxime viris munificentiae et utilitatis meae liberalitatem aliquam impendere studui. Quapropter ecclesiae Beati Martini de Campis, et fratribus inibi Deo servientibus, ecclesiam S. Dionysii, quae dicitur de Carcere, quam diu manus laica injuste invaserat, quae etiam tempore nostro, ad manus regias redacta fuerat, ipsam in manibus nostris redditam, ex consensu, petitione, et voluntate ipsius domini regis Ludovici, annuente Adelaide regina, filiis etiam ejus Ludovico rege, et Henrico ejusdem ecclesiae abbate concedentibus, [Col. 1424A] salvo in omnibus jure Parisiensis Ecclesiae, in perpetuum donavimus, cum omnibus ad eam pertinentibus, scilicet molendino uno in Mibray, furno etiam uno eidem ecclesiae proximo, villa de Fontanis, cum ecclesia et decima, nemore et portu, villa etiam de Simogiis cum ecclesia et decima, villa de Furcis cum ecclesia et decima, terra et pratis in loco qui dicitur Rouundel, cum praebenda etiam Beatae Mariae majoris et sedalis ecclesiae, et cum universis caeteris appendiciis, eo duntaxat modo, quo praefatae ecclesiae clerici eatenus tenuerant. Nos autem tranquillitati fratrum ibidem Deo famulantium providentes, ex consensu Bernerii decani et Adae praecentoris, totiusque capituli, solas processiones (excepta cruce, capellano, et textu, et aqua benedicta) eis condonavimus, [Col. 1424B] caeteraque ad jus Ecclesiae Parisiensis pertinentia nobis et ecclesiae nostrae retinuimus. Verum, ut hoc ratum et firmum permaneat in sempiternum, praesentem chartam nostri auctoritate sigilli firmavimus, quae donum nostrum diligenter exponat, et munimentum stabilitatis perpetuo exsistat.

Actum Parisiis in capitulo, anno Incarnationis Domini 1133, regnante Ludovico anno XXV, episcopatus autem nostri IX. Signa quoque fratrum nostrorum subtitulari decrevimus, ut testimonio veritatis quod factum est corroboraretur.

    Signum Bernerii decani.
    Signum Adae praecentoris.
    Signum Stephani archidiaconi.
    Signum Theobaldi archidiaconi.
    [Col. 1424C] Signum Theobaldi archidiaconi.
    Signum Gilleberti sacerdotis.
    Signum Theoderici sacerdotis.
    Signum Willelmi diaconi.
    Signum Ivonis diaconi.
    Signum Guiveranni diaconi.
    Signum Anselmi subdiaconi.
    Signum Petri subdiaconi.
    Signum Alberti subdiaconi.
    Signum Henrici pueri.
    Signum Manasses pueri.
    Signum Henrici pueri.





V. Charta de ecclesia Fossatensi. (Anno 1134.)
[Hist. eccles. ibid., p. 48.]
[Col. 1424D]

Exempla Patrum nos admonent, et ratio nos consulit, ordinem, et munditiam domus Domini sic amare, ut ea quae sanctorum auctoritatibus non concordant, rigore judiciali studeamus corrigere, et ea quae justitia et honestas commendant, paterno affectu peroptemus in suo statu, et ordine conservare; ut et male viventes ab enormitatibus suis judicii timore reprimamus, et bene et honeste viventes ad meliorem vitae viam paterno amore accendamus, et saluti nostrae, et suae ita provideamus. Ego igitur Stephanus, Dei gratia Parisiensis episcopus, notum fieri volo cunctis fidelibus, tam posteris quam praesentibus, monasterium Sancti Eligii Parisiensis [Col. 1425A] ordini Sanctimonialium fuisse antiquitus deputatum. Verum pro nimia illius sexus fragilitate, qui voto castitatis rupto, et proposito religionis abjecto, ad intolerandam turpitudinis prolapsus erat miseriam, ita ut templum Dei effecisset fornicationis speluncam, venerabilis et bonae memoriae praedecessor noster Galo Parisiensis episcopus tantam pestem non ferens, infames et incorrigibiles personas pro turpitudine vitae praedicto eliminavit, et prorsus alienavit monasterio. Volens etiam sanctum locum altiori ordine decorare, praedictum Sancti Eligii monasterium cum omnibus ad illud pertinentibus ecclesiae Beati Petri Fossatensis jure perpetuo habendum, minus tamen canonice quam deceret, donavit, et concessit. Quod siquidem donum quia inordinate, nec ita [Col. 1425B] ut oporteret secundum Deum, actum est; abbas Ecclesiae Fossatensis Theobaldus vir quidem discretus et honestus, suae et subditorum famae consulens et saluti, praedictum Beati Eligii monasterium nobis in nostra manu reddidit et dimisit, et se et monachos Fossatenses praedictum monasterium nec secundum Deum adeptos esse, nec bene possedisse cognovit. Cum vero idem monasterium in manu nostra diu tenuissemus, tandem misericordia, quae omnis humilitatis amica est, oculis nostris se offerens, visa est nobis exigere, ut, quod praedictus abbas nobis dimisit, timore Dei et humilitate compunctus, ecclesiae Fossatensi misericorditer donaremus. Dignum enim non erat ut ex hoc, quod gratia humilitatis videbatur, aliquod ei damnum, [Col. 1425C] vel incommodum sequeretur. Imo quod amor humilitatis videbatur, ut ita dicamus, abstulisse, misericordia quae illius amica est, debebat restituere. Amore itaque misericordiae inclinati, et petitione domni papae Innocentii, et prece domni Ludovici illustris et gloriosi Francorum regis inflexi, et religiosorum virorum inductu, assensu et Bernerii decani et capituli nostri, praedictum S. Eligii monasterium cum omnibus ad illud pertinentibus Ascelino abbati et ecclesiae Beati Petri Fossatensis perpetuo habendum, salvo quidem in omnibus jure nostro et successorum nostrorum, et salvis in omnibus et per omnia consuetudinibus Ecclesiae Parisiensis, donamus et concedimus; ita scilicet ut abbas [Col. 1425D] Fossatensis praescriptum monasterium tanquam cellam sua possideat, et in monachos ibi militantes plenam et perfectam abbatis potestatem exerceat, dum ipse, et successores sui abbates, et monachi Fossatenses in nostra et successorum nostrorum episcoporum Parisiensium subjectione permanserint; et Parisiensi Ecclesiae, et nobis jus et honorem nostrum, et consuetudines nostras in omnibus conservaverint, et consuetudines nostras in omnibus conservaverint, et reddiderint. Institutum tamen est, ut duodecim ad minus monachi cum suo priore ad serviendum Deo illic apponantur, qui juxta Regulam Sancti Benedicti ad ordinem tenendum sufficere videantur. Sciendum vero est, quia eamdem illam potestatem, quae praedecessores nostri in monasterium Sancti Eligii, et in abbatissam, quae ibi antiquitus [Col. 1426A] fuerat, habuerunt, nos in abbatem Fossatensem ex integro habemus, et in perpetuum retinemus, quantum scilicet ad coenobium Sancti Eligii, et ad res illius monasterii pertinere videtur. Sed, ut totius altercationis molestia in posterum excludatur, quid potestatis episcopus, quid juris aut consuetudinis canonici Sanctae Mariae, tam in abbatissam, quam in monasterium illud prius possederint et modo possideant, evidenter et aperte distinximus. Sciendum igitur est, quod quoties Parisiensis episcopus ad justitiam vocavit, illa procul dubio omnem exsecutura justitiam ante episcopum se praesentavit. Si autem servus, vel ancilla, vel hospes illius monasterii contra personam episcopi, aut contra proprias res illius aliquid foris fecisset; [Col. 1426B] abbatissa, audito prius episcopi mandato, illos in praesentiam episcopi ad justitiam faciendam adduxisset; et post justitiam episcopi abbatissa suos districtus accepisset, si voluisset. Quod si abbatissa servos vel ancillas monasterii libertate donare, aut terram alienare, aut manu firmam facere voluisset; nullam id faciendi licentiam habuisset absque assensu episcopi, et absque charta sigillo ejus et sigillo cancellarii firmata. Hanc ergo potestatem in abbatissam, et in monasterium Sancti Eligii praedecessores nostri habuisse noscuntur; et nos quoque in abbatem Fossatensem eamdem retinemus potestatem, nihil nostri juris relinquentes, vel relaxantes. Canonicis vero Beatae Mariae praedictum monasterium singulis annis duos pastus ex debito persolvit, unum in festivitate [Col. 1426C] Sancti Pauli, alterum in festo Sancti Eligii. Itaque uterque pastus in refectorio canonicorum recipitur. Consuetudo etiam est, ut praefati coenobii conventus una cum canonicis Beatae Mariae processiones faciant, in die Rogationum, et in die Ascensionis, et in funeribus canonicorum: alias etiam processiones, aut pro aeris serenitate, aut pro aliqua tempestate, sive necessitate, si canonici facere disposuerint; necesse est praedictum conventum canonicorum instituta sequi, eosque, si mandaverint, in his processionibus comitari. Praeterea quoties mater ecclesia a divino officio cessaverit, coenobium Sancti Eligii ex necessitate cessabit. Sub hac igitur distinctione coenobium Sancti Eligii ecclesiae Fossatensi [Col. 1426D] in cellam possidendum concedimus, eo scilicet tenore, ut quoties Fossatensis abbas debitam professionem in Parisiensi ecclesia fecerit, praesente episcopo fateatur coenobium Sancti Eligii ex dono episcopi et beneficio Parisiensis Ecclesiae se habere. Volumus et determinare, quod homines praedicti coenobii in exercitum regis inconsulto episcopo non debent ire; sed abbas, aut prior, ex praecepto episcopi illos debent in exercitum mittere. Definitum est etiam, ut in festo S. Eligii canonici Sanctae Mariae dextrum chorum, monachi sinistrum teneant; ita ut cum canonico, qui chorum tenuerit, aut prior aut cantor monachorum chorum teneat, nec alia persona ad illud admittatur; missam vero aut abbas, aut prior, cantabit. Quod si uterque aberit, aliquis [Col. 1427A] ex clero nostro illam celebrabit. Sciendum vero est, quia die illo praedictus pastus redditus ex sex porcis vivis, et sanae carnis, ex duobus modiis vini et dimidio ad mensuram nostri claustri, et tribus sextariis frumenti bene vanati. Pastus vero, qui redditur in festo sancti Pauli, de octo constat arietibus, et duobus modiis vini et dimidio sextario, et ex duobus sextariis et dimidio frumenti bene vanati, et ex sex nummis, et obolo. Ut autem hoc ratum, et inconcussum permaneat, praesentem chartam fieri praecipimus, et sigillo nostro signavimus, et manibus canonicorum nostrorum firmandum tradidimus.

Signum Stephani episcopi. S. Bernerii decani. S. etc.

Actum publice in capitulo Sanctae Mariae, anno [Col. 1427B] incarnati Verbi 1134, regnante Ludovico rege anno XXVII, Ludovico rege in regem sublimato anno III, anno episcopatus Stephani XI.

Datum per manum Algrini cancellarii.



VI. Charta fundationis abbatiae Hederensis. (Anno 1138.)
[Gall. Christ. nov. t. VII, col. 60.]

STEPHANUS Domino ordinante Parisiorum episcopus, universis Christi fidelibus, tam posteris, quam praesentibus salutem.

Ad hoc nobis episcopalis officii cura ab omnipotente Deo commissa est, ut religiosas diligamus personas, et bene placente Domino religionem studeamus modis omnibus propagare. Noverint igitur [Col. 1427C] universi, quod ecclesiam Sanctae Mariae Ederensis nostro labore, nostro studio, Dei gratia nos in omnibus praecedente, a fundamentis exstruximus, et sanctimoniales feminas in ea ponentes, religionis ordinem in eadem ecclesia perpetuo conservari decrevimus. [Col. 1428A] Sed quia femineum sexum fragilem, atque adeo labilem esse cognovimus, idcirco praedictas sanctimoniales, arctioris propositi disciplina, tam per nos quam per religiosos viros ligare curavimus; habent enim institutiones optimas ex maxima parte de ordine monachorum Cisterciensium subscriptas, partim etiam de observantiis aliarum religionum collectas, quod consilio venerabilis viri, domini scilicet Hugonis Pontiniacensis abbatis, necnon industria fratris nostri Willelmi, consilio etiam et voluntate charissimae filiae Hildiardis, ejusdem ecclesiae Sanctae Mariae venerabilis abbatissae, conventusque totius, factum est, volumus et auctoritate episcopali praecipimus, ut praedictae sanctimoniales praedictas institutiones, sicut determinatae vel scriptae [Col. 1428B] sunt in libris, quos consuetudines vocamus, in perpetuum teneant, nec unquam in aliquo, eas minuere vel mutare praesumant. Obeunte abbatissa, aliam quae substituenda erat, hoc modo eligendam censemus: in primis Parisiensi episcopo voluntatem et necessitatem suam insinuabunt, deinde religiosos viros, abbatem Sancti Victoris, et abbatem Sanctae Mariae de Valle in suo capitulo, praesente episcopo convocabunt, his autem in unum convocatis, de electione abbatissae tractabunt, et sine contradictione quamcunque voluerint, dignamque judicaverint, eligent; si vero abbates habere nequiverint, prior cum tribus religiosissimis sanctimonialibus in praesentia episcopi substituentur: hoc etiam notum fieri volumus, quod eamdem ecclesiam ab omni [Col. 1428C] exactione temporali, quantum ad nos et successores nostros spectat, liberam omnino et quietam fore concedimus, etc.

Actum Incarnationis Dominicae anno 1138.

Data per manum Algrini cancellarii.



[HUGO SENONENSIS.]




[Col. 1427]
HUGONIS DE DOCIACO SENONENSIS ARCHIEPISCOPI EPISTOLA AD B. DECANUM ET CAETEROS PARISIENSIS ECCLESIAE CANONICOS, CONSOLATORIA SUPER MORTE PARISIENSIS EPISCOPI.
(DUCHESNE, Script. Rer. Franc., t. IV, p. 446.)

[Col. 1427D] H. Dei gratia Senonensis Ecclesiae minister, B. decano et caeteris Parisiensis Ecclesiae canonicis, dilectis in Christo fratribus, salutem et salutiferam a Domino dilectionem.

Consideranti mihi, fratres, insperatum dulcissimi fratris, imo ut ita dixerim, charissimi Patris mei pontificis vestri casum et occasum, flere magis libet quam scribere. Nimis enim saxeum pectus habet, quem non ad dolorem vel gemitum piissimi viri lacrymabilis non emollit excessus. Caeterum quidquid [Col. 1428D] forte nonnulli sentiant, ego vero prorsus plango et lamentor damnum ingens et incommodum meum. Amisi enim portionem animae meae, baculum juventutis meae, consolatorem et eruditorem vitae meae. Baculus namque sustentationis, fratres, sicut scitis, multotiens juveni necessarius est plus quam seni, quia juventuti pernecessaria est doctrina; senectus vero longo usu temporis multa didicit per experimenta. In quo ergo erit ultra similis mihi requies, simile gaudium simile reclinatorium? Quem quoties [Col. 1429A] videbam, praesente gaudio meo non gaudere non poteram. Sed quid dicam, Domine Deus, ut quid recessisti longe, despicis in opportunitatibus in tribulatione? Modo rudem et tenerum amovisti puerum tuum, et tam cito subtraxisti ei ordinatorem et doctorem suum? Sed quid ago, fratres? dum dolorem meum nimis exaggero, consolatorem onerosum me vobis ostendo. Jam vero dulcissimi Patris animam dulcedini et mansuetudini commendo Redemptoris nostri. Ad vos autem, quibus compatior, sermonis mei vultum converto. Circa vos enim non mediocriter sollicitus existo, quia frequenter in [Col. 1430A] talibus subrepit invidia, per invidiam discordia, per discordiam divisio, per divisionem unitatis confusio. Tunc adversae facies, tunc dissonae linguae, thesaurorum diminutio et invidorum et aemulorum cachinnus et irrisio. Deus hoc avertat a vobis, fratres, Spiritus sancti plenitudo descendat super vos, spiritusque vestros uniat, divisiones removeat, et quibus unus est futurus pastor, eadem pascua gustare concedat. Quibus inspectis, charissimi fratres, mementote jugiter admonitionis nostrae et salutis vestrae. Ad illum incessanter corda vestra convertite, qui salus est omnium sperantium in se.




ANNO DOMINI MCXXXIII-MCXLIV
LANDULPHI JUNIORIS SIVE DE SANCTO PAULO HISTORIA MEDIOLANENSIS (Anno 1095-1137)
[MURATORI Rer. Ital. Script., t. V, p. 459, ex mss. codicibus metropolitanae Mediolanensis bibliothecae. Accedunt notae Josephi Antonii Saxii, Ambrosianae bibliothecae praefecti.]




[Col. 1429]
PRAEFATIO LUDOVICI ANTONII MURATORII.

[Col. 1429B] Post Arnulphi ac Landulphi Senioris Historias de Mediolanensium rebus agentes, praecedenti tomo (Patr. t. CXLVII) jam evulgatas, succedit nunc tertia itidem Mediolanensis Historia, auctore Landulpho Juniore, quem De Sancto Paulo, ut ab altero Seniore distinguatur, appellare consuevimus. Deducitur autem ab anno 1095 usque ad annum 1137, quibus temporibus floruit ejusdem auctor, patria Mediolanensis, et dignitate sacerdos. Quantum operae et curae ille posuerit in litteris addiscendis, quantoque ardore usque in Gallias ad conquirendos magistros sese contulerit, ex ipso discimus ita scribente de Liprando celebri presbytero ac avunculo suo, cap. 10: Caetera vero quae possidebat in libris et aliis rebus, statuit ut conservarentur Landulpho nepoti suo et alumno, atque Ecclesiae acolytho, qui tunc temporis discebat Aureliani ab egregio magistro Alfredo et nobili Jacobo. Haec ille narrat ad annum circiter 1103. Tum cap. 13 addit: Anselmo de Pusterla, et Olrico vicedomino Mediolanensi (ambobus deinde archiepiscopatum Mediolanensem adeptis) adhaesi. Cum Anselmo namque [Col. 1430B] per annum et dimidium uroni et Parisinis in scholis magistri Alfredi et Guiliemi legi, et legendo, scribendo, multisque aliis modis Anselmo multam commoditatem dedi; quae ejus verba referenda sunt ad annum circiter 1106. Tum in patriam regressus, rursus habitare coepit ad ecclesiam Sancti Pauli in Compito, quam Liprandus ejus avunculus reaedificaverat, multisque ornamentis ditarat, et quam ipse Landulphus titulum meorum ordinum appellat. Hinc autem illi accessit agnomen Landulphi de Sancto Paulo. Imo is cap. 28 testatur, sibi infantulo adjectum fuisse nomen, scilicet Clocham Sancti Pauli; nos diceremus la Campana di San Paolo; in more quippe fuit eorum temporum agnomen aliquod pueris imponere, quod pro nomine, aut cognomine deinde usurpatum est, uti in Antiquit. Estens. jam monui.

Verum minime diuturna quies relicta est historico nostro a potentioribus urbis. Erat ipse nimia affinitate ac familiaritate junctus Liprando, quem illi invisum prorsus habebant; proinde odia illorum in nepotem quoque conversa sunt, atque is a sua [Col. 1431A] est ecclesia deturbatus, quanquam merita plura ipsum populo Mediolanensi commendarent. Tunc enim, ut idem auctor est cap. 10: Lector, scriba, puerorum eruditor, publicorum officiorum et beneficiorum particeps, et consulum epistolarum dictator fuit, si quidem in haec verba nullus librariorum error irrepsit. Studiorum autem causa bis ac ter in Gallias profectus fuisse videtur Landulphus. Rursus enim cap. 17 ait, suggestum fuisse Olrico Mediolanensi vicedomino, et Anselmo de Pusterla ire ad praecipuum magistrum Anselmum de Monte Leoduni (hoc est Laudunensem), quibus duobus fuit gratum secum ducere me Landulphum presbyteri Liprandi alumnum. Haec acta circiter annum 1109. Jordano deinde, dum curreret annus 1112, electo et consecrato Mediolanensis Ecclesiae archiepiscopo, cum Landulphus noster, acolythus adhuc, in communi beneficio presbyterorum et clericorum Mediolanensium susceptus fuisset, indignationem incurrit novi [Col. 1431B] archiepiscopi, ejusque auctoritate denuo exclusus est ab ecclesia Sancti Pauli, quae, ut ille repetit, est titulus ordinationis meae. Ita is cap. 25. Hujusmodi injuria incitatus Landulphus Romam se contulit, anno 1116, ad synodum Lateranensem, sperans ibi aequiorem judicem sibi praesto futurum; tum ante Calixtum II papam Terdonae ac Placentiae suas querelas renovavit; sed in irritum semper cessere ejus conatus ac voces. Modoetiensi quoque, inani tamen, coronationi Conradi regis, peractae anno 1128 narrat Landulphus se interfuisse, seque ante ipsum pontificem (Anselmum videlicet Mediolanensem archiepiscopum) ipsumque Coronatum (scilicet Conradum) ab ecclesia Sancti Michaelis pontificalem virgam in admirabili pompa usque ad ecclesiam Sancti Joannis portasse. Narraverat etiam antea se electum ab eodem Anselmo, ut praeesset suis capellanis. In Italiam deinde descendit Lotharius III, anno 1136, coronam regni ac imperii suscepturus, atque ante eum stetit Landulphus noster, ac justitiam [Col. 1431C] imploravit.

Pauca haec adnotare placuit, ab historico nostro diversis in locis Historiae suae de se ipso memorata, ut lector hominem prius quam ejus librum noscat. Nunc de ipsa Historia aliquid addamus. Brevis est, grandia tamen in Mediolanensi urbe gesta continet, et rerum perturbationes memoria dignas; graphiceque exprimit, quid in animis hominum eorum temporum [Col. 1432A] potuerit, semperque poterit dominandi cupido. Neque intra pomoeria unius Mediolani consistit Landulphi narratio: multa etiam habet, quibus Italica ejus aevi historia illustretur. Propterea Pagius in Crit. Baron. ad annum 1136, num. 7, postquam variis ejus laciniis antea editis usus fuerat ad Annales ecclesiasticos exornandos simulque corrigendos, in haec tandem verba erumpit: Ita finit Historia Landulphi Junioris, pertingens usque ad annum 1137, quo elucubrata fuit. Ex ea, si tandem lucem videat, Historia ecclesiastica magnam lucem accipere poterit. Unicus autem codex ms. membranaceus, ac pervetustus, hujus Historiae habetur, mihi non semel perlustratus, in bibliotheca metropolitani Mediolanensis capituli, qui pariter complectitur Historiam Arnulphi in praecedenti, jam editam, ac deinde Passionem beati Arialdi martyris, qui ad Sanctum Dionixium est tumulatus, hoc est idem opusculum, quod Puricellius publici juris fecit. Habet et Ambrosiana bibliotheca [Col. 1432B] alterum Landulphinae Historiae exemplar, sed ex metropolitanae bibliothecae codice expressum. Caeterum primus, qui scriptori huic nomen apud eruditos quaesivit, supra memoratus Puricelllius fuit, qui tum in Monumentis Ambros. basil., tum in Vita sanctorum Herlembaldi ac Arialdi, ejus auctoritate non raro usus, complura fragmenta ex ipso evulgavit, prout sui instituti ratio exigebat. Eadem fragmenta rursus in tomum IV Italiae sacrae intulit Ughellus, quae postea eruditi, ac praesertim Pagius, in suam utilitatem converterunt. Verum litterariae reipublicae intererat, ut integra jam tandem Landulphi Junioris Historia evulgaretur, quae etiam charior futura nobis est, quam Landulphi Senioris ac Arnulphi Historiae Mediolanenses, quandoquidem Junior Landulphus Catholicum se ubique prodit, et a schismaticorum erroribus alienum, et quaecunque sibi scribenda sumpsit, accuratius scripsit. Ut autem fetus iste gratiorem adhuc sese exhibeat oculis [Col. 1432C] eruditae gentis, prodibit ille una cum notis clarissimi viri Josephi Antonii Saxii, Ambrosianae bibliothecae praefecti, cujus cura ac studio illustrata habebis, quaecunque ei visa sunt aut lucem, aut majorem lucem exposcere. Quod si aliqua adhuc restant obscura, aut manca, id noris tribuendum codici ms., quem aliorum codicum ope aut supplere aut emendare non licuit.




[Col. 1431]
LECTORI BENEVOLO JOSEPH ANTONIUS SAXIUS Collegio et bibliothecae Ambrosianae praefectus.

[Col. 1431D] Quod in votis eruditorum nommum erat, ut jacentia in pluteis patriae nostrae monumenta extraherentur in lucem, nec frustatim hac illac sparsa, sed integra, et per ordinem aetatum disposita publico darentur conspectui, quemadmodum Papebrochius tom. VII Maii, fol. LXXX, enixe Mediolanenses adhortabatur, id inpraesentiarum aggressi sumus, urgemusque, manum ultro dante ac facem praeferente cl. v. Ludovico Antonio Muratorio. Nam praeter ea ad urbem nostram spectantia, quae superioribus tomis vulgata sunt, codicem quoque Historiarum Landulphi a S. Paulo tandiu exspectatum e typis dimittimus, [Col. 1432D] rudem quidem obscurumque in suo genuino textu, sed notis, quantum licuit, a nativa ferrugine eductum expolitumque, ac justa temporum serie in suos annos distributum exhibemus. Hujus autem studii laborem Palatina Societas, nulli et ipsa labori ac sumptui parcens, ut augeat censum historicae supellectilis, et patrimonium litterarum, mihi benevole magis quam merito (absit verbo invidia) demandavit: nihilominus imbecillis utcunque viribus, ingenioque sentirem me esse, pro obsequii mei ratione hanc provinciam suscepi, notasque adjeci, fusius forte, quam aliquibus sublimioris eruditionis [Col. 1433A] necessariae sint, sed quia non omnibus par librorum copia, aut antiquarum rerum notitia est, eas quoque bono usui futuras aliquibus spero.

Synchronas huic meo labori fuit labor longe dignior doctissimi mihique amicissimi P. Stampae, sed discors in supputandis eorumdem temporum eventibus sensus; ille enim anonymum Comensem nuper excusum suis notis illustrandum aggressus, ejusque vestigiis pede post pedem, ut aiunt, inhaerens, Anselmum anno 1123, archiepiscopum agnovit. Ego vero, Landulphi mei testimonio fretus, nonnisi anno 1126 eumdem electum in archiepiscopum assevero; unde chronologica inter nos dissensio non modicae difficultatis emersit. Hanc, ut per litteras familiares intellexit praelaudatus Muratorius, ea, qua praestat, in historiis facilitate statim conciliare studuit, praefationemque contexuit ad eumdem Anonymum, in qua candide affirmans Olricum, cui Anselmus successit, nonnisi anno 1126 ex hac vita decessisse, ut ego statui contra adductos ibi plures egregios scriptores, [Col. 1433B] nihilominus credibile ait Olrico adhuc vivente electum etiam Anselmum in archiepiscopum, ut nunc dicimus coadjutorem, quemadmodum jam in usu Ecclesiae fuisse ex Thomassino liquet. Hujusmodi autem consuetudinem in Ecclesia quoque Mediolanensi viguisse asserit. tum hoc Anselmi exemplo, tum alio Algisii, quem triennio ante mortem S. Galdini jam archiepiscopum opinatur, innixus subscriptionibus ad diplomata, de quibus in notis erit sermo, et auctoritate anonymi ipsius, qui ad annum 1123 de Anselmo scribit: Archiepiscopus inthronizatus, sed male pactus. At ego veneror eruditionem doctissimi viri, verum in ejus sententiam flecti non possum, argumentis haud levibus ductus, quae ad notam 6 capitis 37 rejci, ne hic diutius lectorem morarer: neque proinde vel minimam ducit rimam illa conjunctio animorum, qua nos arctissima necessitudo constringit; quin juxta leges ingenuae [Col. 1433C] amicitiae est, posse unumquemque libere sincereque expromere sensum suum, ut eligat eruditus lector, quam melioribus suffultam fundamentis judicaverit partem.

Caeterum, ut de praestantia hujus Historiae aliquid disseram, id unum proferre sufficeret, statim ac prodiere in lucem nonnulla ejusdem fragmenta, Puricellio vulgante, excepta fuisse ab eruditis viris tanto plausu, ut in suas quisque lucubrationes ille certatim transferre ouraverit. Iis enim Papebrochius exegesim suam Mediolanensium antistitum auxit, Ughellus in Italia sacra plurium episcoporum lacunas explevit, Pagius uberiores ad Baronii Historiam criticas notas adornavit, ut sileam privatos quamplures urbium finitimarum, atque exteros etiam scriptores, qui magni fecere auctorem nostrum in describendis annalibus [Col. 1434A] temporum illorum; tum testis coaevus, atque ut plurimum etiam praesens rebus quas narrat, indubiam sibi fidem conciliet, ac tenebricoso illo aevo, inopia scriptorum non modicum laborante, propitium veluti sidus affulgeat. Id unum affirmare valeo, cum patriae quoque nostrae limites egreditur, summorum pontificum, imperatorum ac principum gesta commemorans, ita veritati semper calamum attemperasse, ut a me collatus cum aetatis illius historiis, ab exteris conscriptis, consentire cum iisdem pene omnino videatur. Quae tamen lucis plurimum arripit ex scripto Landulphi, Historia est Mediolanensis, a chronographis nostris Corio, Calcho, Morigia, Ripamontio, aliisque, in iis quae ad illa tempora spectant, adeo confusa, ut extricari vix possit. Mirum est quanta inter ipsos varietas sit in assignanda Mediolanensium antistitum sede, cum integro quandoque decennio aliquorum aetas decurtetur, aliorum vero ultra modum producatur; praepostero etiam ordine [Col. 1434B] eorumdem successio refertur, aliis ante alios male collocatis; gesta denique quamplura dissonis prorsus veritati narrationibus accumulantur. Rem exemplis firmarem, nisi supervacaneum crederem hic, per compendium quoque congerere, quae toto ferme opere adnotare minime omisi. His autem omnibus emendandis praesto est Landulphus, qui novam veluti faciem historiae Mediolanensi, praecipue ecclesiasticae induxit. Quocirca etiam non incongruum putavi seriem chronologicam rerum ad hoc Landulphi opus spectantium in primo ejusdem fronte defigere, ut unico veluti obtutu rem omnem inibi pertractatam commode lector percipiat.

Ut hanc editionem adornarem duo mihi exemplaria ad manus fuere in Ambrosiana bibliotheca, alterum a clarissimo Muratorio in praefatione sua memoratum, alterum vero quod eo postmodum reperi, cum vastam manuscriptorum molem evolverem, ut in suas thecas atque indicem redigerentur. Testatur autem in ejus fronte Jo. Antonius Castillioneus, publicus, [Col. 1434C] ut ipse ait, imperiali auctoritate notarius, se exemplar istud contulisse cum autographo Caroli a Basilica Petri episcopi Novariensis, in collegio S. Marci Novariae. Cum his ego (adlaborante etiam indefesso viro Philippo Argelato) metropolitanum codicem contuli, atque inde varias nonnullas lectiones decerpsi quas obscurioribus locis auctoris nostri elucidandis satis opportunas censui, easque signavi numeris arabicis 1 et 2, ut ex quo codice erutae forent lector dignosceret; primo enim numero indicatur exemplar Muratorio jam notum, secundo alterum Caroli a Basilica Petri a me nuper inventum. Haec sunt de quibus te monitum volui; si quid in hoc meo labore minus probatum offenderis, benigne indulge, et vale.




[Col. 1433]
SERIES CHRONOLOGICA RERUM AD HANC HISTORIAM PERTINENTIUM IN COMMENTARIIS DIGESTA.

[Col. 1433D] Anno 1093. Conradus, Henrici III seu IV imp. filius, Modoetiae ac Medoliani ab Anselmo archiepisc. coronatur. Cap. 4, num. 21.---Anselmus Mediol. archiep. moritur. Ibid.

1095. Urbanus II Placentiae synodum celebrat. Cap. 28, num. 6. Mediolanum venit. Ibid., num. 7.--- Arnulphus, Anselmi III successor, in archiepiscopum [Col. 1434D] Mediolan. consecratur. Cap. 1, num. 1.---Conradus, Italiae rex, in Tusciam pergit nuptias celebraturus. Cap. 1, num. 31.---Beatus Albertus Cluniacensis Pontidii monasterium condit. Cap. 24, num. 1.

1096. Armanus card. eligitur in Brixiensem episcopum. Cap. 1, num. 7.---Urbanus II e Galliis redux Mediolanum iterum venit, et in templo Sanctae [Col. 1435A] Theclae sermonem ad populum e suggestu habet. Cap. 28, num. 7 et 8.

1097. Arnulphus Mediol. archiep. moritur. Cap. 1, num. 8 et 28, num. 13.---Landulphus de Badagio in archiepiscopum a clero Mediol. electus ab armano card. Brixiensi episcopo rejicitur. Cap. 1, num. 5 et 9.---Anselmus de Buis eidem substituitur, et ab Armano confirmatur. Ibid., num. 14. Pallium ab Urbano II per legatum apostolicum recipit. Ibid., num. 18.

1098. Anselmus IV, Med. archiep., immunitatem indulget venientibus ad festum SS. Protasii et Gervasii. Cap. 2, num. 5.

1099. Conradus, Henrici IV filius, in Tusciam secundo proficiscitur. Cap. 1, num. 31.---Urbanus II, summus pontifex, moritur. Cap. 1, num. 32, et Cap. 8, num. 1.---Anselmus IV archiep. sancti Arialdi corpus transfert e S. Celsi ad S. Dionysii ecclesiam. Cap. 3, num. 5.

1100. Grossulanus in episcopum Saonensem eligitur [Col. 1435B] et consecratur. Cap. 3, num. 4 et 7. Anselmi archiep. Mediol. vicarius constituitur. Ibid. Biennio in eo munere perdurat. Cap. 4, num. 6.---Anselmus Mediolan. archiep. ad Hierosolymitanum bellum proficiscitur. Cap. 2, num. 5.

1101. Conradus, Henrici IV filius, moritur. Cap. 1, num. 32.---Anselmus Mediol. archiep. Constantinopoli obit. Cap. 2, num. 8.

1102. Grossulanus in archiepiscopum Mediol. eligitur. Cap. 5, num. 4. De Simonia apud summum pontificem accusatur. Ibid., num. 8. Pallium suscipit a sancto Bernardo cardinali delatum. Ibid., num. 11 et seqq. Synodum provincialem Mediolani celebrandam indicit. Cap. 9, num. 2.

1103. Synodus provincialis tempore Quadragesimae a Grossulano celebratur. Cap. 9, num. 9.---Liprandus presbyter innocue per ignem transit die 25 Martii, ut simoniam archiepiscopi Grossulani divino judicio comprobet. Cap. 10, num. 3 et 6.---Grossulanus [Col. 1435C] statim peracto ignis judicio Romam ad Paschalem II proficiscitur. Cap. 11, num. 5. Ab eodem summo pontifice eximiis honoribus cumulatur. Ibid., num. 9.

1105. Grossulanus in synodo Lateranensi a Paschali II celebrata sedi Mediolanensi restituitur. Cap. 11, num. 12. A Mediolanensibus pellitur. Cap. 12, num. 5.---Landulfus de Vareglate post synodum Lateranensem in Astensem episcopum eligitur. Cap. 11, num. 15.---Henricus Junior contra patrem rebellat. Cap. 13, num. 3.---Reliquiae insignes in ecclesia S. Mariae ad Portam Mediol. reperiuntur, et ob id universi cleri et populi supplicatio habetur, omnium solemnior. Cap. 22, num. 2 et seqq.

1106. Cometes longissimum trahens crinem in occidente apparet. Cap. 13, num. 5.---Henricus IV imp. Leodii moritur. Ibid., num. 4.---Liprandus presbyter in Vallemtellinam secedit. Cap. 16, num. 1.---Annua celebritas pro inventis sacris reliquiis [Col. 1435D] S. Mariae ad Portam publico decreto statuitur. Cap. 22, num. 6.

1107. Laudense bellum incipit. Cap. 16, num. 1. ---Liprandus presb. e Valletellina Mediolanum redit. Ibid.

1109. Mediolanenses urbem Landensem ex improviso captam statim dimittere a Cremonensibus compelluntur. Cap. 16, num. 5.

1110. Grossulanus Hierosolymas peregrinatur. Cap. 17, num. 9.---Ardericum Laudensem episcopum, suum Mediolani vicarium designat. Ibid.--- Olricus Vicedominus in archipresbyterum eligitur. Ibid., num. 6.---Sacros ordines Januae suscipit. Ibid., num. 13.---Cremonenses a Mediolanensibus apud Brixianorum campum victi. Ibid., n. 14.--- Henricus V in Italiam descendit. Cap. 18, num. 2.

1111. Henricus V Romam petit. Ibid., num. 3.--- A Paschali II Idibus Aprilis coronatur. Ibid., num. 13.---In Germanium redit. Ibid., num. 14.---Otto [Col. 1436A] Mediolanensis vicecomes Romae interimitur. Ibid., num. 11.---Urbs Laudensis a Mediolanensibus capitur ac deletur. Ibid., num. 18.---Jordanus de Clivi, postea archiepiscopus, in sacerdotem ordinatur Januae. Cap. 19, num. 8.---Pluviarum et fluminum mira exundatio Octobri mense terrore populos implet. Cap. 20, num. 1.

1112. Jordanus de Clivi in archiepiscopum Mediol. Kal. Januarii eligitur. Cap. 21, num. 3.---Eidem pallium Roma defert Mamardus Taurinensis episcopus. Cap. 21, num. 9.---Recusatum primo, post sex menses, die 6 Decembris suscipit. Cap. 25, num. 2.---Liprandus presb. ad Pontidii monasterium pergit die 6 Decembris. Cap. 24, num. 2.

1113. Presbyter Liprandus in Pontidii monasterio sancte moritur 6 Januarii, et miraculis claret. Cap. 24, num. 1 et 3.---Grossulanus a Hierosolymitana peregrinatione redux Mediolanum ingreditur mense Augusto. Cap. 26, num 2.---Civilis pugna inter Grossulani et Jordani fautores committitur. Ibid., [Col. 1436B] num. 7.---Pace composita Grossulanus Placentiam se recipit. Cap. 27, num. 1.---Andreas Primicerius decumanorum moritur. Cap. 28, num. 3.

1114. Nazarius Muricula mortuo Andrea Dalvultio substituitur primicerius decumanorum. Cap. 29, num. 1.

1115. Paschalis II Romae in Laterano concilium celebrat. Cap. 29, num. 4.---Sententia contra Grossulanum in synodo eadem profertur. Ibid., n. 15.--- Armanus Brixiensis episcopus deponitur, atque in ejus locum sufficitur Villanus. Cap. 30, num. 2 et 3.---Jordanus Mediolanum redit et Henricum imperatorem excommunicat. Cap. 31, num. 2 et 3.

1117. Grossulanus Romae moritur in monasterio S. Sabae VIII Idus Augusti, Cap. 29, num. 17.---Terraemotus quadraginta dierum in Langobardia excitatur die 3 Januarii. Cap. 31, num. 6.---Jordanus concilium provinciale Mediolani celebrat. Ibid., num. 8.---Ugonem de Noceto ab Henrico institutum [Col. 1436C] Cremonae episcopum deponit, ac Ubertum substituit. Cap. 46, num. 7.

1118. Paschalis II moritur 21 Januarii. Cap. 32, num. 1.---Gelasius II, in sum. pontificem electus. Henrici imp. insidias fugiens, Cajetam se recipit. Ibid., num. 5.---Ibidem presbyter et pontifex consecratur. Cap. 33, num. 2.---Romam reversus in Gallias proficiscitur. Ibid., num. 4 et seqq.---Henricus imp. Romae in pseudopontificem eligi Burdinum curat. Cap. 32, num. 10.---In Germaniam redit. Ibid., num. 17.---Bellum Cumanum incipit. Cap. 34, num. 6.---Concilium episcoporum et principum Langobardorum Mediolani celebratur. Cap. 34, num. 11 et 12.

1119. Gelasius II Cluniaci moritur. Cap. 33, num. 7.---Calixtus II Gelasio succedit. Ibid., num. 8.---Remis Concilium celebrat 20 Octobris. Ibid., num. 10.

1120. Calixtus II e Galliis in Lombardiam venit [Col. 1436D] ac Terdonae consistit. Cap. 35, num. 1.---Inde Placentiam progrediens ibidem Paschale festum celebrat. Ibid., num. 5.---Romae 3 Junii excipitur. Ibid., n. 16.---Jordanus archiep. Mediol. moritur. Cap. 36, num. 2.---Olricus vicedominus Jordano succedit 17 Novembris. Ibid., num. 3.

1121. Burdinus pseudopontifex capitur, ac Romam ignominiose perducitur. Cap. 35, num. 17. Atque in Cavensi monasterio includitur. Ibid., num. 18.

1122. Burdinus a Cava extractus a Calixto II in arcem Janulae transfertur. Cap. 35, num. 18.

1123. Calixtus II concilium generale Lateranense primum celebrat. Cap. 36, num. 4.---Olricus Mediol. archiep. Romam pergit, et in concilio ad dexteram summi pontificis sedet, frustra contranitente archiepiscopo Ravennate. Ibid., num. 8.

1125. Henricus V imp. X Kal. Junii moritur. Cap. 37, num. 5.

[Col. 1437A] 1126. Olricus Mediol. archiep. Maii 28 moritur. Cap. 37, num. 6 et 7.---Anselmus de Pusterula in archiepiscopum eligitur. Ibid., num. 7.---Romam ad pallium suscipiendum pergit. Cap. 38, num. 2.--- Id tamen e manibus summi pontificis suscipere abnuit. Ibid., num. 3.---Mediolanum reversus in festo S. Michaelis solemniter suscipitur. Ibid., n. 6.

1127. Urbs Cumana deletur a Mediolanensibus. Cap. 37, num. 10.

1128. Conradus in Italiam venit. Cap. 39, n. 2.--- Modoetiae in Regem Italiae coronatur 29 Junii. Ibid., num. 7 et seqq.---Iterum Mediolani in ecclesia S. Ambrosii coronam accipit ab Anselmo archiepiscopo. Ibid., num. 11.

1129. Conradus in Germaniam redit. Cap. 39, num. 17.---Concilium provinciale a J. Cremensi Card. Papiae celebratur, ac in eodem Anselmus archiep. anathemate percellitur. Cap. 39, num. 18.---Cremonenses contra Cremae castrum exercitum admovent. Ibid., num. 21.

[Col. 1437B] 1130. Honorius II 14 Februarii moritur. Cap. 40, num. 1.---Innocentius II die 15 Feb. eligitur. Ibid., num. 2.---Anacletus pseudopontifex creatur die 16 Feb. Ibid.---Anselmus de Pusterula archiep. pallium ab Anacleto pseudopontifice missum per legatos accipit. Cap. 40, num. 3.

1133. Mediolanensium agmen captivum Cremonam perducitur. Cap. 41, num. 1.---Concilium episcoporum provincialium Mediolani celebratur. Ibid., num. 5.---Anselmus archiep. a concilio, et universo clero et populo ab archiepiscopali sede extruditur. Ibid., num. 9.---Robaldus Albensis episcopus vicarius Mediolanensis Ecclesiae constituitur. Ibid., num. 10.

1134. Innocentius II Pisis concilium celebrat tertio Kal. Junii. Ibid., num. 13.---Anselmi archiep. Mediol. depositionem confirmat. Ibid., num. 16.---Thedaldus Landrianus, Stephano de Guandeca mortuo, archipresbyter Ecclesiae Mediolanensis renuntiatur. [Col. 1437C] Ibid., num. 14.---S. Bernardus legatus a [Col. 1438A] latere Innocentii II Mediolanum venit. Ibid., num. 18; cap. 42, num. 4.---In Mediolanensem archiepiscopum acclamatur. Cap. 42, num. 7.---Insulam Mediolanensem recusat. Ibid., num. 11.---Conradus Lothario imperatori obedientiam praestat, ejusque vexillifer constituitur. Cap. 42, num. 1.

1135. Conradus iterum Lothario fidelitatem jurat. Ibid.---Robaldus Albensis episcopus in archiep. Mediol. eligitur 29 Julii. Cap. 42, num. 17---Mediolanenses bellum Cremonensibus indicunt, sed exitu infelici. Cap. 42, num. 18.---Anselmus archiep. Romam pergens a Goyso de Martinengo capitur, ac Pisas ad Innocentium II transmittitur. Ibid., num. 22.

1136. Coenobium Claraevallense Cisterciensis ordinis conditur. Cap. 41, num. 5.---Anselmus Romam captivus mittitur ab Innocentio II atque ibidem Augusto mense moritur. Cap. 42, num. 25.---Robaldus archiepiscopus Pisis Innocentio fidelitatem jurat. Cap. 43, num. 2.---Cremonenses proscriptos [Col. 1438B] a Lothario imperatore excommunicat. Ibid., num. 8.---Pallium ab eodem summo pontifice transmissum recipit. Ibid., num. 3.---Lotharius iterum in Italiam descendit. Ibid., num. 6.---In Ronchalia leges condit. Ibid., num. 12.---Papiam progreditur, ac deinde Abbiatum Crassum, et Taurinum, ac Rhegium. Cap. 44, num. 11; et 45, num. 2 et seqq.---Papienses a Conrado Lotharii duce, praelio commisso in fugam vertuntur, ac deinde in gratiam imperat. pacta pecunia suscipuntur. Cap. 45, num. 6 et 8.

1137. Innocentius II mense Martii. Pisis Viterbium pergit, ut Lotharium imperatorem excipiat. Cap. 42, num. 3.---Cremonenses ab excommunicatione in ipsos a Robaldo lata solvit. Cap. 46, num. 1.---Mediolanenses Juvenaltam castrum Cremonensibus eripiunt, et eorum episcopum in bello captum in custodia per plures menses continent. Ibid., num. 4, et 5.---Episcopus Cremonensis, venenato custode, fuga carcere elabitur, et Cremonam [Col. 1438C] redit. Ibid.




[Col. 1437]
LANDULPHI DE S. PAULO LIBER HISTORIARUM MEDIOLANENSIS URBIS.



CAPUT PRIMUM. Anselmus de Buis in archiep. Med. eligitur an. 1094 [(1) 1Kb] .
[Col. 1437D]

Cum in diebus Robaldi Albanensis [(2) 1Kb] episcopi [Col. 1438C] ferentis infulam archiepiscopatus Mediolanen., ingens [Col. 1438D] dolor instaret Mediolanensibus pro suis militibus, et civibus captis Cremonae, atque Papiae [(3) 1Kb] , [Col. 1439A] non sum immemor Armani de Ganardo [(4) 1Kb] , qui sub specie religionis plantavit quamdam radicem novitatis [(5) 2Kb] , quae paulatim non solum Mediolanensem Ecclesiam, sed regnum Longobardorum per omnes suos status fere perturbavit, donec Bernardus abbas Claraevallensis ad expellendum daemones, et ad sanandum, et ad erigendum infirmos contractos secundum [Col. 1440A] jussum hominum Mediolanensium intravit. Armanus enim ille monachus quasi cardinalis [(6) 4Kb] Romanus, et a parte Brixiensium civium, atque favore comitissae Mathildis in Ecclesia Brixiensi electus episcopus [(7) 1Kb] , defuncto Arnulpho [(8) 1Kb] archiepiscopo Mediolanensi, ad alium eligendum venit [(9) 2Kb] : Qui ubi sensit nobilem multitudinem Mediolanen. [Col. 1441A] convenire ad eligendum Landulphum de Badagio Sancti Ambrosii canonicae praepositum in archiepiscopum, virumque moribus et vita quam bene ornatum, substitit, et electioni illi non consensit. Corona unde vulgi, gratia Romanae Ecclesiae et Brixiensis, ac Mathildis comitissae favore, putans illum fore religionis virum, mox ubi sensit illum Armanum huic electioni abesse, coepit adversus ipsam electionem insanire, et clericos, et sacerdotes pugnis et fustibus vehementer lacerare, virum quoque de . . . . civibus Paganum nomine, et in Porta Orientali . . . . . in ipsa ecclesia quae dicitur Hyemalis [(10) 1Kb] praesumpsit occidere. Hanc insaniam nobilis Landulphus vitavit, et descendens secretarium [(11) 1Kb] ecclesiae ad domesticam suam ecclesiam [Col. 1441B] [(12) 1Kb] , quae Sancti Joannis ad Quatuor Facies dicitur, pervenit. Armanus autem ille in tanta perturbatione in ecclesia Sancti Ambrosii ait populo sibi congregato: Vobis fiet prout proverbium dicit: »Populo stulto episcopus surdus [(13) 1Kb] .« Hoc [Col. 1442A] dicto statim elegit sibi, et illis [(14) 1Kb] in archiepiscopum Anselmum de Buis [(15) 1Kb] , hominem simplicem, et canonicae S. Laurentii praepositum. Hic vero, ut sensit electum a Brixiensi illo Armano, et populo impetuoso collaudatum, illico cathedram archiepiscopatus ascendit, et sedit. Et deficientibus sibi suffraganeis episcopis omnes ecclesiasticos ordines usque ad presbyteratum [(16) 1Kb] , ordinationem quoque episcopatus ab extraneis episcopis suscepit: Virgae quoque pastorali per munus Mathildis abbatissae adhaesit [(17) 1Kb] ; stolam [(18) 1Kb] vero per legatum D. Urbani PP. sibi delatam induit. Deinde homo iste effectus prudens neglexit Obertum agnomine Baltricum, qui propter investituram Brixiensis episcopatus, quam a rege suo Henrico susceperat, [Col. 1442B] Armano repugnabat, et Armanum, qui se in archiepiscopum elegit, in episcopum Brixiensem ordinavit. Hoc quidem prudentia archiepiscoporum antecedentium sibi, videlicet Anselmi de Raude, et Arnulphi de Porta Orientali, facere vitavit [(19) 1Kb] . [Col. 1443A] Cono [(20) 1Kb] quoque rex, qui dum pater ejus Henricus viveret per contractationem Mathildis comitissae, et officium hujus Anselmi de Rode fuit coronatus Modoetiae, et in ecclesia S. Ambrosii regali more [(21) 1Kb] ad horum pontificum, scilicet Anselmi de Buis, et Armani Brixiensis, ordinationem non respexit, sed regnans in loco qui Burgus S. Domini [(22) 1Kb] dicitur, vidit presbyterum Liprandum [(23) 1Kb] propter patariam [(24) 1Kb] naso, et auribus truncatum [(25) 1Kb] euntem ad Urbanum pont. Rom., cui presbytero rex ipse cum devotione inquit: »Cum sis magister patariorum, quid sentis de pontificibus, et sacerdotibus regio [Col. 1444A] jura possidentibus, et regi nulla alimenta praestantibus?« Et presbyter ipse absque ullo rancore in beneplacito Dei et ipsius regis respondit. Verumtamen altera die faciens iter suum cum presbytero Arnaldo magistro scholarum Mediolanensi [(26) 2Kb] , et Syro sacerdote [(27) 1Kb] ecclesiae S. Mariae Pedoni [(28) 1Kb] captus est ab hominibus Parmensis episcopi [(29) 2Kb] , qui ducebatur digerens poenam ad locum, qui dicitur . . ibique per IV dies retentus et exspoliatus, inde Mediolanum rediit. Rex vero ipse, prout audivi, a raptoribus illis emendam [(30) 1Kb] et mulum ipsius presbyteri suscepit, et mox in Thusciam [Col. 1445A] adire tentavit [(31) 1Kb] , et cum pervenisset Florentiam, rex ipse prudens, et sapiens, atque decorus specie (proh dolor!) adolescens accepta potione ab Aviano medico Mathildis comitissae vitam finivit [(32) 1Kb] .



CAPUT II. Anselmus contra Saracenos transfretat, et in Constantinopoli moritur.

Rege igitur in regno deficiente [(1) 3Kb] supradictus Anselmus de Buis Mediolanensis archiepiscopus [Col. 1446A] quasi monitus apostolica auctoritate [(2) 1Kb] jam dicto presbytero nolente studuit congregare de diversis gentibus exercitum, cum quo caperet Babylonicum regnum [(3) 1Kb] , et in hoc studio permonuit praeelectam juventutem Mediolanensem cruces suscipere, et cantilenam de Ultreia, Ultreia [(4) 1Kb] cantare. Atque ad vocem hujus prudentis viri plures viri cujuslibet conditionis per civitates Longobardorum, villas, et castella eorum cruces susceperunt, et eamdem cantilenam de Ultreia, Ultreia, cantaverunt. Statuit quoque et ipse dum esset in hac expeditione [(5) 2Kb] , de [Col. 1447A] reditibus archiepiscopatus non daretur sacerdotibus, et levitis, et caeteris clericis beneficium, quod consuevimus suscipere per celebrationes festorum sanctorum martyrum, virginum et confessorum [(6) 2Kb] . Insuper quidam peroptandus mihi frater nomine Girismannus, spectans ad illius admonitionem, patrem, et matrem, sorores, et fratres, uxorem quoque et filiam unicam in cunabulis dimisit, atque (rediens a Hierosolymis viam universae carnis intravit) Babylonis terram, praestante sibi divina gratia, simul cum multis pereginis intravit. Archiepiscopus vero ille de Buis a Turcis et Saracenis fugatus [(7) 2Kb] in gravi luctu Constantinopoli exspiravit [(8) 1Kb] .



CAPUT III. Anselmus Grossulanum in Saonensem episcopum consecrat, et suum vicarium facit in Mediolano ante transfretationem.
[Col. 1447B]

Sed ne finis mei laboris hic intelligatur, dico: [Col. 1448A] Cum adhuc homo iste simplex [(1) 1Kb] Mediolani viveret, et exercitum congregaret, habuit consilium statuendi sibi vicarium hominem multarum artium; unde quidam sagacissimi viri ab eo ordinati sacerdotes mandatum eundi Saonam [(2) 1Kb] susceperunt, ut in ipsa civitate suo jussu et auctoritate electionem episcopi admoverent, et fieri cogerent. Qui dum iter facerent, venerunt Ferrariam [(3) 1Kb] , in quo nemore amplexi sunt Grossulanum et ejus consilium. Quorum sacerdotum exercitium in tantum valuit, quod quidam ex Saonensibus ipsum Grossulanum in victu afflictum, in vestitu abjectum elegerunt sibi in episcopum. [(4) 1Kb] Et eligentes una cum illo electo, et illis duobus sacerdotibus ab archiepiscopo missis, videlicet presbytero Joanne Aculeo, et presbytero Nazario [Col. 1448B] Muricula, Mediolanum pervenerunt; ibique per jussionem archiepiscopi, qui jam erat in expeditione [Col. 1449A] positus [(5) 3Kb] , Grossulanus ab Armano Brixiensi, et Arialdo Januensi [(6) 1Kb] , et Mamardo Taurinensi [(7) 1Kb] ordinatus est episcopus et archiepiscopi vicarius. Verum quia ipse ordinatus sedem Saonensem nondum ascenderat, ad ipsam civitatem adire tentavit, et quodammodo pervenit, sed requies ibi, si quam habuit, parvissima fuit. At citissime inde exiens, Mediolanum rediit, cujus magnae civitatis commonuit gentem, ut per singulas hebdomadas in secunda feria ad Sancti Ambrosii ecclesiam convenirent, et pro archiepiscopo illo Anselmo, ejusque exercitu litanias [(8) 1Kb] facerent. Ipse vero Grossulanus non solum in ipsis feriis, sed fere per singulas festivitates illi magnae genti luculente sermocinabatur, et sermocinando [Col. 1450A] non magis affectabat [(9) 1Kb] eam sibi, quam asperitate vestitus et cibi.



CAPUT IV. Presbyter Liprandus Grossulanum de vili habitu reprehendit, et audita morte Anselmi instat electionem fieri Grossulani.

Interea presbyter Liprandus ipsi Grossulano adhaerenti cathedrae archiepiscopi [(1) 1Kb] coram Andrea primicerio [(2) 3Kb] , et quibusdam aliis sacerdotibus placide dixit, ut horridam cappam exueret, et convenientem tanto vicario indueret; cui presbytero ille Grossulanus pretium emendi non habere respondit. Tunc presbyter Liprandus ad primicerium inquit: »Primiceri, dives es, et potes hoc pretium [Col. 1451A] bene praestare. Verumtamen si placet praestabo medietatem tanti pretii.« Primicerius autem presbytero: »Hoc satis, perficiam in crastino.« Et vicarius ait, quod eam non indueret, cum de contemptu mundi vitam agere proposuisset. Hoc ut presbyter ille Liprandus audivit, sub quadam admirationis specie protulit, dicens: »Cum spernis mundum cur venisti in mundum [(3) 1Kb] ? En civitas ista suo more utitur pellibus variis, grixis [(4) 1Kb] , marturinis [(5) 1Kb] , et caeteris pretiosis ornamentis, et cibis. Turpe quidem erit nobis, cum advenae et peregrini viderint te bispidum et pannosum in nobis. Attamen vicarius in hac sua commoditate afflictionis, et orationis, atque sermocinationis per duos annos [(6) 2Kb] laboravit, et laborando certitudinem [Col. 1451B] de morte praedicti Anselmi de Buis accepit. Primicerio ergo ipse Grossulanus, et ordinariis majoris Mediolanensis ecclesiae inquit, ut, se praesente, eligerent sibi et populo archiepiscopum convenientem, priusquam rediret ad episcopatum Saonensem.



CAPUT V. Grossulanus in archiepiscopum eligitur, et a Romano pontifice sibi stola transmittitur.
[Col. 1452A]

Tunc primicerius habito consilio cum nobilibus, clericis, et viris Mediolani, coram populo, et ipso, alterum de duobus Landulphis Mediolanensis Ecclesiae ordinariis, videlicet de Badagio [(1) 1Kb] , et de Vareglate [(2) 1Kb] a Hierosolymis redeuntibus elegit, sed Grossulanus de absenti persona electionem fieri prohibuit. Pars itaque cleri et populi ad nutum Arialdi abbatis monasterii Sancti Dionysii clamavit, et laudavit Grossulanum sibi in archiepiscopum. Ipse vero statim ut vidit se a quadam magna multitudine vulgi, et nobilium conclamatum, et ab abbate illo plaudatum [(3) 1Kb] , archiepiscopalem sedem ascendit, [Col. 1452B] et sedit [(4) 1Kb] , et sedens illum Arialdum abbatem de abbatia in abbatiam majorem, videlicet Claraevallensem [(5) 1Kb] transtulit. Sed ante hujus translationem contigit, quod quidam, qui videbantur moribus, et vita probi [(6) 3Kb] viri et clerici Mediolanenses, quaedam [Col. 1453A] turpia [(7) 1Kb] de Grossulano, et ejus electione [(8) 1Kb] presbytero Liprando notificaverunt. Quibus viris, et clericis presbyter ipse consilium praebuit ut litteras et duos idoneos clericos mitterent Romam, rogando papam [(9) 1Kb] , quatenus Grossulanum in archiepiscopatu non firmaret, donec se ipsos mittentes litteras in proximo tempore videret, et audiret. Bernardus autem abbas Umbrosae-Vallis [(10) 1Kb] , et cardinalis Romanus [(11) 1Kb] ad has litteras et nuntios, videlicet Obizonem, qui cognominatur Nigrum, et Heribertum de Bruzzano contemnentes Grossulani causam, ipsiusque [(12) 1Kb] legatorum verba, videlicet Arderici de Carimate, et Joannis presbyteri de Ploltello coram apostolico, et ejus curia non respexit, sed accepta stola curiam comitissae Mathildis intravit. [Col. 1453B] Ibique inito consilio in beneplacito Arderici de Carimate, qui pro Grossulano, et stola Romam iverat, abbas ille Bernardus Mediolanum venire festinavit, et cum procul vidissent Mediolanum, Ardericus idem in protensi [(13) 1Kb] virga usque ad majorem ecclesiam [(14) 1Kb] civitatis portavit, clamando: »Heccum [Col. 1454A] [(15) 1Kb] la stola, Heccum la stola;« Et in hoc clamore plenitudo vulgi fuit, et acclamavit: »Moriatur quicunque contradixerit.« Clamor iste ingens et continuus fuit, donec abbas ille cardinalis, et Grossulanus pulpitum majoris ecclesiae Mediolani ascendit, et cum uterque ibi videbantur in victu afflicti, in vestitu demissi [(16) 2Kb] , in sermone praeclari, tantum plausum audierunt sibi, velut si pure forent angeli Dei. Ibique Grossulanus stola indutus, et abbas in suo tempore remuneratus quievit, et recessit, et post paucos dies in gratiam praedictae comitissae Mathildis idem abbas Parmensem episcopatum suscepit [(17) 2Kb] .



CAPUT VI. Grossulanus voluit presbytero Liprando bullam exemptionis auferre, dum fateretur se adversariis favisse.
[Col. 1454B]

Grossulanus vero, consentiens humanae fragilitati, usus est cibis deliciosis, et vestibus pretiosis, atque petiit subcingulum [(1) 1Kb] quo presbyter Liprandus fruebatur in officio missae secundum morem cardinalis [Col. 1455A] [(2) 1Kb] . Sed presbyter ipse ipsum cingulum Grossulano dare negavit. Deinde ipse archiepiscopus quoscunque non potuit sibi blandire [(3) 1Kb] , tentavit minis terrere, presbyterum Liprandum praecipue. Qui presbyter, cum esset coram cuncto populo urbis Mediolani interrogatus, inquit: »Quam plures de hic consedentibus et stantibus ad libitum suum placitumque tuum locuti sunt, atque de litteris Romam missis [(4) 1Kb] , propter quas super me intendis tibi responderunt, quod si vis, meum inde habere responsum, dic mihi, si vis ut dicam tibi verum, an mendacium? alioquin non dabo tibi idem responsum.« Grossulanus vero super hoc percunctatus, tandem in eodem conventu dixit: »Volo, ut dicas verum.« Tunc presbyter [(*) 1Kb] , qui a Domino confortatus [Col. 1455B] dixit. »Litteras de quibus me interrogas, ego non dictavi, nec scripsi, sed et alias in divina pagina legi, et in ipsis non inveni verbum quod confirmaret te jure posse esse Mediolanensis Ecclesiae archiepiscopum, atque consilium, et auxilium dedi pluribus clericis, et viris, qui miserunt Romam Obizonem Nigrum, et Heribertum de Bruzzano, ut rogarent papam ne tibi mitteret stolam.« Unde Grossulanus commotus ait: »Archiepiscopus nunc sum, et stolam habeo. Quod nisi satisfeceris mihi de hac praesumptione, faciam de te quod mihi pertinet facere.« Tunc presbyter porrexit sibi chartam sigillatam apostolico sigillo [(5) 1Kb] haec continentem.

GREGORIUS episcopus, servus servorum Dei, LIPRANDO [Col. 1455C] sacerdoti salutem et apostolicam benedictionem.

Si sanctorum memoriam veneramur, de quorum legimus morte et abscissione membrorum, si patientiam laudamus eorum quos a Christi fide gladius nec ulla poena divisit. Tu quoque, abscisso naso et auribus pro Christi nomine, laudabilior es, qui ad eam gratiam pertingere meruisti quae ob omnibus desideranda est, qua a sanctis, si perseveraveris in finem, non discrepas. Integritas quidem corporis tui diminuta est, sed interior [Col. 1456A] homo, qui renovatur de die in diem, magnum sanctitatis suscepit incrementum: forma visibilis turpior, sed imago Dei, quae est forma justitiae facta est in diminutione jucundior, in turpitudine pulchrior. Unde in Canticis canticorum gloriatur Ecclesia, dicens: »Nigra sum, filiae Hierusalem.« Quod si interior species nihil passa est detrimenti, iis abscissionibus non est abcissum a te sacerdotale officium, quod proprium est sanctitatis, et non tantum consideratur in integritate membrorum quam in integritate virtutum. Unde imperator Constantinus Hierosolymitani episcopi cujusdam oculum pro nomine Christi erutum saepe osculabatur, et exemplo Patrum atque documento majorum didicimus non auferri sacrum officium martyribus pro hujusmodi caesura membrorum. [Col. 1456B] Proinde, martyr Christi, confortare in Domino, magis credas in te nunc esse presbyteratus officium quod prius olei unctione, nunc vero tibi est sanguinis tinctione commissum, et quanto minus habes quod possit auferri, tanto minus timeas praedicare quae recta sunt seminare, quae centuplicata reddentur. Scimus quidem te ab inimicis sanctae Ecclesiae semper inimicari atque affligi: sed tu ne eos timeas, neque perterrearis, quia nos tam te quam tua omnia sub nostra et sub apostolicae sedis tutela cum magna charitate tenemus, et si in aliquibus tibi necessarium fuerit, apostolicam sedem appellare concedimus, et si ad nos et ad sedem nostram veneris, cum gaudio et magno honore suscipere parati sumus.

His perlectis Grossulanus [(*) 1Kb] , quasi vellet destruere [Col. 1456C] sigillum, strinxit et cappa sua texit. Inde presbyter ceu irato animo rem suam quaesivit, et requirendo Grossulano ait: »Nisi sigillum, et chartam illaesam sibi redderet, civitatem totam inde commoveret.« Et charta sigillata, et illaesa sibi reddita, Arialdus abbas monasterii Sancti Dionysii [(6) 1Kb] seorsum presbyterum fecit, et in cameram duxit, atque inter multa blanda [(*) 1Kb] presbytero ait: ut manum obedientiae Grossulano daret, sed presbyter ipse exaltando, et reiterando vocem, dixit: »Manum obedientiae? [Col. 1457A] manum obedientiae? per viventem in saecula, nec minimum digitum manus meae darem pro hac re.« Quod cum audisset conventus clericorum, qui adhuc aderat in palatio, ait intra se: »Hoc consilium non est in silentio [(7) 1Kb] ;« et cum abbas et presbyter cameram exissent, et archiepiscopus signum dissolvendi consilii dedisset, presbyter sibi silentium indixit, et audientiam habuit, dicens: »Ne scandalum in me faciatis, scitote: ego in meo officio [(8) 1Kb] . . . . secundum quod ipse me servaverit in suo,« et tali tenore praebuit manum Grossulano.



CAPUT VII. Liprandus Heribertum in domo suscepit aegrotum, unde jussu Grossulani a celebratione [(*) 1Kb] abstinuit.

[Col. 1457B] Cum alter alterum suspectum haberet, contigit quod Heribertus de Bruzzano [(1) 1Kb] valde aggravatus febribus venit ad dictum presbyterum supplicando ut adversus infirmitatem daret sibi remedium. Ministri vero presbyteri ministraverunt cibum, et lectum convenientem illi aegrotanti, donec Dominus virtutum per impositionem manuum ejusdem presbyteri praebuit salutiferum remedium ipsi aegrotanti [(2) 1Kb] . Unde Grossulanus stimulatus ait ad presbyterum, »quia participasti Heriberto meo excommunicato [(3) 1Kb] , praecipio tibi ut missam non cantes, quousque poenitentiam inde susceperis, et mihi satisfeceris.« Et presbyter ad illum: »Quod feci in Heriberto bonum fuit, et a Deo venit, atque de bono, et Dei opere non novi poenitere; et si non habes super me [Col. 1457C] hanc potestatem [(4) 1Kb] , tamen propter hoc scandalum [Col. 1458A] vitandum, tibi contemperabo. Quemdam igitur sacerdotem scholasticum [(5) 1Kb] in domo sui proprii juris presbyter Liprandus induxit, qui sibi missam cantabat in ecclesia Sancti Paoli, quae dicitur in Copodo [(6) 1Kb] quam ipse presbyter Liprandus una cum ecclesia Sancti Germani sita in Niguarda [(7) 1Kb] reaedificando, et magnificando ditavit, et ut nunc apparet, decoravit, accepto in se, suisque haeredibus jure fundationis, quemadmodum legitur in chartis a regalibus judicibus [(8) 1Kb] , et viris, et clerico ordinario [(9) 1Kb] subscriptis, et attestatis. Hinc est etiam quod ipse stabilius Grossulano restitit, et caeteris inimicantibus et sibi et suis.



CAPUT VIII. Liprandus ecclesiam Sanctae Trinitatis cum exemptione Urbani II fundavit.
[Col. 1458B]

Ut securitatem [(1) 1Kb] sibi et suis clericis constitueret, ecclesiam quoque Sanctae Trinitatis inchoavit, et in proprio suo allodio ad locum, qui pons Guinizeli [(2) 1Kb] dicitur, scilicet [(*) 1Kb] cum Landulpho suo acolytho et alumno [(3) 1Kb] fundavit. Ipsam quoque beato Petro obtulit, et Urbanus papa II suscepit, et cum privilegio ipsum presbyterum et ecclesiam communivit, subscribens:


Bullae exemplum.

URBANUS episcopus, servus servorum Dei, dilecto filio LIPRANDO, etc. Statuimus ecclesiam illam cum praediolo, in quo fundata est. . . . vel per alios fideles illic Domino largiente collata fuerint, ab omni saeculari oppositione quietam perpetuo manere, et [Col. 1458C] liberam. Clericis vero ibi victuris vivendi regulariter [Col. 1459A] concedimus facultatem, eosque decernimus tam proprias ordinationes, quam altarium et ecclesiarum consecrationes, caeterorumque dona sacramentorum a Mediolanensi archiepiscopo suscipere, si quidem Catholicus fuerit, et communionem ac gratiam apostolicae sedis habuerit, et si ea gratis et non pravitate indulserit; alias autem liberum eis arbitrium sit sacramenta eadem suscipere a quocunque voluerint Catholico episcopo. Decernimus ergo ut neque Mediolanensi archiepiscopo, neque alicui viventium liceat eamdem ecclesiam, et fratres qui illic Deo servierint, quolibet occasionis jugo deprimere, aut bona eorum distrahere et suis usibus applicare, vel temerariis vexationibus fatigare, sed omnia integre conserventur vobis, et successoribus vestris omnimodis profutura, [Col. 1459B] salva ejusdem Mediolanensis archiepiscopi Catholica reverentia. Ad indicium autem hujus perceptae libertatis a Romana Ecclesia Mediolanensis monetae nummos sex quatuor annis Lateranensi palatio persolveritis. Si qua igitur in crastinum ecclesiastica saecularisve persona, hujus decreti paginam sciens, contra eam temere venire tentaverit, potestatis honorisque dignitate careat, reamque se divino judicio existere de perpetrata iniquitate cognoscat, atque a sacratissimo corpore et sanguine Christi Dei ac Domini Redemptoris nostri Jesu Christi aliena fiat, et in extremo examine districtae ultioni subjaceat. Cunctis autem eidem loco juxta servientibus sit pax Domini nostri Jesu Christi, quatenus et hic fructus bonae actionis percipiant, et apud districtum judicem [Col. 1459C] praemia aeternae pacis inveniant. Amen.



CAPUT IX. Liprandus praedicat Grossulanum simoniacum esse, et id se per ignis judicium probaturum.

Grossulanus autem et ejus turba ad hanc apostolicam monitionem [(1) 1Kb] , neque ad multas nobilium virorum preces pro presbytero Liprando fusas [Col. 1460A] respexit, sed, cupiens subvertere illum, sibi laboravit ut episcopos et principes Longobardiae commoveret, et cum ipsis synodum celebraret [(2) 1Kb] . Hujus synodi tempus dum appropinquaret, et multorum hominum tumultus multa turpia adversus Grossulanum tumultuabat [(3) 1Kb] . Et Grossulanus ad compescendum illum tumultum, quasi in prima vigilia [(4) 1Kb] cujuslibet authenticae noctis [(5) 2Kb] matutinum pulsare fecit, et gentem multam, tam per se quam per suos sacerdotes et ministros, occasione matutini habita congregavit, atque matutino cantato, multo populo coram ipso convocato, de passione Christi, et proditore Juda prolixum sermonem fecit, et suae causae ipsum sermonem coaptavit, atque in fine sui sermonis super sancta Dei Evangelia, nullo interrogante, [Col. 1460B] publice juravit quod a die, qua egressus est ab utero matris, pollutionem non fecit, et carnem suam non coinquinavit [(6) 1Kb] . Arialdus vero monasterii Sancti Dionysii abbas, et Guazzo, qui cognominatur de Orreo, id ipsum jurando firmaverunt, et mox Grossulanus adjecit, dicens: Si quis vult adversum me dicere aliquid, nunc dicat; quod si modo tacuerit, amplius adversum me audientiam non habebit. Hoc cum presbytero Liprando renuntiatum fuit, et ipse plures [(*) 1Kb] cives ad ecclesiam Sancti Pauli vocavit in die, quibus dixit: »Videtis me abscissum naso et auribus pro nomine Christi, unde mihi magna retributio est promissa, si in fine perseveravero; pro amore itaque Christi, vestraque salute, et pace, rogo vos ut ad me, et ea quae vobis [Col. 1460C] dixero, intendatis.« Et cum haec et plura bone dicta, beneque sonantia adversus praesertim simoniam dixisset, proposuit, dicens: »Grossulanus, qui pro archiepiscopo tenetur, est simoniacus de archiepiscopatu Mediolanensi per munus a manu, per munus a lingua, per munus ab obsequio [(7) 1Kb] .« Et cum haec in suo proposito procederet, saepissime [Col. 1461A] hortabatur omnes, ut convenirent ad veram cognitionem hujus propositi per divinum judicium [(8) 1Kb] approbatum in vita, vel morte sua manifestata per ipsum. Sed Gro sulani turba hoc perturbabat auctoritate pontificum qui Mediolanum venerant ad celebrandum synodum cum Grossulano. Verumtamen presbyter ipse adversus episcopos disputans, rationibus et exemplis suam sententiam sustinuit, nec dimisit. Grossulanus vero parvipendens hujus presbyteri verba, veluti in praesentia ejus non essent prolata, synodum suam in ecclesia Sanctae Mariae, quae dicitur Hiemalis, per duos dies tractavit [(9) 1Kb] , atque in tertia in prato, quod dicitur Brorium [(10) 2Kb] , coram infinita hominum multitudine dedit sententiam deponendi Andream primicerium, et alios sacerdotes, quos Anselmus de Rode Mediolanensis archiepiscopus, [Col. 1462A] et a rege Henrico investitos [(11) 3Kb] ordinavit. Quam sententiam multitudo cleri illico, et populi, et non multum post tempus Paschalis papa Romanus contempsit [(12) 1Kb] .



CAPUT X. Presbyter Liprandus per ignem transivit illaesus.

Attamen Grossulani turba dimicans adversus primicerium, Landulphum ejusdem primicerii clericum lapide occidit; deinde quasi in consensu totius civitatis dictum fuit presbytero, ut ad faciendum judicium multa ligna congregaret in prato, quod clauditur in muro juxta Sancti Ambrosii monasterium. Et presbyter ipse plenus magno Spiritu annonam, et vinum, quae ad edendum habebat, pauperibus erogavit, suamque lupicervinam [(*) 1Kb] [(1) 1Kb] pellem pro lignis pignoravit, caetera vero, quae possidebat [Col. 1463A] in libris, et aliis rebus, statuit, ut conservarentur Landulpho nepoti suo [(2) 1Kb] et alumno, atque Ecclesiae acolytho, qui tunc temporis discebat Aureliani [(3) 1Kb] ab egregio magistro Alfredo, et nobili Jacobo. Statuit etiam, si contigerit. illum mori in illo judicio, si quid corporis ejus residuum fuerit, portari ad ecclesiam Sanctae Trinitatis, quam ipse, sicut supra in privilegio legitur, in allodio suo fundavit, et B. Petro tradidit. His ita statutis, et ordinatis idem . . . Ambrosii ecclesiam ivit, et cum ipse facturus judicium . . . manus Grossulani praevaluit, et ipsa ligna in prato disposita dispersit, ipsumque presbyterum ab illa dispositione separavit ignominiose. Deinde in domo sua, et Sancti Pauli ecclesia presbyter ipse siluit, et quievit, donec pueri et puellae, mares et [Col. 1463B] feminae in proximo tempore clamaverunt: Foras, foras, Grossulane. Hunc clamorem Grossulanus cupiens compescere, habuit consilium cum satellitibus suis, quibus dixit: Ite et vos, et publice eligite viros de populo, qui dicant illi Liprando, aut ad satisfactionem meam veniat, aut de terra ista exeat, aut judicium, quod se facturum promisit, faciat. Consiliarii itaque de latere ejus venientes ad concionem populi in vespertina hora Dominicae diei de Ramis Palmarum, seu Olivarum [(4) 1Kb] publicaverunt quae audierant a domino suo archiepiscopo Grossulano, quapropter non solum viri in concione electi venerunt ad presbyterum hanc legationem dicere, sed innumera hominum multitudo venit hanc legationem confirmare. Ad quorum clamorem [Col. 1463C] clamantem: Veniat presbyter ipse Liprandus, ipse humilis exivit: et ut legationem audivit et intellexit, manus ad coelos levavit, et Deo gratias egit, et interrogando legatos, inquit, vult, et mandat ipse, quod mihi dicitis. Qui omnes respondentes dixerunt: Utique vult, et mandat. Et presbyter ad eos: Terram non exeo, sed in istis duobus diebus jejunium ago, et in quarta feria [(5) 2Kb] faciam jud cium, praestante Deo, sed unde ligna emam, non habeo. Tunc Grossulani, et reipublicae ministri quercina ligna ad flammam, et ad calorem aptissima triginta [Col. 1464A] solidos denariorum emerunt, quae in campo ante atrium ecclesiae Sancti Ambrosii in duabus congeriebus respicientibus se composuerunt, longitudo quarum decem cubitorum fuit, et altitudo, et latitudo major statura hominis cubitorum quatuor, via vero inter ipsas congeries unius cubiti et semis. His ita dispositis, et quibusdam lignis in via interpositis, in quarta feria [(6) 1Kb] presbyter, indutus cilicio, camisio atque casula, more sacerdotis ab ecclesia Sancti Pauli usque ad ecclesiam sanctorum martyrum Protasii et Gervasii, et Beatissimi Ambrosii nudis pedibus crucem portavit, super quorum sanctorum altare, caeteris sacerdotibus deficientibus, ipse sibi missam cantavit [(7) 1Kb] , et missa cantata, Grossulanus quoque gerendo crucem, eamdem ecclesiam intravit, [Col. 1464B] et pulpitum cum Arialdo de Meregnano, et Berardo judice Astensi ascendit, et facto silentio in populo, et presbytero stante nudis pedibus super lapidem marmoreum, qui in introitu chori continet Herculis simulacrum [(8) 1Kb] , idem Grossulanus ait ad populum: Attendite, quia in tribus verbis hunc hominem vincam, et ejus confusionem ostendam. Et ad presbyterum, inquit: Proposuisti quod ego sum simoniacus per munus a manu; modo dic, cui dedi? Tunc presbyter super populum oculos aperuit, et digitum ad tres illos, qui stabant in pulpito, extendit, dicens: Videte tres grandissimos diabolos, qui per ingenium, et pecuniam suam putant me confundere; et nonne ille diabolus, qui suasit illum fieri simoniacum per pecuniam, suadere potest ut [Col. 1464C] adhuc majorem pecuniam daret, et veritatem occultaret, et testes, et judices mundanos mihi auferret? et non nescitis, quia propter vitandam astutiam diaboli et pravorum hominum, ego elegi Deum judicem, qui neque per pecuniam, neque aliquo modo potest falli in judicio? ad cujus judicium, si vultis venire, paratus sum quod promisi facere. Et Grossulanus ad eum: Modo dic de qua simonia dicis? Et presbyter ad illum: Modo dic tu, quae est bona? Et Grossulanus aliquantulum subsiluit, et ait: Est simonia, quae simoniacum non deponit. [Col. 1465A] Et presbyter ait: Ego dico de illa, quae deponit abbatem de abbatia, episcopum de episcopatu, archiepiscopum de archiepiscopatu, in quo est. Et cum in his verbis satisfecisset omnibus audivit populum clamantem: Exite foras ad judicium; exite foras ad judicium. Et presbyter in hoc multiplicato clamore, licet senex, desuper lapide continente Herculis simulacrum prosiluit, et una cum populo in campo, in quo erant lignorum congeries, venit. Ibique, dum ignis lignis accendebatur, presbyter circumstantibus dixit: Vos praeter me non cernitis sacerdotem, qui hunc ignem mihi benedicat [(9) 1Kb] , sed cernitis chartam hanc quam teneo, in qua sancta verba et signa sanctae crucis continentur. Et ego minister haec verba, et signa inferius dicam, et faciam: [Col. 1465B] Et Deus, qui est Dominus meus, desuper ignem benedicat. Et audientes, et bene intelligentes dixerunt: Amen. Atque cum in circuitu ignis haec verba dixisset, et signa fecisset, et aquam benedictam, et incensum super ignem, astante ibi Grossulano, aspersisset, dubitabat de ordinando sacramento apud Grossulanum et Arialdum de Meregnano, qui erat quasi potentissimus princeps Grossulani, et procurator judicii, et exspectans presbyterum per ignem in monte finiri, vel per nimium terrorem ad dominum suum Grossulanum converti: ipse namque [(10) 1Kb] Berardo judici Astensi hanc legem non solum per mortem, sed et per quamlibet ignitam laesuram in presbytero factam condemnare dixerat. Absit quod laesura [(11) 1Kb] , sed ignem adeo magnificabo, [Col. 1465C] quod procul oculos ignis de capite ejus eruet, et in ipso igne ardens cinis putrefiet! Attamen presbyter cum vidisset eos de ordinando sacramento [(12) 1Kb] dubitare, dixit ad eos: Sinite me, quod ego bene ordinabo, nec finiam sacramentum donec dixero tantum, quantum vobis satisfecerit. Et illico in consensu eorum apprehendit cappam Grossulani, ipsamque quassavit. dicens: Iste Grossulanus, qui est sub ista cappa, et non de alio dico, est simoniacus de archiepiscopatu Mediolani per munus a manu, per munus a lingua, per munus ab obsequio. Et cum illis videbatur sufficere, addidit: Et ego ad fiduciam maleficii, aut incantationis, vel carminis non intro hoc judicium, sic me Deus adjuvet, et ista sancta Evangelia in isto sancto [Col. 1465D] judicio. Facto hoc sacramento concorditer Grossulanus [Col. 1466A] equum ascendit, et ad ecclesiam Sancti Joannis qui dicitur ad Concam [(13) 1Kb] venit. Arialdus vero praedictus de Meregnano inquirens, et exspectans plenitudinem ignis presbyterum tenuit, et tenendo manum suam laesam procul ab ipso calore ignis sensit, et tamen ad presbyterum inquit: Presbyter Liprande, vide mortem tuam in igne, convertere ad dominum meum archiepiscopum, habita securitate tuae vitae, alioquin vade et arde te cum Dei maledictione. Et presbyter ad illum: Satana, retro vade. Illo retrocedente presbyter prostratus a terra levavit, et signo crucis sibi apposito, ingens flamma ignis in meridiem et septentrionem se divisit, et via apparuit, quam presbyter intravit, et transiens per ipsos carbones ignis, ceu arenam calcaret, sensit; [Col. 1466B] et dum per ipsam viam transibat, flamma post ipsum coibat, et ut ipse mihi dixit, et bene intellexi, donec in via hujus ignis fuit, hanc orationem Deo protulit, dicens: Deus, in nomine tuo salvum me fac, et in virtute tua libera me; Deus, in nomine tuo salvum me fac. Et dum tertio proferret hoc verbum fac, se extra ignem vidit, nec in se, nec in suis sacerdotalibus vestibus lineis ac sericis, quibus erat indutus, sive in cilicio laesionem ullam sensit.



CAPUT XI. Liprandus in synodo ante Paschalem papam Grossulani praesentis simoniam accusat, et ignis judicium manifestat.

Tunc populus plene, quasi ex uno ore, laudem Deo, et huic presbytero extra et intra civitatem contulit. Grossulanus vero intrepidus sedem archiepiscopatus [Col. 1466C] deseruit, et civitatem, quia aperte communi civitatis [(1) 1Kb] juratum erat, quod neutri eorum, nec alicui de parte illorum pro hac actione malum fieret, nisi quod Dominus sibi faceret. Sed quia praesentia episcoporum suffraganeorum [(2) 1Kb] huic legi, et triumpho favorem integre non praebuit, et ignis manum presbyteri in projiciendo aquam, et incensum super ignem laesit, et quia pes equi Joannis de Rode [(3) 1Kb] nudum presbyteri pedem de igne exeuntis dure calcavit; turba tristis de casu et ruina Grossulani, in presbyterum, et ejus legem post paucos dies scandalizavit [(4) 1Kb] , et scandalizando hortatu quorumdam sacerdotum praelia et homicidia multa commisit. Interea Grossulanus D. papam [Col. 1466D] Paschalem gratum sibi invenit [(5) 2Kb] . Landulphus [Col. 1467A] vero de Vareglate [(6) 1Kb] , qui primus in Coritiana fuga [(7) 1Kb] fuerat, rediens a Hierosolymis [(8) 1Kb] , Romam pervenit, atque in Grossulano jam inde regresso didicit non solum quod actum fuerat Mediolani propter concertationem presbyteri, et Grossulani, sed et quam solemniter Romanus pontifex post talia facta ipsum Grossulanum susceperat, quia ipse quidem papa Paschalis super sedem suam ipsum Grossulanum posuit, et per quot dies idem Grossulanus tunc temporis Laterani fuit, eumdem super sedem suam sedere fecit, atque ipsi sedenti cessit, et locum dedit [(9) 1Kb] , suam quoque curiam, et omnes causas ecclesiasticas a se discernendas, et judicandum ipsi Grossulano ad discernendam, et judicandas tradidit. Sed tamen Landulphus ille de [Col. 1467B] Vareglate veniens Mediolanum, non presbyterum, nec ejus legem directe contempsit, sed clero et populo Mediolanensi promittens deponere Grossulanum ab omni ecclesiastico officio juxta canonum rationem, inquit: Cur de lege presbyteri Liprandi, et Grossulano contenditis, et praelia, et homicidia [Col. 1468A] in vobis facitis? En vobis certissime dico, et per Joannem vicomercatensem Grossulano mando, quod ego apud dominum papam Paschalem, ejusque curiam, vel synodum certis cum rationibus, et justis, et sanctis canonibus comprobabo illum non posse subsistere in numero episcoporum nec presbyterorum, aut etiam in aliquo ordine clericorum. Clerus vero et populus huic authentico viro [(10) 1Kb] , et secundum quamdam novitatem [(11) 1Kb] canonicae Sancti Nazarii praeposito et majoris Mediolanensis ecclesiae ordinario, credulus una cum Grossulano ad Romanam synodum [(12) 2Kb] pervenire studuit. Unde rigidus et sapiens capitaneus Mediolanensium Amigo [(*) 1Kb] de Landriano ait: Vos ludriam in aqua legare vultis [(13) 1Kb] . Sed Grossulanus nil [Col. 1468B] moratus, ad pedes apostolici provolutus, sibi, et suis iterum refugium suscepit. Presbyter vero Liprandus cum jam senex esset, et duo anni [(14) 1Kb] post legem ab ipso factam mansissent, provocatus, et quasi compulsus Romam ad synodum venit, in qua praedictus Landulphus de Vareglate, qui post [Col. 1469A] ipsam synodum fuit Astensis episcopus [(15) 1Kb] , neque ante papam, vel ejus curiam, vel synodum adversus Grossulanum verbum ignominiosum protulit [(16) 1Kb] . Sed presbyter Liprandus causam, quam adversus Grossulanum habuit, pure notificavit, et apostolicus non legem per ipsum presbyterum datam, et sacramento, et igne notatam laudavit, sed gratiam, et officium presbyteratus in illo firmavit, et dixit: Si hic presbyter juraret, et duodecim sacerdotes cum illo jurando affirmarent, quod Grossulanus coegit ipsum presbyterum ire ad ignem, sustineret Grossulanus depositionem, atque super hoc, spatium consulendi per unam noctem dedit.



CAPUT XII. Grossulano coram papa, se non coegisse Liprandum ad ignem, jurante, Grossulanus restitutus est, sed a civibus non est receptus.
[Col. 1469B]

Nocte autem illa transacta, apostolicus coram synodo a Grossulano suscepit sacramentum, in quo sacramento Grossulanus sic ait: Ego Grossulanus gratia Dei archiepiscopus non coegi dictum Liprandum presbyterum ire ad ignem, et facere judicium. Tunc et Ardericus Laudensis episcopus [(1) 1Kb] jurando firmavit id ipsum. Azoni vero Aquensi episcopo [(2) 1Kb] proferenti id ipsum jurare ex parte Grossulani ab apostolico fuit condonatum. Grossulanus itaque accessit, ut acciperet gratiam restitutionis; et cum ad accipiendum restitutionem accederet Gabuta [(3) 1Kb] , et pastoralis virga, quam idem Grossulanus sua tenebat [Col. 1470A] manu coram synodo ad terram corruit, quod signum quampluribus fuit indicium, quod sacramentum ejus fuit sacramentum mortis. Verumtamen nec papa, nec ejus synodus ad hoc tunc respexit, sed ipsum Grossulanum Azoni Aquensi, et Arderico Laudensi, atque Jordano de Clivi [(4) 1Kb] , et caeteris Mediolanensibus tam clericis quam laicis, verum etiam episcopis ejusdem Ecclesiae suffraganeis, volentibus eum habere in archiepiscopum, licet otiose [(5) 1Kb] , restituit. Quandoquidem [(*) 1Kb] presbyter ille Liprandus, licet occasione hujus restitutionis foret suspectus, Grossulano restituto, et restitutum suscipientibus, tamen in ecclesia Sancti Pauli, suaque domo fuit sacerdos idoneus in suo officio per 7 annos post ipsam restitutionem. Grossulanus vero gratia Gullelmi abbatis [Col. 1470B] monasterii Sancti Ambrosii, et Andreae Mediolanensis Ecclesiae primicerii, et Ottonis vicecomitis [(6) 2Kb] , et aliorum multorum prudentum tam clericorum quam laicorum, nec sedem, nec aliquam munitionem archiepiscopatus post legem ipsam [(*) 1Kb] a presbytero factam, sive restitutionem a synodo celebratam habuit.



CAPUT XIII. Perturbatione in Mediolanensi Ecclesia orta ob Grossulanum, Olricus vicedominus, et Anselmus de Pusterla se Parisinum in studium transtulerunt.

Ipsa quoque Ecclesia et regnum [(1) 1Kb] , quae pro Grossulano synodum ipsam tractavit, in semetipsis [(*) 1Kb] dissensionem servans servavit, et servando quis potest [Col. 1471A] enarrare combustiones, desolationes, abominationes, quae combusserunt et desolaverunt Mediolanum et regnum, ipsumque sacerdotium, et tempore quo lex presbyteri Liprandi venit in ambiguum [(2) 1Kb] ; etenim, ut taceam combustiones quae perturbaverunt, et perturbant Mediolanum, memor sum suggestionis principum, quae tunc suggessit Henrico dicere [(3) 1Kb] Henricum patrem suum regem et imperatorem dominum. Ille quidem abhorrendo simoniam in patre patrem oppressit [(4) 1Kb] . In tempore hujus oppositionis egregia stella, quae dicebatur cometa [(5) 1Kb] , per plures dies et noctes in tempore veris a septentrione, et quasi in occidente late, et splendide nituit, et mortem oppressi Henrici praesignavit. Ego quoque in hoc regali et sacerdotali turbine [Col. 1471B] crescendo tribulationes [(6) 1Kb] improperiorum, quae fiebant [(*) 1Kb] mihi propter timorem [(7) 1Kb] saepe dicti presbyteri avunculi mei, salva ejus reverentia ipsius convictum vitavi, et Anselmo de Pusterla [(8) 1Kb] , et Olrico vicedomino Mediolanensi [(9) 1Kb] adhaesi, quibus duobus domi et foris, ut manifestum est, utilis et rectus fui. Cum Anselmo namque per annum, et dimidium Turoni, et Parisinis in scholis magistri Alfredi, et Gullelmi [(10) 1Kb] legi, et legendo, scribendo, multisque aliis modis Anselmo multam commoditatem dedi.



CAPUT XIV. Historicus praesens presbyterum Liprandum a Valletellina Mediolanam reducit.
[Col. 1472A]

Meus vero saepe dictus avunculus infra hujus anni, et dimidii spatium homines, qui non pro amore divinae legis, et ecclesiasticae consuetudinis litigabant de sua lege, et Grossulani restitutione, dimisit, et eorum civitatem exivit, atque Valtellinam vallem [(1) 1Kb] a Mediolano ultra septuaginta milliaria remotam habitavit. Tunc ego subtractus a studio [(2) 1Kb] inveni Sancti Pauli ecclesiam, et meam domum isto meo patrono quasi desertam. Assumpto igitur equo Anselmi [(3) 1Kb] , et meo, una cum fratre meo, ad ipsum meum patronum festinavi, et cum processissem 25 milliariis mihi angelus occurrit, dicens: Presbyter [Col. 1472B] Liprandus rediens a Valtellina infirmus jacet ad monasterium de Clivate [(4) 1Kb] . Citius igitur quam sperassem inveni illum in lecto sedentem, et lac edentem. Qui, cum me viderit [(*) 1Kb] , ambas manus levavit, et gratias Deo dixit. Arialdus vero illius monasterii abbas [(5) 1Kb] , postquam audivit me advenisse, et consolationem ipsi aegroto dedisse, me meumque fratrem extra cameram vocavit, et per plura verba, se trepidare fidelitatem, quam juraverat Grossulano nobis notavit [(6) 1Kb] , atque nescientibus monachis nos admonuit ut ipsum deportaremus aegrotum a monastario saltem duobus milliaribus. Infirmus autem ut sensit me, meumque fratrem sollicitari super sua infirmitate [Col. 1473A] et portatione, ait: Nolite turbari, quia per gratiam Dei nunc mihi multum est melius, et in crastino, Deo annuente, ad civitatem iter habebimus: et mane facto derudatas [(7) 1Kb] quasdam suas vestes induit, ac cibum sumpsit, et quasi sanus factus super mulam sedit. Puer quoque ejus habens suum asinum oneratum pellibus stambucinis [(8) 1Kb] , licet de solito bis, aut ter in die torqueretur caduco morbo, tamen presbytero sedente super mulam, puer idem venit nobiscum in una die usque ad Sanctum Damianum de Baraza [(9) 1Kb] absque ullo illius infirmitatis impedimento [(10) 1Kb] . Ibi gratia Dei et beatissimi Ambrosii, cujus locus iste cella est [(11) 1Kb] , bis [(*) 1Kb] recepti pernoctavimus, atque alteram diem dimidiavimus, et ante solis occasum ecclesiam Sancti Pauli [(12) 1Kb] , domumque [Col. 1473B] nostram intravimus, atque familiam, quae ibi aderat, nostram laetam fecimus.



CAPUT XV. Landulphus historicus se a presbytero Liprando separavit.

Grossulanistas, et in parte altera fictos, et dolosos murmurare de reditu nostro valde persensimus. At [Col. 1474A] ego, ut minus et minus eorum murmura timerem, et ut meam, et ipsius mei magistri causam amplius excusarem et comprobarem, domum inter cognatos et vicinos meos non otiose emi, quia in ipsa vivendo, lector, scriba, puerorum eruditor, publicorum officiorum [(1) 1Kb] et beneficiorum [(2) 1Kb] particeps, et consulum [(3) 1Kb] epistolarum dictator [(4) 1Kb] , salva mea querela [(5) 1Kb] in ecclesiam, et in ipsa civitate Mediolani videor parvi [(6) 1Kb] , namque filii eorum, qui propter Patariam Herlembaldum occiderunt, et presbyterum Liprandum naso et auribus truncaverunt [(7) 1Kb] , me ab ecclesia Sancti Pauli, quae est titulis meorum ordinum exturbant, et quia non sperno libertatem, et piam conversationem, quae in ipso presbytero fuit, factus sum quasi opprobrium illis, et me prohibente [Col. 1474B] possident et vendunt res, quae sunt proprii mei juris. Verumtamen non ab opusculi mei proposito.



CAPUT XVI. Exsulante Grossulano Mediolanenses bellum inchoant cum Laudensibus.

Igitur circa tempus, quo presbyter Liprandus a Valtellina rediit [(1) 2Kb] , pars cleri et populi Laudensis metuendo perjurium in episcopo suo [(2) 1Kb] , qui pro [Col. 1475A] Grossulano in synodo Romana juravit, ipsum quidem episcopum suspectum habuit. Hinc est etiam quod Gairardus [(*) 1Kb] frater ejusdem episcopi Laudensis, et ipse Ardericus episcopus dicuntur fuisse fautores, et coadjutores Laudensium militum suam civitatem destructioni tradentium. Mediolanensibus quippe manifeste conantibus ad ipsius civitatis destructionem, ipsi duo fratres spiritualiter, et temporaliter dederunt consilium et auxilium [(3) 1Kb] . Infinita autem mala, quae operata sunt per quatuor annos in ipsa guerra non enumero [(4) 1Kb] , sed mortem Anselmi germani mei, et aliorum multorum propinquorum meorum, et civium per illam guerram manifestatam lugeo, nec tamen coeptum iter penitus desero. Quia dum civitas illa Laudensis adhuc staret et resisteret [Col. 1475B] Mediolanensibus conantibus eam destruere [(5) 1Kb] , Grossulanus a Mediolano exsulabat [(6) 1Kb] , et Laudensis ille Ardericus suam civitatem perrarum intrabat, sed Mediolanum frequentabat. Presbyter vero Liprandus in sua domo, suaque Sancti Pauli ecclesia consolationem regni et Ecclesiae devote exspectabat.



CAPUT XVII. Olricus, et Anselmus revocati a studio ad ordines sunt promoti.

At quidam, qui dicebantur amici presbytero exspectanti, et Grossulano exsulanti, dum haec praefata [Col. 1476A] guerra agebatur inter Mediolanenses et Laudenses, Papienses quoque et Cremonenses Laudensem civitatem defendentes, suggesserunt Olrico Mediolanensi vicedomino, et Anselmo de Pusterla cognominato ire ad praecipuum magistrum Anselmum de Monte Leoduni [(1) 1Kb] , quibus duobus fuit gratum secum ducere me Landulphum presbyteri Liprandi alumnum. Et cum [(2) 1Kb] apud ipsum magistrum, et fratrem ejus Rodulphum studeremus, nuntiatum est illic [(*) 1Kb] quod Grossulanus Aronam [(3) 1Kb] arcem munitissimam archiepiscopatus possidet. Quo audito vicedominus valde infremuit, quia propter ejus absentiam dicebant quod hic secundus [(4) 1Kb] casus Grossulano contigerit. Et ideo, prout dicitur, Mediolanum redire festinaverunt [(*) 1Kb] , ipsamque arcem et caetera ad archiepiscopatum [Col. 1476B] pertinentia, a jure et potestate Grossulani vacuam invenit. Et ii, qui in utraque [(5) 1Kb] dicebantur amici, quorum hortatu ipse adivit Leodunum, in isto reditu, nescio quo spiritu ipsum juvenem, et infra ordinem [(6) 1Kb] vicedominum elegerunt in archipresbyterum, et facta ista electione, ipsi, qui magis erant in parte Grossulani praebuerunt Grossulano consilium, ut huic electioni nec laudem, nec vituperationem praestaret; sed Hierosolymam peteret, et Ardericum, Laudensem episcopum, in Ecclesia Mediolani sui vicarium faceret. In hac manifesta dispositione [(7) 1Kb] et alia non pluribus cognita [(8) 2Kb] , [Col. 1477A] Grossulanus Hierosolymitanum iter intravit [(9) 1Kb] . Electus autem iste vicedominus secutus consilium Arderici de Carimate, qui praecipue elegit eum in archipresbyterum in mense Aprili, quo electus fuit, canonicam [(10) 2Kb] aedificare coepit, atque in subsequenti Junio ad Airaldum episcopum Januensem cum quibusdam suis confratribus clericis ordinariis ivit. Et episcopus ille, licet foret Grossulano contrarius [(11) 1Kb] , tamen per repraesentationem Arderici de Carimate, qui primus et maximus diaconus [(12) 1Kb] tenebatur in parte Grossulani, ordinavit ipsum vicedominum, ostiarium, lectorem et exorcistam atque acolythum. Widonem Fulcumanium fecit subdiaconum, Anselmum de Pusterla atque Henricum de Birago levitam Landulphum Caroniam fecit presbyterum. [Col. 1478A] Qui quinque ordinarii in Junio [(13) 1Kb] apud Januam ordinati plane videbantur infesti Grossulano, in quo facto Mediolanenses, qui laetabantur, etiam in majori gaudio gavisi sunt, quia in ipso mense susceperunt triumphum de Cremonensibus victis [(14) 1Kb] , et superatis apud Brixanorii campum [(15) 1Kb] .



CAPUT XVIII. Henricus imperator Paschalem papam cum curia captivavit, et altera die pace facta, est ab eo solemniter coronatus.

Cognito hoc triumpho per regna, rex fortissimus Henricus cum ingenti exercitu [(1) 1Kb] venit in Italiam [(2) 1Kb] , atque Romae in ecclesia Sancti Petri discalceatus stetit [(3) 1Kb] ante Paschalem papam exspectans coronam imperandi [(4) 2Kb] , quemadmodum promissum [Col. 1479A] fuerat sibi [(5) 1Kb] , sed quia ipsam coronam sibi dare distulit [(6) 2Kb] ipse papa ipsius regis iram sensit, et se, suosque cardinales, quomodo non poscebat, sive nolebat duci vidit [(7) 1Kb] . Hic strages multa crevit. Romanorum namque turba, ut suum papam, suosque cardinales liberaret armata cucurrit, et papa cum cardinalibus in custodia Teutonicorum [(8) 1Kb] datis [(*) 1Kb] , rex discalceatus in atrium ecclesiae Sancti Petri venit, ibique equum ferocissimum ascendit, et ut erat nudis pedibus in ipso impetu ibi equitando, ipsos marmoreos ecclesiae Sancti Petri gradus descendit, et prout ad aures meas pervenit, cum lancea una [Col. 1480A] quinque de Romanis occidit [(9) 1Kb] . Otho autem Mediolanensis vicecomes [(10) 1Kb] cum multis pugnatoribus ejusdem regis in ipsa strage corruit in mortem amarissimam [(11) 1Kb] hominibus diligentibus civitatem Mediolanensem, et Ecclesiam, sed regia facultas [(*) 1Kb] , et multa religiosorum principum prudentia ita placide, et benigne hanc perturbationem placavit [(12) 1Kb] , quod altera die [(13) 1Kb] in loco sancto, scilicet in ecclesia Sancti Petri, idem Paschalis papa secundus cum cardinalibus, et episcopis caeterisque viris in religionem habitis ipsum regem Henricum solemniter coronavit, et in imperatorem exaltavit, et cum [Col. 1481A] ipso exaltato, et benedicto corpus et sanguinem Christi ad altare sancti Petri communicavit. Demum idem imperator in Germaniam festinavit [(14) 1Kb] , ubi vix requiem ullam habuit, quia cum in promontorio, quod secus Guarmatiam [(15) 1Kb] continet abbatiam [(16) 1Kb] ipse imperator torqueretur acutissimis febribus, Guarmatini, qui magis de morte, quam de ejus vita sperabant, ut regalia sibi vindicarent, armati exierunt, et conclamando ad ipsum montem appropinquaverunt. Quod cum ipse quasi moriens persensit, sub tenore juratae fidelitatis, circumstantibus sibi ministris praecepit, ut se a lecto erigerent et levarent, atque induerent, et super equum ponerent, atque armarent. His peractis sudor ab ipso, ceu aqua de fonte exivit, et stipatus a paucis, Guarmatinis [Col. 1481B] obviam fuit, atque in primo congressu Guarmatinorum vexilliferum in mortem projecit, ipsamque civitatem in ore gladii et combustione ignis delevit. Illam tantum turbam ejusdem civitatis, quae ad ecclesiam sancti tunc consurgit [(17) 1Kb] , illaesam servari praecepit. Mediolanenses quoque cum iste imperator per Veronam a Roma in Germaniam properabat, gladiis, et incendiis, diversisque instrumentis funditus destruxerunt Laudem in Longobardia civitatem alteram [(18) 1Kb] .



CAPUT XIX. Jordanus de Clivi a studio revocatus est in sacerdotio consecratus.
[Col. 1482A]

Urbs itaque Mediolanum cum jam esset secura de victis suis inimicis, placuit Arderico de Carimate, et Vicedomino, et quibusdam aliis ordinariis valde studiosis revocare Jordanum de Clivi [(1) 1Kb] a provincia quae dicitur Sancti Aegidii [(2) 1Kb] , in qua ipse Jordanus legebat lectionem auctorum non divinorum, sed paganorum [(3) 1Kb] . Et, ut verum de eo dicam, psalterio, et tympano, et caeteris bene sonantibus in ecclesia instrumentis commune in choro Mediolani ita pepercit, et neque psalmum, neque canticum musicae arti idoneum, nec singulariter, sive communiter congrue sonuit [(4) 1Kb] . Verumtamen [Col. 1482B] blanda facies ejus speciei adeo Grossulano placuit, quod ordinavit eum subdiaconum, cum ipse Grossulanus videbatur pacifice tenere archiepiscopatum [(5) 1Kb] . Demum Jordanus idem adeo studuit in libro Epistolarum Pauli, quod Paginus [(6) 1Kb] lector fuit ejusdem libri. Hunc quoque Ardericus praedictus [(7) 1Kb] de Carimate in mense Septembri [(8) 1Kb] , qui fuit quartus a Junio, quo civitas Laudae destructa fuit, jam dicto Januensi episcopo [(9) 1Kb] repraesentavit, et ipse episcopus ipsum Jordanum et plures alios de Mediolanensibus in sacerdotes benedixit. Sciendum quoque est quod hic rudis [(10) 1Kb] Jordanus sacerdos reversus Mediolanum a Gualdo mirae calliditatis [(11) 1Kb] presbytero [Col. 1483A] discere studuit qualiter sacerdoti sit sacrificandum, et cum iste [(12) 1Kb] ista et alia ad sacerdotis officium pertinentia disceret.



CAPUT XX. Eliguntur aliqui sacerdotes, qui debeant judicare an Grossulanus absens digne possit esse archiepiscopus.

Octobri vero mense sequenti flumina per continuam pluviam in tantum creverunt, quod non solum villas, sed ipsam civitatem in mirum modum perturbarent. Quidam etiam sibi et mundo finem timuerunt [(1) 1Kb] , quia homo imperabat [(2) 1Kb] qui patrem suum oppresserat. Sep Guazo Cuminus una cum Amizone de Sala et aliis quampluribus, tam clericis quam laicis, a Guazon e et Amizone inductis, tendentes ad alia coeperunt praedicare, et dicere discordiam de [Col. 1483B] Grossulano esse malitiam altero diluvio dignam; ad quorum voces Joannes Maneri et Petrus de Carate, qui erant primi et maximi in parte Grossulani pugnatores, et defensores, et conscii consilii Guazonis et Amizonis, coram populo responderunt, et illis dixerunt: Dicite quid vultis nobis fieri ex parte nostra? Qui dixerunt: Volumus ut Ardericus de Carimate, qui levita est ordinarius, presbyter Joannes ecclesiae Sancti Naboris praepositus, presbyter Nazarius Muricula, presbyter Petrus de Sancto Carpophoro, presbyter Lenterius de Sancto Protasio in Campo, presbyter Albericus de Sancto Dalmatio, presbyter Anricus de Sancto Victore ad Theatrum, presbyter Ambrosius de Sancto Joanne ad Concham, presbyter quoque [Col. 1483C] Galdo de Sancto Michele, quos omnes scitis esse defensores Grossulani. Et ex altera parte volumus, quod vicedominus, Anselmus de Pusterla, Anselmus de Badagio, presbyter Richelmus praepositus ecclesiae Sancti Nazarii, presbyter Girardus praepositus canonicae ecclesiae Sancti Ambrosii, Rolucus [(*) 1Kb] quoque praepositus ecclesiae Sancti Stephani, presbyter Arialdus Amerii, presbyter Lanfrancus propheta . . . . . , et nos duo, videlicet Guazo, et Amizo cum illis jurabimus, quod usque ad istas Kalendas proximi Januarii concorditer dabimus justam, et rectam sententiam secundum canones de discordia Grossulani, si possit esse archiepiscopus Mediolani, sive non; et si non poterit, esse, de alia persona concorditer faciemus catholicam electionem in eadem die. Volumus [Col. 1483D] etiam, ut Landulphus Carogna, qui est presbyter ordinarius, et Anricus de Birago, qui est levita ordinarius, presbyter Joannes Actilens, presbyter Olricus de Sancto Martino, Joannes etiam Manerius, [Col. 1484A] Guazo Tastaguadum, et alii clerici, et sacerdotes, milites et cives, quos nos vocabimus, veniant et jurent tenere sententiam, quam nos decem et octo dabimus sine discordia, et schismate de Grossulano tenendo, sive dimittendo, sive de alia persona, quam nos concorditer eligemus. Guazone, et Amizone poscentibus, ita pro posse meo restiti, et populo praesente illis dixi: Abraham, nec aliquis fidelis homo veteris testamenti, vel novi tale consilium dedit, nec suscepit. Verumtamen et hoc procedens [(3) 1Kb] sacramentum, et hoc sequens sicut a Guazone Cumino, et Amizone de la Sala exposita et expetita sunt, sicut a praenominatis clericis et laicis, et Landulpho Carogna, et Jordano de Clivi presbyteris ordinariis, aliisque presbyteris, et clericis, [Col. 1484B] militibus etiam et civibus jurata sunt, me humiliter seorsum existente. Sciendum quippe est quod Ardericus Laudensis episcopus licentiam jurandi ista dedit [(4) 1Kb] , et Ardericus de Carimate primitus licentiam istam suscepit, et juravit, et primatum et potestatem super hoc negotium sibi judicavit. Quia post multam pertractationem de Grossulano dimittendo vel tenendo, atque de Jordano eligendo vel non eligendo, demum dixit omnibus in isto conjurio sibi conjuratis: Procul dubio scitote; non dimittam Grossulanum, nisi habuero potestatem eligendi Jordanum, et propter haec hujusmodi Arderici verba corda illorum, qui Grossulanum, et Jordani electionem spernebant, facta sunt quasi lapidea, et voluntati Arderici colligata.



CAPUT XXI. Jordanus de Clivi in archiepiscopum eligitur, et consecratur.
[Col. 1484C]

Sed cum in ultimo die Decembris Ardericus ille, et decem septem alii essent in concordia eligendi Jordanum, ego jussu Andreae Primicerii, presbyterorum, et clericorum Decumanorum [(1) 1Kb] Mediolanensium ad eos veni, et ut ipse primicerius mihi praecepit, eis dixi: Quod male consiliati erant. Verumtamen ipsi consilium non mutaverunt, sed mane facto, videlicet Kalendis Januarii, Ardericus idem cum vicedomino, et caeteris sibi conjuratis in abjiciendo Grossulanum, vel in suscipiendo, aut in alium eligendo archiepiscopum catholice [(2) 1Kb] pulpitum ascendit; et facto silentio in populo, coram illa mista [Col. 1484D] multitudine loquens dixit: Nos, salva reverentia papae, secundum auctoritatem et justitiam canonum, dicimus quod Grossulanus non potest esse archiepiscopus Mediolani. Isto dicto et confirmato, illico [Col. 1485A] presbyterum Jordanum de Clivi elegit in archiepiscopum [(3) 1Kb] . Hoc cum presbyter Liprandus audivit, aegrotus a lecto surrexit, et in altera die illi electo piscem obtulit dicens: Gratias Deo quod nunc mihi testimonium perhibetis, [(4) 1Kb] sed ii qui te elegerunt in archiepiscopum male fecerunt [(5) 1Kb] , et Deus illis misereatur, quia tu posses esse unus bonus presbyter de claustro. Nunc autem masculus esto [(6) 1Kb] . Cum autem electus ille, nec aliquis de tot circumstantibus ipsi presbytero respondisset, presbyter ipse propinquius accessit, et osculatus Jordanum sicut unum de caeteris sacerdotibus relinquit. Landulphus [(7) 1Kb] autem episcopus Astensis, et Arialdus [(8) 1Kb] Januensis et Mamardus Taurinensis [(9) 1Kb] non solum ad osculandum venerunt, sed quasi ut ordinarent eum episcopum [Col. 1485B] in sequenti mense Februario ad ipsum venerunt. Sed Astensis cum vidisset episcopum Aquensem [(10) 1Kb] , et Laudensem [(11) 1Kb] , et caeteros suffraganeos, et comprovinciales episcopos huic ordinationi, et novitati abesse, invenit ordinationem Jordani differendam fore; et, velut homo volens fugere, surrexit in nocte, et cum suis rebus coepit abire. Sed cauta manus Jordani ipsum retraxit Astensem, ejusque episcopi diaconem vulneravit, pueros quoque eorum verberavit et exspoliavit. Die autem adveniente, habita cautione, D. Jordanus eumdem episcopum quasi vinctum, et absentem verbis valde [Col. 1486A] ignominiosis increpavit. Attamen Astensis idem per admonitionem Januensis, suaeque humilitatis post talem ignominiam sua et suorum servientium spolia recepit, atque in altera die ordinationi, quam illi duo episcopi [(12) 1Kb] de Jordano fecerunt, interfuit, non ut episcopus indutus, sed ut viator carens sermone ipsam ordinationem spectavit, et dum in ecclesia, quae dicitur Hiemalis, ordinatio ista agebatur, cives pro hac re praelia gerebant, et canonicam [(13) 1Kb] presbyteri Joannis Aculei spoliabant. Tunc quamplures super hac causa et ordinatione murmurabant, in quo murmure episcopi supranominati, videlicet Azo Aquensis, et Ardericus Laudensis videntur fuisse [(14) 2Kb] . Vigilante [(15) 1Kb] itaque hoc murmure Mamardus Taurinensis illico Romam adivit, [Col. 1486B] et stolam petiit, et rediens inde stolam et chartam continentem sacramentum, quod papa poscebat a Jordano [(16) 1Kb] , attulit, alioquin stolam dari Jordano papa prohibuit, sicut idem Mamardus notavit. At Jordanus per sex menses jejunus fuit, et stolam non habuit, sed infra hoc spatium, sex mensium Bernardo episcopo Papiensi, et Jordano Mediolanensi consentientibus [(17) 1Kb] . Papienses et Mediolanenses statuerunt, et juraverunt sibi foedera, quae nimium quibusdam videntur fuisse imperatoriae majestati, et apostolicae auctoritati contraria, et cum isti cives jurarent sibi servare se, et sua contra [Col. 1487A] quemlibet mortalem hominem natum, vel nasciturum [(18) 1Kb] .



CAPUT XXII. De festo Agios, quod fit ad Sanctam Mariam ad portam Vercellinam die, 9 Maii.

Putavi non praetereundum silentio, quod durante lite [(1) 1Kb] Grossulani, scilicet 1105 [(2) 1Kb] , VII Idus Maii [(3) 1Kb] inventae sunt reliquiae pretiosae in ecclesia Sanctae Mariae ad Portam [(4) 1Kb] , unde ordinarii cum universo clero statuerunt [(5) 1Kb] festum solemne illa die [(6) 1Kb] in ecclesia praedicta, in cujus rei testimonium talis exstat epistola.

»Ordinarii cardinales [(7) 2Kb] sanctae Mediolanensis Ecclesiae, necnon et primicerius cum universo sacerdotio, et clero Mediolanensi, omnisque populus, [Col. 1487B] et omnis ordo laicorum, omnibus sacerdotibus, et clericis, et laicis cujuscunque ordinis in dioecesi Mediolanensis Ecclesiae constitutis pacem, et salutem a Domino, et pleni gaudii participationem. Quoniam ratio exspostulat, et dignum est ut exsultante capite, caetera quoque membra exsultationi congaudeant, ideo immensae laetitiae, quam nobis immeritis et insperantibus divina clementia contulit, vos exsortes esse non volumus. Notum ergo universitati vestrae fieri volumus, quoniam inaestimabiles thesauros, et incomparabiles margaritas sole splendidiores, et omni aromate fragrantiores divino nutu, et munere nuper invenimus, videlicet partem de sudario Domini, et de sindone ejus, et de lapide ubi sederunt angeli nuntiantes [Col. 1487C] resurrectionem Domini nostri Jesu Christi, et de probato ligno salvificae crucis Salvatoris nostri, [Col. 1488A] et de veste sanctae Mariae, et de ossibus sanctorum Casti, et Polimii in ecclesia S. Mariae, quae dicitur ad Portam. Quapropter non solum in ea die, sed etiam ab ea die, et deinceps factus est ibi jugis, et celebris, et admirabilis concursus plebis utriusque sexus Deum glorificantium et magnificantium, quod hoc tempore tales nobis thesauros sua benignitate revelare dignatus est, quorum patrocinia non solum nostrae, sed et universae dioecesi ejus per Dei misericordiam, protectionem, et salutem futuram etiam [(*) 1Kb] speramus. Facta est etiam generalis processio [(8) 1Kb] ad honorem Dei, et Salvatoris nostri tam ingens, tam solemnis, tam admirabilis, qualem nunquam retro ante tempora vel vidimus, vel meminimus factam. Ad hanc igitur solemnitatem annue omnes [Col. 1488B] populi devote concurrite tam mentium securitate quam corporum obsequio nihil haesitantes deprimi magnificentissimam remunerationem. Quanta enim virtus sanctorum est, tanta salus occurrenti populo. Titulus autem, et nomen ejus eximiae festivitatis est Sancti Salvatoris. Terminus autem hujus celebrationis est VII Idus Maii. Rogamus etiam vos, et secundum statutum Ecclesiae nostrae singulis, et omnibus praecipimus ut in die hujus festivitatis ad honorem Dei, et Salvatoris nostri ab omni opere servili vacetis, et abstineatis tanquam in die Resurrectionis, et Nativitatis Domini nostri Jesu Christi, quo etiam die ad frequentationem hujus solemnitatis statutum est annuale et [(*) 1Kb] mercatum, et omnibus venientibus ad hanc solemnitatem [Col. 1488C] vel causa orationis, vel causa mercandi, et redeuntibus stabilita est ab omni civitate firma, [Col. 1489A] et inviolabilis trevia [(9) 1Kb] 8 dies ante festum, et 8 dies post festum. Quod si quis hujus treviae violator exstiterit, indignationem Dei non effugiet, et iram totius civitatis super se, et super sua bona gravissimam indubitanter incurret. Colonen [(*) 1Kb] , quod vulgo Turadia dicitur, sive Portenaticum [(10) 1Kb] in his praefatis diebus nulli omni modo tolletur. Ut autem magis sit authenticum, et nulla unquam oblivione deleatur, quod Deo inspirante ad honorem Dei et Salvatoris nostri decrevimus per singulas plebes singulas epistolas in audientia omnium habitantium in eis has litteras legere, et ponere studeant, et in Martyrologio hoc festum scribant; quatenus per singulos annos, et per singulas generationes istos dies nulla deleat oblivio, sed perpetuo, [Col. 1489B] et solemniter honoretur. Haec autem epistola in scripturis ecclesiae diligentur et semper servetur valida.«

Inventi autem sunt praedicti thesauri scilicet reliquae: pars de sudario Domini, et de sindone ejus, et de lapide isto, et de ligno sancto, et de sanctis, anno Domini 1105, VII. Idus Maii in civitate Mediolanensi in Porta Vercellina in ecclesia Sanctae Mariae, quae dicitur ad Portam. Fuerunt autem praedicti sancti confessores Castus et Polimius, diacones Sancti Ambrosii [(11) 1Kb] , quorum corpora jacent in ecclesia Sancti Victoris ad Coelum aureum [(12) 1Kb] , quae nunc dicitur ecclesia Sancti Satyri sita juxta ecclesiam Sancti Ambrosii requiescunt. In praedicto autem festo ab ecclesia Aestiva usque ad praedictam ecclesiam [Col. 1489C] Sanctae Mariae ad Portam ordinarii hebdomadarii cum aliis hebdomadariis Mediolanensis Ecclesiae processionaliter vadunt semper praecedentibus vicinis, et parochianis ipsius ecclesiae Sanctae Mariae cum viridibus frondibus, et ramis arborum, candelis accensis alligatis [(13) 1Kb] eisdem, et cantantibus Agios [(14) 1Kb] propter quod dicitur festum de Agios, quod est nomen Dei. Qui dicti ordinarii postea celebrant missam in ecclesia Sanctae Mariae ad Portam. Deo gratias. Amen, Amen.



CAPUT XXIII. Liprandus admonet Landulphum historicum ut a communicatione Jordani abstineat.
[Col. 1490A]

Nunc ad propositum redeo. Presbyter Liprandus in summa sua senectute positus mihi ait: Video te aliquantulum super me erubescere propter ea quae adversus Grossulanum dixi et feci, sed ut minus inde erubescas, vere dico tibi quod ego illam causam reservo soli Deo omnipotenti, et dum mihi superest spiritus, multum desidero hujus mundi vitam meam finire in manibus eorum, quorum protectione corpus meum, et anima mea, praestante divina gratia, protegatur a manibus eorum, qui protegendo Grossulanum, veritatem Dei occultare voluerunt et volunt. De Ecclesia autem ista Mediolanensi, in qua consulis [Col. 1490B] mihi manere et vitam finire dico quod illa est mihi cupienti Hierosolymam [(1) 1Kb] adire, ceu navis sine nauta et remige in portu putescens, quod si vixeris secundum aetatem tuam, eam talem esse experieris. Interim et ego consulo tibi, ut participationem mensae Jordani, ejusque beneficia, quae potes tenere propter electionem, et investituram diaconatus capellae ejus, quam ab eo suscepisti, me nesciente, quam citius vales, et tamen honeste dimittas, nec unquam per illum proficere speres. Vicedomino vero dum gratus et benevolus tibi fuerit, ei tuum obsequium impendere non prohibebis. Per haec quoque verba, quae hic meus magister mihi dixit, ipse Jordanus ejusque fabrica [(*) 1Kb] mihi suspectus, et in parte suspecta atque grata quemadmodum in vicedomino [Col. 1490C] fuit.



CAPUT XXIV. Presbyter Liprandus in Pontidii monasterio obiit.

Hujus mei magistri consilium sequens, cum vellem prorsus dimittere Jordani administrationem, delatus est ipse presbyter ad Pontidii monasterium [(1) 1Kb] , me nesciente, in quo monasterio coram monachis et fratribus in festo sancti Nicolai [(2) 1Kb] usque ad festum Epiphaniae Domini splendide [(3) 1Kb] vixit, atque in ejusdem festivitatis nocte quando spiritum emisit, magnus et suavis splendor domum [Col. 1491A] in qua jacebat, admirantibus circumstantibus illustravit, et illuminavit, et sic ille praedixerat fratribus: In hora illa, quando corpus ejus ferebatur ad sepulcrum solis splendor aerem illuminavit, et nubes cum nive cessavit. Ipso quoque presbytero existente in vita, cum Jordanus [(4) 1Kb] et caeteri Grossulanistae calumniabantur eum et suam legem, nobilis miles Placentinus de faucibus mortis ad laudem ejus ereptus est, quia cum miles ille esset, quasi in sumno sensit hunc presbyterum palpare guttur suum, et statim evomuit os piscis, quod suffocabat eum [(5) 1Kb] . Eodem etiam tempore, cum domus cujusdam sui affinis, et sibi attrahentis arderet, repente imber fuit, et paleam, et domum ipsius presbyteri integre servavit. Quod si currerem [Col. 1491B] per singula, quae Deus fecit ad laudem ejus, deficeret quidem spiritus meus; sed Deus, qui per omnia saecula vivit, et regnat nunc, et semper, animae ejus benedicat [(6) 1Kb] . Amen. Et mihi gratiam recte scribendi tribuat, quia sincere adhuc cupio scribere ea, quae in Ecclesia, et in regno per pontifices, et abbates, sacerdotes, et levitas, per consules et cives, et alios Ecclesiae, et regni ministros seminata et operata sunt, non tantum ad augmentum, sed etiam ad detrimentum religionis et directae consuetudinis.



CAPUT XXV. Jordanus stolam papalem accipiens clericos exturbat, historicum ab ecclesia Sancti Pauli removet.
[Col. 1492A]

Igitur presbytero Liprando posito in Pontidii monasterio fama de Grossulano redeunte a Hierosolymis aures Jordani, et ordinariorum ejus implevit. Et Mamardus Taurinensis episcopus iterum Mediolanum venit, atque stolam, quam in praecedenti anno [(1) 3Kb] sine sacramento Jordani dare noluit, neque dedit, nunc videlicet in festo Sancti Nicolai, quando presbyter Liprandus Pontidium intravit, super altare sancti Ambrosii posuit, et Jordanus osculatus eam de ipso altari assumpsit: quae positio, et assumptio absentibus ordinariis et primiceriis facta fuit [(2) 1Kb] . Deinde securius idem archiepiscopus, [Col. 1492B] quos voluit laesit, me quippe eo tempore injuste turbavit. Quod cum presbyter Andreas primicerius intellexisset, solemniter me suscepit in communi beneficio [(3) 1Kb] presbyterorum et clericorum Mediolanensium. Jordanus quoque cum Widoni Falcimario conditori [(*) 1Kb] meo pro me dedit pecuniam, nec tamen indulsi ei [(4) 1Kb] , quam in me fecit offensam. Sed aequo animo sustinui illam, quia cum enses et lanceae acuebantur, ut adveniente Grossulano ipse ad archiepiscopali sede ejiceretur, nimirum [(5) 1Kb] si me humilem acolythum neglexit, et presbyterum Ariprandum [Col. 1493A] Paliarium, virum sibi convenientem et in bello potentem assumpsit, et prout quibusdam placuit nondum esse absurdum [(6) 1Kb] quod Gullelmus Venerabilis abbas hoc in tempore subridens et condolens de iis casibus clericorum, pontificum, militum et civium deseruit Sancti Ambrosii monasterium, et rexit, et regit abbatiam monasterii Sancti Solutoris [(7) 1Kb] constructam in episcopatu Taurinensium. Quod si et ego non concupivi per illius Jordani manus ad subdiaconatus gradum promoveri, convicini mei cur per ejus auctoritatem praesumpserunt me exturbare ab ecclesia Sancti Pauli, quae est titulus ordinationis meae? et Andreas Sugaliola, qui si presbyter est, plebeianus est [(8) 1Kb] , quo jure potest ipsam meam Ecclesiam possidere? [Col. 1493B] Insuper manus ejus cur ossa parentum meorum de proprio nostro, non suo sepulcro projecit, et suum mortuum in ipsum posuit? Praeterea Sugaliola ille Andreas domos, campos, prata, vineas, silvas et alia multa« quae mei proprii juris sunt, quare usurpat, vendit et alienat? Haec quidem si ille, ejusque manus, ejusque auctores religiose et rationabiliter fecissent, defensionesque meas si juste caecassent [(9) 1Kb] , et decidissent, meos quidem oculos eruerem, et sepulturam intrarem. Sed, ne moriar, sicuti illi mei adversarii moriuntur, et mortui sunt valde multum desideravi, et desidero ut ii, qui adhuc vivere videntur, a sole justitiae illuminarentur, ut depulsa schismaticorum et superstitiosorum superbia, spernant suorum auctorum mendacia, atque diligant et [Col. 1493C] teneant quam optimi regis [(10) 1Kb] , ejusque pontificis [(11) 1Kb] patrocinia.



CAPUT XXVI. Inter Grossulanistas, et Jordanistas pugna committitur, ipsis praesulibus ad suos sermocinantibus
[Col. 1494A]

In Augusto [(1) 1Kb] , qui fuit octavus mensis ab illo, in quo presbyter Liprandus obiit. In isto enim mense et Grossulanus a Hierosolymis rediit, et prius post legem factam de eo ignitam intravit Mediolanum [(2) 1Kb] , ibique tunc ad locum ubi sanctus Victor carceratus fuit [(3) 1Kb] suos labores, suosque thesauros sacerdotibus et viris, quos sibi putabat fideles explicavit, et explicando induxit [(4) 1Kb] benignitatem, qua pavit et induit Jordanum, quem fecerat subdiaconum [(5) 1Kb] . Videbatur etiam instare adversus Jordanum eo quod dicebat, eum sibi jurasse et dejerasse [(6) 1Kb] , quod fortis et valida turba Jordani non sustinuit, sed [Col. 1494B] assumptis armis maximum insultum in Grossulanum fecit. Ipsius autem Grossulani caterva undique concurrens ferendo, et inferendo vulnerationes, orbitationes et multas occisiones in equis et in hominibus, fortiter, et prudenter ipsum Grossulanum per 15 dies in turribus de Porta Romana [(7) 1Kb] servavit. Interea Anselmus de Pusterla ad ecclesiam Sancti Joannis, quae dicitur ad Concham, audita strage venit, et in concionem, quae ibi tenebatur ex parte Grossulani locutus, plura consuluit ut perniciosa illa pestis cessaret, et certum locum certumque tempus statuerent, et per legitimam et generalem synodum cognoscerent cujus causa justa foret. Hoc autem consilium, quia Jordano ejusque fautoribus displicuit, pecunia utriusque pontificis ad milites et pedites [Col. 1494C] bellatores, ad clericos quoque et mulieres bella instigantes pervenit, et Jordanus aperto ore coram [Col. 1495A] sua gente de Grossulano, ceu de Simone Mago cantavit, et Grossulanus apud suam plebem idolo, et vitulo conflatili, atque homini perfido, et perjuro Jordanum comparavit. Ac sic stragem quamplurimam uterque pontifex commiscuit, in qua Rogerius de Sorexima miles capitaneus, et Ariprandus de Lampugiano [(*) 1Kb] vexillifer de Vavassoribus, et Ariprandus de Meda civis prudentissimus cum quampluribus ejusdem nobilitatis hominibus occisi sunt.



CAPUT XXVII. Data pecunia Grossulano, et anselmo de Pusterla Grossulanus Placentiam adiit.

Sed cum Grossulani mantica [(1) 1Kb] foret exhausta, et Jordani adhuc onerata, conventio facta est per pecuniam Grossulano promissam, [Col. 1495B] quam ipse Grossulanus, prout dicitur, cum suis et Jordanistis participavit, et facta participatione, Grossulanus Mediolanum exivit, atque Placentiam adivit, ibique in monasterio Sancti Marci, quod est de congregatione Vallis Umbrosae hospitatus invenit Ardericum Laudensem, quem fecerat sibi vicarium in victu, et in vestitu ejusdem congregationis monachum. Alter vero Ardericus de Carimate, qui licentiam jurandi ab isto, cum esset vicarius, suscepit, et occasione illius juramenti sententiam in Grossulanum dedit, et Jordanum in archiepiscopum elegit, Grossulani adventum non exspectavit, sed circuiens transmarina loca inventus et jugulatus est a Turcis. Sciendum quoque est quod Grossulano, et Jordano existente auctore [Col. 1495C] [(2) 1Kb] Mediolanensium per gratiam domini Paschalis papae II, clerus et populus Mediolan. natura nobilis, et religiosus in utraque parte, non sine causa dicitur levis, et vanus, et ad cujuslibet novitatis praesumptionem promptus. Cujus enim religionis, nobilitatis fuit ille spiritus qui monuit Jordanum, clerumque suum et populum ut exprobaret et excommunicaret [(3) 1Kb] Anselmum de Pusterla diaconem ordinarium, quia dedit consilium ut Grossulani et Jordani causa discerneretur per legitimam et generalem [Col. 1496A] synodum. Iterum qua ratione divulgavit eumdem dici erroneum [(4) 7Kb] , quia cum clero et populo Grossulani scrutinium [(5) 1Kb] egit et baptismum? Et contra Jordanum apostolica auctoritate donatum [(6) 1Kb] archiepiscopum quis potuit dicere esse simulacrum, et hominem perfidum atque perjurium? nimirum [(7) 1Kb] si quaero, quia dum Grossulanus in praedicto Sancti Marci monasterio esset, et Anselmus Mediolani instaret, et obligationem conveniendi ad generalem synodum quaereret, et Jordanus hoc fieri prohibet [(*) 1Kb] , dicitur et creditur quod pecunia jurata et data [(8) 1Kb] fuit Grossulano atque Anselmo, ne persona Jordani calumniaretur ab illis in aliqua synodo.



CAPUT XXVIII. De moribus, et imbratis [(1) 1Kb] presbyteri Nazarii Muriculae.
[Col. 1496B]

Igitur hac cautione [(2) 1Kb] facta per presbyterum Nazarium muriculam, et Lafrancum Ferrarium, prout dicitur, contigit quod presbyter Andreas bonae memoriae primicerius obiit [(3) 1Kb] , cui successit dictus presbyter Nazarius, de quo Nazario superest adhuc mihi quaedam scribere veluti de homine, qui quasi coaetaneus, et condiscipulus exstitit mecum in una vicinitate, et sub disciplina hujus presbyterii Andreae, qui dictus fuit Dalvultum secundum suam cognationem. Iste itaque Nazarius cum esset infra ordines clericus, et juvenis ingenio acutissimus, non sine causa mihi infantulo adjecit nomen, scilicet Clocam [(4) 1Kb] Sancti Pauli. Insuper ipse dum singulariter habitaret solarium [(5) 1Kb] suum, [Col. 1496C] me, et rusticum Gemmarum, sive Caccum atque Nazarium Flotam super ipsum solarium induxit, atque de nuptiis fratris sui suave et dulce obsonium nobis praebuit, ubi per praecedentia et sequentia, quae de libro cordis ejus legi, illius animum praevidi non magis appetere sanctae Mediolanensis Ecclesiae decorem, quam ejusdem Ecclesiae utilem, et honestam nobilitatem. In isto namque tempore nostrae coaevitatis, et discipulatus Urbanus papa synodum Placentiae celebravit [(6) 1Kb] , atque de Franzia [Col. 1497A] Mediolanum redivit [(7) 3Kb] , in qua civitate cum ipse papa staret in pulpito Sanctae Teglae [(8) 1Kb] immensae multitudini hominum utriusque sexus praedicavit, et praedicando de magna sua sapientia protulit: quod minimus clericulus de Ecclesia Dei est major quolibet rege mortali. Addidit etiam: quod clerici et sacerdotes per pecuniam in Ecclesias non sunt introducendi, sed per electionem hominum, qui sunt Ecclesiarum vicini, de quibus apostolicis dictis clerus [(9) 1Kb] iste Nazarius ingenio acutissimus, et Muricula cognominatus, pennas assumpsit, atque de solario suo ad ecclesiam Sancti Babilae, Sanctique Romani, quae antiquitus dicitur Concilia Sanctorum [(10) 1Kb] , sine [(*) 1Kb] regali et sacerdotali auctoritate volavit, et habito favore vulgi illius vicinitatis ibi [Col. 1497B] habitavit, et novum habitaculum aedificavit, expulsis inde sacerdotibus, et clericis consuetis deservire ipsis Ecclesiis. Ad hujusmodi exemplum [(**) 1Kb] Albinus [Col. 1498A] homo de Magenta, et Joannes Aculeus de Vicomercato, et Mayfredus de Limidi homines litterati [(11) 1Kb] , et intonsi, ac plures urbani, et plebeiani non habentes sufficientiam, sequentes partium vulgi clamores et laudes, intraverunt ecclesias, beneficia quarum susceperunt, et inordinati possederunt, donec Arnulphus de Porta Orientali [(12) 1Kb] tunc temporis senex Mediolanensis archiepiscopus in Clavatensi monasterio fuit sepultus [(13) 1Kb] . De caetero praedictus Nazarius cum suae connexionis turba fere quodcunque voluit fecit in ecclesia Mediolanensi, et in Saona civitate. In Mediolanensi namque sublimavit Anselmum de Buis hominem simplicem in archiepiscopum, qui sublimatus Albinum, Joannem Aculeum, et caeteros de turba connexionis Nazarii sua auctoritate [Col. 1498B] in ecclesiis confirmavit, ipsumque Nazarium et Grossulanum ad omnes ecclesiasticos ordines promovit, et sacerdotes fecit. Nazarius vero ipse [Col. 1499A] presbyter factus una cum presbytero Joanne Aculeo sicut supra legitur, in Saona elegit Grossulanum in episcopum, et Anselmi sui ordinatoris vicarium et successorem. Praeterea legem, quam presbyter Liprandus fecit adversus Grossulanum iste presbyter Nazarius contempsit, domum quoque hujus presbyteri Liprandi exspoliari cognovit. Propterquam exspoliationem Petrus Pazananus homo de doctrina hujus presbyteri Nazarii occisus fuit. Grossulanum vero restitui in Romana synodo idem presbyter Nazarius cum gaudio vidit, et ipsum restitutum suscepit, eique sicut catholico suo archiepiscopo per undecim annos [(14) 1Kb] obedire cognitus fuit. Tandem ipsum Grossulanum apud Hierosolymam peregrinantem deposuit, et Jordanum de suae connexionis [Col. 1499B] turba in archiepiscopum elegit. Unde contigit, quod ipse presbyter Nazarius exprobratus a suis vicinis suam Ecclesiam dimisit, et per auctoritatem pravorum hominum, et Jordani, quos juste tunc causabam et causo, res et ecclesiam meam usurpavit, et usurpando invenit cilicium, quod magister et avunculus meus illaesum per ignem transportavit, a trabe [(15) 1Kb] ecclesiae Sancti Pauli deponeretur, et ignominiose consumeretur.



CAPUT XXIX. Paschalis papa Jordanum confirmat, Grossulanum deponit, qui post annum in Roma moritur.

Taceo multa quae ipse presbyter Nazarius egit ad mei damnum, meamque injuriam et ignominiam. Dicoque quod post acceptam dignitatem [(1) 1Kb] primiceriatus [Col. 1499C] a Jordano, hujus primicerii prudentia tantum [Col. 1500A] valuit, quod furor armorum in Grossulanistas et Jordanistas cessavit [(2) 1Kb] . Ad ecclesiam Sanctae Teglae, in qua fuit conversatio et finis praecedentis Andreae primicerii, ivit, et in ea habitavit, eamque dimisit [(3) 1Kb] . Verumtamen tunc cum meam dimisit, alterum, id est Andream Sugaliolam ipse una cum Jordano eidem meae ecclesiae intrusit. Ego itaque moerens de hac intrusione, et omnis ecclesiastici beneficii et officii in me facta exspoliatione ivi ad synodum quam papa Paschalis pro causa Grossulani et Jordani Romae celebravit [(4) 1Kb] . In qua supradictus Anselmus de Pusterla secundum suam dignitatem [(5) 1Kb] honestum locum habuit, et sedit. Sed neque pro Grossulano, neque adversus Jordanum, verbum bonum aut malum in synodo protulit. Jordanus vero [Col. 1500B] a principio synodi usque in finem sedens, et silens, a dextera apostolici nullo mediante in ipsa synodo fuit [(6) 1Kb] . At Grossulanus ibi stando et sedendo inter archiepiscopos et episcopos, ceu vir prudens intendebat ad destruendam Jordani impositionem [(7) 1Kb] et conversionem [(8) 1Kb] eorum qui ipsam fecerant impositionem, et intendendo ad ista egregie loquebatur de positione et restitutione sua, qua positus et restitutus fuit in Mediolanensi ecclesia, cui viro homo qui in ista synodo sive in Lateranensi palatio contradixerit, certum locum non habuit [(9) 1Kb] . Sed Dominus papa Paschalis quasi affectans reddere illum placabilem Deo, et sibi, ejus scientiam ejus que facundiam [(10) 2Kb] commendabat, atque labores, quos ipse papa per se, suosque legatos Romae, et per Longobardorum provinciam pro ipso [Col. 1500C] Grossulano sustinuerat [(11) 1Kb] coram synodo referebat, [Col. 1501A] et ad leniendam duritiam et asperitatem eorum, qui nec positionem, nec restitutionem Grossulani susceperant vel suscipiebant, non solum de presbytero Liprando, ejusque lege mentionem faciebat, sed ruinam gambutae [(12) 1Kb] introducebat, quae ruina tunc apparuit, quando ipse Grossulanus juravit, et ad recipiendam restitutionem ascendit. Insuper inferebat quod Grossulani translatio de episcopatu Saonensi ad archiepiscopatum Mediolanensem utilitatem non contulerat, quos casus Grossulanus clypeo ecclesiasticae consuetudinis, et legis [(13) 1Kb] a se quodammodo repellebat. Verumtamen D. papa, nec synodus, neque in prima, neque in secunda, neque in tertia, sive in quarta die synodi Grossulano per singulos dies pro se, suaque causa in palatio, et [Col. 1501B] synodo agenti non satisfecit. Sed ipse Grossulanus in quinta die [(14) 1Kb] , qui fuit ultimus illius synodi, apostolico instanti suis cum praedictis objectionibus flendo inquit: Domine, Domine veniam ad vos, quamvis ii, quibus dedisti potestatem judicandi causam meam, me non diligant. Tunc Portuensis Petrus episcopus se et caeteros habentes hanc potestatem de malevolentia habita in Grossulanum honeste et sufficienter excusavit, et cum excusasset, in communi [Col. 1502A] concordia illius excusantis, et caeterorum habentium potestatem istam, prolata fuit sententia, quae prohibuit Grossulanum Mediolanensem Ecclesiam inquietare, et ad episcopatum [(15) 1Kb] dixit ei redire. Ipse autem non ad Saonam ivit, sed in ipsa urbe apud monasterium, quod dicitur Sanctus Sabaoth [(16) 2Kb] per annum unum, et menses quatuor ut episcopus vixit, atque ibi sepultus est VIII Id. Aug. [(17) 2Kb] .



CAPUT XXX. Jordanus papae gratias agens episcopum Brixiensem consecrat, promittens historico justitiam facere.

Jordanus vero audita, et publicata illa sententia de redeundo Grossulano ad episcopatum coram ipsa synodo Theatrum [(1) 1Kb] ascendit, et ibi ad pedes apostolici [Col. 1502B] stratus, grates sibi reddidit, et elevatus ab ipso apostolico gratiam, et virgam pontificalem in ipso Theatro suscepit. Altera vero die ipse Jordanus archiepiscopus monitus a Landulpho Astensi episcopo, et quibusdam aliis episcopis in quadam ecclesia Lateranensi vivo, et deposito quondam episcopo Armano Brixiensi [(2) 1Kb] , ordinavit Brixiensem electum in episcopum nomine Villanum [(3) 1Kb] . In qua ordinatione secundum ordinis mei officium legi lectionem [Col. 1503A] de libro Exodi, atque mitram de capite illius Villani casu ruentem in ipsius capite firmavi. Quia archiepiscopus iste Jordanus in diebus, quibus Grossulanus causam suam notificabat, et ego in voce humilitatis, et mansuetudinis geminata dominatione [(4) 1Kb] quaesivi audientiam in synodo, promisit mihi satisfacere Mediolani de omnibus, quae volebam adversus ipsum Jordanum conqueri in ipsa Romana synodo. Cujus promissioni tunc malui credere, quam synodaliter decertare, quia si ea decertatio directe tractaretur, aut Grossulanum et superimpositum [(5) 1Kb] damnaret, aut divinam et humanam legem cum ipso papa, salva reverentia sedis copiose [(6) 1Kb] judicio hoc dico [(*) 3Kb] sepeliret. Verumtamen pontifex ipse Jordanus, quam Romae suscepit post victoriam et ordinationem [Col. 1503B] istam, nullam mihi fieri justitiam dilexit, nec fecit; sed moestitiam in me augmentavit.



CAPUT XXXI. Jordanus Henricum imperatorem excommunicat Mediolani, et concilium provinciale celebrat, a quo historicum conquerentem expulit.
[Col. 1504A]

Henricum imperatorem, in quo quodammodo sperabam, ipse Jordanus, si fas est dicere, una cum clero et populo suo, Joanne Cremense cardinali Romano [(1) 1Kb] praecipiente [(2) 1Kb] in pulpito Sanctae Teglae [(3) 1Kb] Mediol. excommunicavit [(4) 1Kb] . Magis vero terrae motus, qui vigilante [(5) 1Kb] ista excommunicatione regnum Longobardorum penitus commovit et quassavit [(6) 2Kb] , me nimirum vigilare fecit. In eo quippe tempore, gentes, quae viderant magnas ruinas per civitates, et quaelibet loca praesertim per Ecclesias, proferebant guttas sanguinis ad modum pluviae de coelo descendisse, monstruosos partus, et alia multa prodigia in aere, in aquis, in montibus, planitiis, silvisque vidisse, [Col. 1504B] et subterranea tonitrua audisse [(7) 1Kb] , et in hac divina visitatione, et hi qui videbantur esse sacerdotes, ignorabant quo fugerent. Longobardorum autem civitates, et earum pontifices audita legatione Jordani archiepiscopi, et consulum ejusdem urbis in statuta die convenerunt [(8) 3Kb] Mediolanum [Col. 1505A] in Prato Sancto [(9) 1Kb] , quod dicitur Brolium, ubi archiepiscopus et coss. duo theatra constituerunt. In uno archiepiscopus cum episcopis, et abbatibus, et ecclesiarum praelatis stetit, et sedit; in altero coss. cum juris, legum et morum peritis, atque in circuitu eorum affuit innumera multitudo clericorum et laicorum, mulierum quoque, et virginum exspectantium sepelitionem vitiorum, et suscitationem virtutum. Veruntamen presbyter Olricus de Sancto Martino, qui pro domino suo Grossulano adhuc in Roma vivente crucem ferebat, nec ego qui pro me, meoque magistro, scilicet presbytero Liprando jam Pontidii sepulto justitiam quaerebam, et crucem portabam, in eloquio illo sive, tempore audientiam habuimus, Jordano prohibente, [Col. 1505B] atque in me furente. In isto namque tempore terrae motus Jordanus, ejusque vice dominus Olricus una cum quadam turba pravorum [(*) 1Kb] hominum descendit ad Arenchium [(10) 1Kb] , ubi plures homines me absente invenit, atque ego, cum essem penitus hujus concionis, sive Arenchii ignarus, Rolandus ablaticus Lanfredi coram Jordano, totaque illa gente mentitus ait: Me fore perjurum Jordani, quem Jordanus mendacii hujus certissimus non correxit, sed conticuit. Vicedominus vero tenere me excusavit, [Col. 1506A] licet illum Rolandum esse mentitum approbatissime novit. At ego longe magis sollicitus, altera die veni in locum, qui dicitur Brolium archiepiscopi [(11) 1Kb] , ibique cum tenerem crucem [(12) 1Kb] , et pignus [(13) 1Kb] , in manibus meis, et pro justitia mihi conservanda quaererem audientiam ab ipso Jordano, et cuncto populo, ibi timore ruinae materiarum congregato [(14) 1Kb] , ut missam et praedicationem audiret, idem Jordanus in me abusive clamavit: Landulphe, homo diaboli, tace. Sed et cum vidissem populum et gentem fere totam intendere ad vocem meam, prosiluit de cathedra cum furore dicens: Si illum audieritis, me non audietis. Tunc furentis turba populi oblita sui jurati juris [(15) 1Kb] , vociferavit mihi: Tolle te hinc, tolle. Ab eis itaque recessi. Sed hi, qui ibi, et alibi [Col. 1506B] pacem, et remissionem peccatorum [(16) 1Kb] tam in isto pontifice quam a suffraganeis ejus, et consulibus ejus susceperunt, non diu misericordes aut pacifici habiti sunt.



CAPUT XXXII Mortuo Paschali imperator Burdinum in antipapam eligi fecit, quem Gregorium nominavit.

Paschalis papa, ad quem religio et remissio peccatorum tunc spectabat, post hoc colloquium et tempus terrae motus non ultra decem menses, et [Col. 1507A] dimidium vixit [(1) 1Kb] . In tempore cujus mortis imperator, audita legatione Romanorum [(2) 1Kb] , a Taurinensium partibus [(3) 2Kb] , Romam adire festinavit [(4) 1Kb] . Ex qua urbe simul cum Romanis quarto Nonas Martii misit Gagetas [(5) 1Kb] legatos, legando Joanni Gagetano electo in papam, cardinalibus quoque et episcopis, qui cum ipso erant Gageiis, uti Romam redirent, et in ecclesia B. Petri hoc quod faciendum erat de papa substituendo una cum ipsis juste et catholice facerent [(6) 1Kb] . Sed septimo Idus ejusdem Martii in ecclesia B. Petri praesente imperatore Henrico, et populo Romano, cleroque astante, in aliquo illud responsum quod legati imperatoris Romanorum vel cum eligentibus a praenominato electo audierunt, et susceperunt quodammodo relatum est, videlicet, [Col. 1507B] quod in proximo Septembri ipse cum cardinalibus et episcopis provinciarum, Mediolani vel Cremonae esset [(7) 1Kb] , et tunc Romani, et imperator quid agendum sit de se in papam electo, vel alium substituendo per doctrinam cardinalium et episcoporum sufficienter cognoscerent. Romani vero non intelligentes [Col. 1508A] hanc responsionem fore sufficientem et legibus, et canonibus, atque suis petitionibus convenientem, commoti clamaverunt: Nunquid honorem Romae volunt illi transferre Cremonae? Absit! Sed, ut ubique valeamus astutias eorum opprimere, qui a nobis exierunt, et Cajetas fugerunt, secundum auctoritatem legum et canonum eligamus nobis papam prudentem, et bonum juxta ista, vel consimilem formam verborum Romanorum. Magister Guarnerius de Bononia [(8) 1Kb] , et plures legisperiti populum Romanum ad eligendum papam convenit [(9) 1Kb] , et quidam expeditus lector in pulpito S. Petri per prolixam lectionem decreta pontificum de substituendo papa explicavit. Quibus perlectis et explicatis, totus populus elegit in papam [(10) 1Kb] quemdam [Col. 1508B] episcopum Hispaniae [(11) 1Kb] , qui ibi aderat cum imperatore. Quem electum imperator duxit in pulpitum, ubi ipse electus interrogantibus de suo nomine dixit: Meum nomen est Burdinus [(12) 1Kb] ; sed quando papa Urbanus ordinavit me episcopum nominavit me Mauritium [(13) 1Kb] . Tunc quidam de indutis [Col. 1509A] habitu ecclesiastico de pulpito ad populum tertio clamavit: Vultis dominum Mauritium in papam? Qui tertio respondentes et clamantes, dixerunt: Volumus. Tunc ipse cum caeteris astantibus clericis aperto libro super hunc electum, et manto coopertum sublimi voce clamavit, dicens: Et nos laudamus, et confirmamus dominum Gregorium. Facta igitur electione ista ad hunc modum, imperator hunc papam suum Gregorium [(14) 1Kb] permovit; et per castrum Sancti Angeli in palatium Laterani perduxit. In quo iste pontifex, si fas est dicere, cathedram sedit, et prandium sumpsit, et pernoctavit. Altera vero die nullo mediante idem papa eumdem imperatorem ad ipsum palatium suscepit, et cum ipso ad ecclesiam Sancti Petri rediit, ante cujus, [Col. 1509B] et super cujus altare de clero coram imperatore, et pluribus Romanis in eadem die ad ordines promovit, et missam cantavit, ibique per quot dies et menses habitavit [(15) 1Kb] , et fidelitatem suscepit, atque splendide de lege Dei, et ecclesiasticis consuetudinibus praedicavit absque ullo rancore, pacem regno, et sibi, et suum papam Gaietano Joanni papa electo [Col. 1510A] exclamavit [(16) 1Kb] , donec imperator iterum ad Germaniam rediens, [(17) 1Kb] ipsum Gregorium suum papam in Sutrina civitate, quasi securum fecit [(18) 1Kb] .



CAPUT XXXIII. Gelasius papa Gaietae consecratus Januam, et Pisas fugit, tandem in Franciam, ubi moritur.

In temporibus autem istis, in quibus, hic Gregorius de clero quemdam ante altare sancti Petri ad ordines promovit, Gaietanus in papa electus, et presbyter, et propterea [(1) 1Kb] apud Gaietam solemniter est consecratus, [(2) 1Kb] et Gelasius papa secundus est vocatus, qui etiam per plures dies et menses [(3) 1Kb] cathedram apostolicam in Laterano sedit, ipsumque palatium cum cardinalibus et episcopis habitavit. Deinde ipse cum navigio Pisas, Januam, pluresque [Col. 1510B] civitates, et loca super mare posita quaesivit [(4) 1Kb] . Eadem navi ejus affixa S. Aegidio [(5) 1Kb] regnum Franciae intravit, et cum benigne foret receptus a principibus illius regni [(6) 1Kb] , de mundo migravit Duniaci [(7) 1Kb] . Cui Viennensis ille episcopus successit [(8) 1Kb] de regia stirpe genitus [(9) 1Kb] , et synodum, quam ipse papa Gelasius convocaverat, iste archiepiscopus remis [Col. 1511A] celebravit [(10) 1Kb] . Sed prius cum imperatore colloquium [(11) 1Kb] habere disposuit. De concilio autem isto, sive colloquio plura scribere, digitum meae sexagenariae aetatis [(12) 1Kb] non constringo.



CAPUT XXXIV. Bellum inter Mediolanenses, et Cumanos oritur, in quo civitas Cumana destruitur.

Sed ad praenotandam inquietudinem Langobardorum, meamque molestiam redeo. Quoniam quidem ubi imperator a Roma exivit [(1) 1Kb] , et se a praedicto papa Gregorio sive Burdino prolongavit, mox manus Guidonis Cumani episcopi, ejusque militum, et civium violenter apprehendit Landulphum Carcanensem Mediolanensis Ecclesiae clericum ordinarium, [Col. 1511B] et ministrum [(2) 1Kb] , atque in ipsa apprehensione interfecit Ottonem ipsius Landulphi nepotem [(3) 1Kb] , et urbis Mediolani egregium capitaneum. Hinc Jordanus pontifex Mediolanen, concionem militum, et civium clamantium in Cumanos [(4) 1Kb] intravit. Ibique connumerando et lamentando quamplura mala, quae Cumani fecerant in rebus, et hominibus archiepiscopatus Mediolanen. ipsam turbam concionis ad faciendam vindictam inflammavit. Eodem quoque tempore idem pontifex Jordanus obseratis januis ecclesiarium suo populo negavit introitum [(5) 1Kb] , nisi materiali gladio vindicaret malitiam Cumanorum. [Col. 1512A] Demum ad sonitum vocis, et jussu hujus pontificis Mediolanensis populus coepit facere guerram Cumanis, [(6) 1Kb] atque in primo exercitu, quo Mediolanenses castra metati sunt in Caneto [(7) 1Kb] , civitatem ipsam Cumanam occupaverunt, ipsumque Landulphum, qui investituram Cumani episcopatus a rege [(8) 1Kb] , et ordinationem a patriarcha Aquileiensi [(9) 1Kb] suo metropolitano susceperat, de captione liberaverunt. Sed Cumani illico restituti Mediolanenses expulerunt, et quos invenerunt jacentes in fuga, sive in spoliis oneratos, in morte, et in ore gladii dimiserunt [(10) 1Kb] . Guilicionem vero Bucardum, et Lanterium Sicheri, quemdam quoque meum nepotem, et plures de egregiis militibus, et civibus Mediolani resistentibus ipsis fugantibus occiderunt. [Col. 1512B] Marchiones vero et comites Longobardiae in hac tempestate [(11) 1Kb] convenerunt Mediolani, ut ibi coram episcopis suffraganeis et comprovincialibus explicarent imperatoris innocentiam, et ipsum imperatorem perducerent in archiepiscopi et episcoporum benevolentiam. Episcopi itaque consedentes in palatio Mediolanensi, una cum archiepiscopo attente audierunt marchiones et comites fideliter loquentes de domino suo, propter quorum verba quamplures arbitrati sunt imperatorem esse alienum ab excommunicationis culpa [(12) 1Kb] . Sed dum archiepicopus et episcopi contentiose adversus marchiones et comites, [Col. 1513A] duces et reges [(13) 1Kb] disputarent, milites et cives Mediolani in atrio ecclesiae jurabant facere guerram Cumanis, donec vicum et coloniolam [(14) 1Kb] destruerent, civitatem quoque ipsam dissiparent. Huic autem juramento manus Vidonis [(15) 1Kb] episcopi Cumanorum resistit [(16) 1Kb] . Sed Arduinus ejusdem episcopatus advocator [(17) 1Kb] consensit, et ut ipsum juramentum compelleretur, multum studuit. Verumtamen utrorumque, scilicet Vidonis et hujus advocati studium, recte, sive non recte, dicitur fuisse iniquitatis seminarium. In quo enim semine quis vivens vidit tot pessima opera? In hoc semine castra multa, et jucundissima, et oppida fortissima cum habitantibus, et villis suis utrobique, etsi non aeque combusta sunt, et destructa. Naves quoque multae, et bellicosae [Col. 1513B] cum viris, et innumerabili multitudine hominum in lacubus submersae jacent. Ipsa tandem civitas suis evacuata cultoribus, lacrymabilibus oculis suam ruinam quotidie videt [(18) 1Kb] , vel plures quoque de clero et populo totius orbis propter diversa studia [(19) 1Kb] Romani pontificis, et ejusdem urbis, et ecclesiae Patritii, et advocati, sive pie, sive non pie, dicuntur certare ad animarum perditionem, et maximam corporum confusionem. Ego autem memor horum malorum diversas suffero perturbationes, non quia schisma sedeat in animo meo, sed quia schismaticis usurpantibus res meas non consentio. De ipsis apud pontifices, sacerdotes, milites, cives, consules, et reges justitiam quaesivi, et quaero.



CAPUT XXXV. Historicus ante Calixtum papam Terdonae et Placentiae de Jordano frustra conqueritur.
[Col. 1513C]

Guerra Cumanorum et Mediolanensium durante, [Col. 1514A] atque eorum pontificum, et consulum, vidi dominum papam Calixtum, et Jordanum archiepiscopum cum pluribus ecclesiasticis, et saecularibus viris illustribus consedere in Terdonensi palatio [(1) 1Kb] , in quorum praesentia querelae meae causam protuli, scilicet de D. Jordano, et querendo introduxi injurias, et homicidium [(2) 1Kb] , quod manus ejus fecit in me, praeter litteras quas D. papa Gelasius misi illi pro me, quarum exmpleum hoc est:

»G. episcopus, servus servorum Dei, ven. fratri JORDANO Mediolanensi archiepiscopo salutem et apostolicam benedictionem.

»Frater iste Landulphus ab ecclesia sua se queritur exturbatum. Quod autem ab eo queritur [(3) 1Kb] ut titulationis suae certificationem exhibeat [(*) 1Kb] secundum [Col. 1514B] B. Gregorium ridiculum demonstratur. Quod enim ait, juxta ejusdem beati Gregorii dicta et legum statuta probare debet, alioquin non est huic calumnia hujusmodi occasionibus impingenda: sed nisi alia causa impediat, suae restituatur ecclesiae. Datum Gajetae Idibus Martii [(4) 1Kb] .«

Ipse vero Jordanus cum non haberet unde se suamque turbam excusaret, et ibi coram papa taceret, interrogatus ab Abraham presbytero, et magistro suo capellano ait: Quid debeo ei respondere? Ille non tenet me pro episcopo. Tunc dominus Lambertus Ostiensis episcopus [(5) 1Kb] , et domini Calixti prolocutor [(6) 1Kb] quasi papa [(7) 1Kb] sua manu apprehendit me stantem, et proferentem: Domine, ad haec debeo [Col. 1514C] respondere, et ait mihi publice: Frater, deposuisti querelam tuam, et tempus Januarii non est aptum calcandi uvas in torculari [(8) 1Kb] : dominus quippe archiepiscopus occurrit nobis propter eos, qui insidiantur [Col. 1515A] gratiam Imperatoris [(9) 1Kb] ; volumus ideo nunc audire de ejus consolatione, et non perturbatione, atque cum ipso invenire, qualiter valeamus cum isto domino nostro propere, et prospere Romam adire, ejusque sedem obtinere. Interim archiepiscopus cum istis, et aliis suis fratribus poterit habere consilium, et facere tibi bonum. Jordanus itaque ejusque coetus locutus de sua opulentia in illa vespertina hora, et die altera palatium descendit, et in tertia, quae dies fuit Dominica de ramis Palmarum [(10) 1Kb] in ecclesia Sancti Martiani cum suis suffraganeis Petrum Terdonensem electum, licet modo abjectum [(11) 1Kb] in episcopum ordinavit. In eadem quoque civitate et festivitate de ramis Palmarum Guazo clericus de Orco [(*) 1Kb] , et Mediolanensis Ecclesiae lector accepit chartam a pontificibus, [Col. 1515B] et cardinalibus subscriptam confirmantem ipsius Guazonis conjugium esse legitimum, quod Jordanus archiepiscopus cum suis consulibus in tempore terraemotus de suo theatro [(12) 1Kb] divulgaverat esse adulterium. In die autem altera, quae fuit secunda feria, dominus ipse electus papa Terdonam exivit, cum quo Olricus vicedominus Mediolanensis, Jordano archiepiscopo redeunte Mediolanum, usque Placentiam ivit, qui vicedominus cum intenderet excusare suum archiepiscopum, mihi reiteranti querelam in Placentino palatio de sensu suo ait: Ferocem animum geris. Cui quidam meus frater, Liprandus nomine, respondit: Si secundum [Col. 1516A] ferocitatem vellet agere, in una die posset quinque millia hominum excitare, qui pugnarent bellicis armis pro se. Huic verbo vicedominus consensit. Et dominus papa surrexit, et cameram intravit, et caeteri, qui ibi aderant, potentes, tam episcopi quam cardinales, de suis coeperunt loqui confluentiis [(13) 1Kb] . At ego, illis dimissis, perveni ad cameram, de qua dominus papa dignatus exire ad me dixit: Frater, pecunia est res de qua homo potest facere multum bonum: tu pecuniam non habes, nec tempus supersedendi causae tuae [(14) 1Kb] nunc est: sed Deus potens est dare, et transacto isto Paschali festo [(15) 1Kb] per vicedominum mandabo archiepiscopo, ut non sit tibi molestus, sed benignus. Sed post hoc Paschale festum Romani propere et solemniter susceperunt ipsum papam Calixtum [(16) 1Kb] , [Col. 1516B] et ipse cum Romanis Sutrium comprehendit Burdinum papam [(17) 1Kb] , deinde et in loco, qui dicitur Cana [(18) 1Kb] , posuit comprehensum.



CAPUT XXXVI. Mortuo Jordano Olricus eligitur in archiepiscopum, qui ad dexteram Calixti papae sedit contranitente Ravennate.

Deus omnipotens neque per litteras domini Gelasii, neque per legatum [(1) 1Kb] Calixti Jordanum mihi suavem, sive benignum fecit, sed de mundo illum tulit [(2) 1Kb] , et gratia presbyteri Nazarii primicerii, et caeterorum, quos suspectos habebam, et habeo, Olricus vicedominus Jordano successit [(3) 1Kb] , qui fere [Col. 1517A] simili modo me gravavit, ut Jordanus, fere quia hic in communi officio, et beneficio cum ordinariis, et decumanis presbyteris non prohibuit. Verumtamen illo Olrico archiepiscopo sedente in Roma tunc cum papa Calixtus synodum Romae celebravit [(4) 1Kb] , ego ab ecclesia mea exturbatus, et propriis meis rebus et allodiis exspoliatus, coram D. papa Calixto, ejusque curia consedente in Lateranensi palatio causam meam notavi, et ut eam explicarem in synodo, synodum intravi. In qua synodo gratia antiquae honestatis Mediolanensis Ecclesiae [(5) 1Kb] , et condiscipulatus ejusdem Olrici valde condolui de perturbatione, quam Ravennas archiepiscopus faciebat sibi. Poscebat enim Ravennas locum sedendi in synodo ad dexteram apostolici nullo mediante, [Col. 1517B] quem locum Grossulanus possedit quando restitutus fuit [(6) 1Kb] . Jordanus quoque, qui Grossulano successit, eumdem locum habuit. Tunc quando idem Grossulanus eumdem Jordanum deponere studuit [(7) 1Kb] . Hac itaque ratione, et multis aliis, quae tunc in memoria non habebantur [(8) 1Kb] , dominus Olricus Mediolanensis archiepiscopus locum illum obtinere non dubitavit. Sed tamen ipse Mediolanensis [Col. 1518A] Olricus in feria secunda, qua incoepta et celebrata fuit synodus [(9) 1Kb] , loco vacante, neque in palatio, neque in synodo apparuit. Synodus vero tunc in tertia feria non fuit: et idem Mediolanensis palatium non intravit; sed in quarta feria, dum synodus celebrata fuit, Olricus idem Mediolanensis archiepiscopus ad dexteram apostolici Calixti nullo mediante sedit.



CAPUT XXXVII. Historicus sentit imperatorem, ad quem pergebat, defunctum. Olricus moritur. Anselmus eligitur in archiepiscopum.

Ego exspectans alteram diem convenientem meae causae, meaeque querelae, ex improviso vidi, et audivi, quod dominus papa gratia consecrandi altare [(1) 1Kb] dissolvit [Col. 1518B] synodum in ipsa die Mercurii, nec ultra ab eo synodum celebrari audivi, nec vidi. Sed sperans in Domino persensi quod dominus Olricus Mediolanensis archiepiscopus prout moris et legis consuetudo exigit [(2) 3Kb] , pro rege Henrico oravit, et ei ramos Palmarum per Landrianensem Thealdum Mediolanensis Ecclesiae egregium notarium in Germaniam misit. Ego itaque ut ad ipsum regem pervenirem, et ei sicut patri [Col. 1519A] et domino meo causam meam notificarem, iter cum puero [(3) 1Kb] subintravi, et vitans manus Cumanorum, qui tunc temporis guerram faciebant Mediolanensibus, Veronam adivi, ubi Bernardum episcopum [(4) 1Kb] , meum quondam gratum condiscipulum inveni, et per ipsum fere usque ad introitum episcopatus Tridentini bene fui. Et cum sperarem ibi in melius procedere, pie et tenere condolui super regis Henrici morte [(5) 1Kb] . Unde valde fessus redii ad domunculam [Col. 1520A] meam cum moerore: in qua ego sedens, et de solito more pro victu meo scribens, audivi voces, et fletus de morte Olrici archiepiscopi [(6) 6Kb] , et subsequenter compulsus a promiscuo sensu meae cognationis et viciniae, ab ipso officio meo surrexi, atque ad D. Anselmum de Pusterla a presbytero Nazario primicerio, et caeteris clericis ordinariis, et episcopis suffraganeis in archiepiscopum electum [(7) 6Kb] perveni. De cujus Anselmi morte nimirum valde suspiro [Col. 1521A] [(8) 1Kb] , quia licet ille fuerit mollis et dulcis suspectis meis, meisque adversariis, et suis proditoribus, tamen ipse non fuit ceu Jordanus furiosus, nec immemor mei, ceu Olricus. In illa enim die in qua electionem iste Anselmus archiepiscopatus suscepit, me, ut praeessem suis capellanis [(9) 1Kb] , elegit, quorum capellanorum consilium, etsi non omnium, alienavit eum a me fere in omnibus, quae ipse operatus est. In eo enim quo ipse festinavit ad conferendam [Col. 1522A] pacem Cumanis, quando eorum civitas ad destruendam capta fuit [(10) 3Kb] , mihi quippe placuit.



CAPUT XXXVIII. Anselmus a Romano pontifice respuit stolam suscipere consentientibus Mediolanensibus, ne honor archiepiscopatus minuatur.

Sed cum idem archiepiscopus secutus consilium quorumdam capellanorum et primicerii, Petri vero [Col. 1523A] Terdonensis episcopi, contra publicum interdictum [(1) 1Kb] cleri et populi Mediolanensis Romam ivit [(2) 1Kb] , mihi quidem non sedit. Verumtamen ipse, ceu vir prudens et sapiens cum papa Honorio et cardinalibus ejus multa contulit, et conferendo ecclesiasticas consuetudines Ambrosianae Ecclesiae, et honores ejus archiepiscopatus et urbis vivis et bonis rationibus defendit [(3) 2Kb] . Unde ipse papa huic prudenti viro dixit: Frater meditatus [(4) 1Kb] , et episcopus venisti. Sed si vis frui auctoritate archiepiscopi in temporibus meis, necesse est ut stolam suscipias a manibus meis, aut sicut ego suscepi, ad altare sancti Petri. Hinc dominus iste Mediolanensis Robaldum [(5) 1Kb] Albensem episcopum adjuravit, ut sibi consuleret. Tunc Robaldus ille Albensis sic [Col. 1523B] ait: Quod prius sustineret nasum suum scindi usque ad oculos, quam daret sibi consilium, ut susciperet Romae stolam, et Ecclesiae Mediolanensi praepararet hanc novam et gravissimam, quam Honorius papa dicebat sibi imponere, mensuram. Mediolanum igitur iste Anselmus archiepiscopus sine stola rediit [(6) 1Kb] , et eumdem Albensem [Col. 1524A] episcopum secum reduxit. Verumtamen archiepiscopalem sedem non ascendit [(7) 1Kb] , donec Ubertus de Meregnano ejus scriba non juravit, quod ipse Dominus suus Anselmus nulli minuimento honoris Ecclesiae Mediolanensis consensit, et ad ipsum [(8) 1Kb] Albensis ille episcopus Robaldus auctoritate sua confirmavit. Deinde pontifex iste Anselmus sedem, et Castella archiepiscopatus [(9) 1Kb] in beneplacito cleri et populi recuperavit.



CAPUT XXXIX. Anselmus archiepiscopus Conradum imperatorem coronat, quem Honorius papa rejicit, unde Anselmus jussu papae excommunicatur.

Anselmus in Castellis [(1) 1Kb] habitans intellexit quod clerus et populus Mediolanensis nobilem principem [Col. 1524B] Conradum cum ecclesiastica pompa, et civili triumpho conveniente regi naturali [(2) 1Kb] suscepit. Cum autem clerus et populus idem de coronando rege ipso tractaret, pontifex idem Anselmus a Leuco descendit ad Modoetiam, qui est primus locus coronae regis Italiae [(3) 1Kb] , ibique pernoctavit, et consilium redeundi ad montana suscepit. Et post [Col. 1525A] trium dierum interpositionem castellum, quod dicitur Plebia [(4) 1Kb] ascendit, ibi plures sonos sonoros [(5) 1Kb] de coronando rege Conrado audivit. Et ego non in amaritudine ab ipso pontifice audivi, ut citissime Mediolanum adirem, et affectum civium omnium super hujusmodi regale negotium sibi renuntiarem. Tunc Unifredus Aboriti, et armiger ejus a vespera hora diei usque ad solis ortum mecum et cum puero meo requiem non habuit, sed ad plenitudinem concionis cleri et populi convocatam, et congregatam Mediolani quasi in hora tertia perveni, ubi clerus et populus quasi homo unus amplissime et mirifice collaudavit et conclamavit, ut archiepiscopus veniret, et principem illum coronaret. Ad haec quoque Rogerius Clivellus [Col. 1525B] nobilis miles et potens, populo circumstante ait: Per corpus Domini, nisi voluntas Dei esset, ut hic nobilis dominus coronaretur, iste benedictus populus nequaquam ad laudem ejus ita concorditer clamaret. Causa itaque ista sic collaudata et statuta, Anselmus de Badaglo subdiaconus ordinarius, Guido de Landriano electus capitaneus, Guerenzus de Puzobonello vavassor [(6) 1Kb] strenuus, Rubacastellus civis et eques nominatissimus, ex parte totius cleri et [Col. 1526A] populi legationem de collaudato et coronando rege Conrado pontifici Anselmo contulerunt. Qui cum esset in castro Plebiae, et intendisset super horum legationem et meam relationem, et festinavit ad urbem. De caetero ipse quasi consentiens communi omnium gentium voto in ecclesia Sancti Michaelis [(7) 1Kb] , quae est Modoetiae benedixit, et unxit, et coronam electo Conrado in festo sancti Petri [(8) 1Kb] posuit, altero episcopo astante regi coronando. In quo facto ego quippe piger non fui, sed ante ipsum pontificem, ipsumque coronatum ab ecclesia Sancti Michaelis pontificalem virgam in admirabili pompa [(9) 1Kb] per Dei voluntatem congregata ad honorem illius regis usque ad ecclesias Sancti Joannis bona cum voluntate portavi, et in Sancti Joannis ecclesia [(10) 1Kb] [Col. 1526B] solemniter cum rege isto quamoptimo missam audivi. Eamdem quoque solemnitatem coronationis idem pontifex in ecclesia S. Ambrosii [(11) 1Kb] , me alibi non meo vitio [(12) 1Kb] detento, celebravit. Verumtamen quidquid directe est actum in illo domino meo rege dilexi et diligo. Hunc namque gradientem per comitatus et marchias Lombardiae [(13) 1Kb] , et Tusciae comites, et marchiones cujuscunque nobilitatis viri potentes, et humiles cum gaudio susceperunt, [Col. 1527A] et amaverunt. Qui vero rebelles fuerunt, ejus acutissimi gladii fortitudinem senserunt, atque mortem et confusionem, ceu Anselmus marchio del Busco [(14) 1Kb] , et illustris . . . comes [(15) 2Kb] susceperunt. Alter quorum Anselmus vitam et absolutionem suscepit per gratiam Mediolanensium, quibus in angustissimis praeliis campestris ceu miles fortissimus profuit. Alter vero, scilicet comes, vel mortem sustinuit, ac sic benigne et fortiter agendo Romae appropinquavit. Sed fortis manus Honorii papae ipsum resupinavit [(16) 1Kb] , atque ad Germaniam, quasi ad sua propria loca redire fecit [(17) 1Kb] . Joannes igitur Cremensis cardinalis Romanus episcopos suffraganeos et comprovinciales Mediolanensis Ecclesiae, ut excommunicaret Mediolan. pontificem [Col. 1527B] convocavit Papiae [(18) 1Kb] . Quibus convocatis, et cardinali, per plures viros et sacerdotes ipse pontifex [Col. 1528A] Mediolanensis mandavit, ne praesumerent [(19) 1Kb] , sed ipsum per unius diei spatium exspectarent. At Papienses, Cremonenses, Novarienses quoque et eorum episcopi, et aliarum civitatum, praedicantes hoc regium opus Anselmi, contrarium Deo, et magno regi Lothario [(20) 1Kb] , nequaquam illius pontificis legationem susceperunt, sed ipsum praestante cardinali illo Joanne excommunicaverunt, et Mediolanensibus protegentibus castrum Cremae [(21) 1Kb] guerram facere statuerunt. Attamen in maxima parte Mediolanenses catholicam reverentiam [(22) 1Kb] , vivente papa Honorio, huic pontifici praebuerunt.



CAPUT XL. Anselmus archiepiscopus Anacleto antipapae adhaeret, et ab ipso stolam recipit.
[Col. 1528B]

Honorio defuncto [(1) 1Kb] , Anacletus papa Romanorum [Col. 1529A] secundus [(2) 1Kb] huic Mediolanensi stolam [(3) 1Kb] per suos idoneos nuntios, videlicet, Joannem Palaestinae [(4) 1Kb] episcopum, et Beltramum subdiaconum Romanum mandavit [(5) 1Kb] ; quam stolam ipse Anselmus pontifex clero et populo Mediolanensi circumstante et collaudante Anacletum papam, ejusque legatos et legationem reverenter suscepit. Pars vero sibi adversa inde magis detrahere coepit. At plenitudo cleri et populi ad eum concurrebat, timorem quoque et reverentiam regi Conrado et papae Anacleto ex dilectione portabat [(6) 1Kb] . Et dum hic spes fuit [(7) 1Kb] in plenitudine Ecclesiae, et civitatis Mediolani, et venditiones [(8) 1Kb] , et privilegia, quae egregii capitanei de Besana [(9) 1Kb] , et de Porta Orientali [(10) 1Kb] , atque Lomagna [(11) 1Kb] , et Gregorius papa septimus, et [Col. 1529B] Urbanus papa secundus presbytero Liprando fecerunt [(12) 1Kb] vim suam obtinuerunt, et oculi omnium [Col. 1530A] latuerunt [(13) 1Kb] , nulla guerra Mediolanenses ignominiavit, sed Papensibus, Cremonensibus, Novariensibus, cunctisque suis inimicis late et splendidi ipsi Mediolanenses perstiterunt [(14) 1Kb] .



CAPUT XLI. Clerus Mediolani Anselmum de archiepiscopatu pellit. Papa Innocentius id confirmat, et B. Bernardum Mediolanum mittit.

At ubi Anselmus archiepiscopus contra ipsas venditiones, et privilegia facere voluit, et fecit, et multitudo cleri et populi, atque consulum ipsas venditiones, et privilegia legere voluit, contigit, quod quidam manipulus militum Mediolanensium captus est a Mediolanensibus [(1) 1Kb] , et plures de ordinariis decumanis sacerdotibus coeperunt nescio quo spiritu [Col. 1530B] super causa regis Conradi ridere, et causam Anacleti latenter spernere. Hic Anselmus archiepiscopus [Col. 1531A] multos sustinens stimulos, tandem presbyterum Azonem magistrum puerorum canentium principaliter in missa sacerdotum celebrantium corporis et sanguinis Christi sacrificia, et quosdam alios, qui fuerunt dolosi in celebratione coronae regis Conradi, excommunicavit. Ex cujus excommunicationis radice circumcisi [(2) 1Kb] Christum filium Virginis ignorant, et maxima pars Quiritum, et Longobardorum auctorem divinae et humanae legis minime amant, sine quibus auctoribus coeli vel terrae pace frui non possumus [(3) 2Kb] . En etiam nunc dissensio multa, et perniciosa nimirum orta est in Mediolanensi populo sub excommunicationis titulo, quia, si archiepiscopus excommunicavit hunc presbyterum et alios in pulpito S. Teglae, et episcopi comprovinciales et [Col. 1531B] suffraganei, sicut supra dictum est [(4) 1Kb] , excommunicaverunt illum Papiae. Ordinarii itaque et decumani sacerdotes, et caeteri faventes papae Innocentio secundo, et insidias perpetrantes [(*) 1Kb] hujusmodi archiepiscopo, suas pecunias effuderunt, et ipsas legis, et morum peritis, atque bellatoribus viris tribuerunt. Unde ipse archiepiscopus compulsus est intrare popularem concionem, ut ibi decertaret cum suis excommunicatis de excommunicatione. Cumque ipse exspectaret sagittas de justa aut injusta excommunicatione, [Col. 1532A] Nazarius primicerius mirae calliditatis homo per prolixum sermonem cunctae concioni induxit fastidium. Archipresbyter autem [(**) 1Kb] Stephanus, qui cognominatur. Guandeca, videns primicerium suum fastidiose fore locutum, vocem suam exaltavit, et contra archiepiscopum sic ait: Hoc, quod isti nolunt tibi dicere, ego dico: Tu es haereticus, perjurus, sacrilegus, et aliis criminibus, quae non sunt hic notanda, es reus. His auditis ex improviso archiepiscopus obstupuit. Archipresbyter vero ille habens textum Evangeliorum ad manum continuo juravit, quod ipse de istis rebus, quas dixerat esse in isto Anselmo, qui dicitur de Pusterla, in judicio episcopi Novariensis et Albanensis, qui sunt de suffraganeis Ecclesiae Mediolani, staret. [Col. 1532B] Consules itaque Mediolani in concordia utriusque partis statuerunt ut ipsi et alii suffraganei venirent. In statuta itaque die non solum suffraganei, sed quamplures pure induti rudi et inculta lana, et rasi insolita rasura concurrerunt [(5) 3Kb] . Cumque archiepiscopus iste Anselmus vidisset eos constare, et populo [videri] quasi si essent angeli de coelis, ad ipsum populum ait: Omnes illi, quos hic videtis cum illis cappis albis et grisiis [(6) 1Kb] , haeretici [sunt]. [Col. 1533A] Inde simplices et compositi [(7) 1Kb] ad expellendum et deponendum [(8) 1Kb] bellum commoverunt. Verumtamen gladio Anselmi in die illa resistere non potuerunt. Sed mediante nocte per expansam pecuniam manus primicerii et presbyteri [archipresbyteri] Stephani fortissima in summo diluculo ipsum Anselmum a sede compulit: qui cum non invenerit quo declinaret, paternam suam domum intravit, factoque mane die altera idem Anselmus coram humili sua plebe in ecclesia sancti Ambrosii congregata, se praesente jurare fecit camerarium suum, ne iste dominus suus effugeret judicium ipse suffraganeorum, et coram eis responderet Stephano Guandeca dicto presbytero de iis rebus quas sibi objecerat, remota causa regis Conradi. Joannes autem de Rode unus [Col. 1533B] de consulibus Mediolani reversus ad alteram partem, quae eum miserat, de juramento isto Anselmi nihil retulit, sed ait: Dominus ille, ad quem me misistis, ad nullam rationem faciendam nobis venire promittit [(9) 1Kb] . Tunc qui in concione illa aderant, clamaverunt: Et ipse deinceps sit remotus a nobis. Ac sic quisque suffraganeus ad sedem suam rediit, nisi Robaldus Albanensis, qui in chrismate, et in caeteris episcopalibus officiis Ecclesiae Mediolani subvenit [(10) 1Kb] . Anselmus autem ille quasi a cuncto clero [Col. 1534A] et populo abjectus, et expulsus, ad solita castella archiepiscopatus exivit [(11) 1Kb] , in quibus qualemcunque requiem suscepit [(12) 1Kb] . Interim Innocentius papa Pisis synodum celebravit [(13) 1Kb] , in qua Robaldo episcopo Albanensi repraesentante [(*) 1Kb] , Tedaldus de Landriano [(14) 1Kb] archipresbyter Ecclesiae Mediolanensis, Amizo de la Sala archidiaconus, Anselmus de Rode levita ordinarius, et alii plures ejusdem Ecclesiae ordinarii, et cum primicerio decumani sacerdotes contra solitum decus Mediolani, et ejus Ecclesiae Innocentio papae fidelitatem juraverunt [(15) 1Kb] . Cremonenses vero nequaquam propter hanc fidelitatem milites Mediolanenses, quos captos habebant, dimiserunt. Sed papa Innocentius depositionem [(16) 1Kb] et expulsionem saepe dicti Anselmi de Pusterla firmavit. [Col. 1534B] Attamen praenominati, qui fidelitatem juraverant, timentes hos casus urbis, et Ecclesiae Mediolani differebant redire Mediolanum, nisi haberent protectorem, qui coram populo Mediolani confirmaret Anselmi expulsionem, et in nihilum reduceret Conradi coronationem [(17) 1Kb] , et populum tantae urbis convocaret, et confirmaret ad Lotharii imperatoris amorem, et ad ipsius Innocentii papae unitatem. Ad haec peragenda papa adeo idoneum angelum habuit, sicut Bernardus abbas Clarae-Vallensis fuit [(18) 1Kb] .



CAPUT XLII. B. Bernardus facit Mediolanenses obedire Ecclesiae et Lothario imperatori. Robaldus in archiepiscopum eligitur. Anselmus captus in Pado Romae moritur.
[Col. 1535A]

Interea princeps Conradus altiori consilio potitus imperatoris Lotharii vexillifer est factus [(1) 2Kb] , et praenominatus abbas iste nil moratus cum Carnotensi episcopo [(2) 1Kb] , et Robaldo Albensi [(3) 1Kb] Mediolanum intravit [(4) 1Kb] , quam civitatem nimirum, prout voluit, formavit. Ad nutum quidem hujus abbatis omnia ornamenta ecclesiastica, quae auro et argento palliisque in ecclesia ipsius civitatis videbantur, quasi ab ipso abbate despecta in scrineis reclusa sunt; et non solum masculi, sed etiam mulieres tonsae sunt, et ciliciis, et laneis vilissimis induti ad quaelibet religiosa [Col. 1536A] convertuntur, aqua in vinum mutatur, daemones fugantur, contracti eriguntur [(5) 1Kb] , infirmi etiam a quacunque infirmitate similiter sanantur, et quoscunque captivos infirmos Mediolanenses habebant de inimicis suis in custodia abbas ipse solvit, et liberos dimisit, et tantum populum ad amorem imperatoris Lotharii, atque ad obedientiam Innocentii papae per sacramentum panis, quod abbas ipse porrexit, confirmavit [(6) 1Kb] . Tandem idem populus, ut haberet abbatem illum in archiepiscopum [(7) 2Kb] ad ecclesiam S. Laurentii [(8) 1Kb] , in qua erat hospitatus cum hymnis, et laudibus, et solito suo Kyr. [(9) 1Kb] cucurrit. Quod abbas ille non tulit [(10) 1Kb] , sed ait: Ego in crastinum ascendam palafredum [(11) 1Kb] meum, et si me extra vos portaverit [(12) 1Kb] , non ero vobis quod petitis, [Col. 1537A] ac sic a Mediolano recessit [(13) 1Kb] . Sed quidam de discipulis ejus, qui remanserunt, per civitatem euntes, collectam multam de auro et argento, et rebus pluribus sibi fecerunt, et faciunt [(14) 1Kb] . Mediolanenses vero ordinarii, et decumani, qui papae Innocentio fidelitatem juraverant, confortati de hac Mediolanensium conversione [(15) 1Kb] fecerunt Litifredum Novariensem, Widonem Iporiensem, et alios suffraganeos venire Mediolanum, qui in consilio suo sublimaverunt Robaldum Albanensem episcopum in Mediolanensem archiepiscopum [(16) 1Kb] , habita securitate [(*) 1Kb] retinendi, prout dicitur, Albanensem episcopatum [(17) 2Kb] . Isto sublimato Mediolanum super Cremonenses exercitum suum admovit [(18) 1Kb] , de quo exercitu ipsi Cremonenses apprehenderunt 130 milites [Col. 1538A] in nocte errantes. Anselmus autem de Pusterla audiens et intelligens horum militum captionem pli [(**) 1Kb] , nullam suscepit consolationem contra Robaldi sublimationem [(19) 1Kb] , neque secundum consilium Alberti de Landriano, et amicorum ejus ambulavit. Sed credulus Ugoni suo Naso voluit cognoscere qualiter cum Anacleto papa [(20) 1Kb] Romanorum posset procedere. Attamen ipse cum isto suo capellano ambulans Romam [(21) 1Kb] , in flumine Padi juxta Ferrariam a Gorio de Martinengo [(22) 1Kb] captus est, et ad Innocentium papam transmissus, qui papa in mense Augusti a Pisis [(23) 1Kb] illum captum Romam misit. Ibique, prout fama est, Anselmus ille in eodem mense in manu Petri Latri [(24) 1Kb] , qui procurator est Innocentii, vitam finivit [(25) 4Kb] .



CAPUT XLIII. Robaldus Innocentio papae fidelitatem jurat, Lotharium imperatorem sociat, et Cremonensium castra diruit.
[Col. 1539A]

His ita perpetratis ad captionem Anselmi de Pusterla, vexilla Mediolanensium, et eorum agmina capta aut fugata sunt a Papiensibus velut mitissima ovium pecora [(1) 1Kb] . Instantibus igitur iis infortuniis Mediolano, et Anselmo, prout supra dictum est, mortuo, Robaldus ejusdem civitatis archiepiscopus [Col. 1540A] Pisis Innocentio papae juravit [(2) 1Kb] , et jurando libertatem Ecclesiae Mediolanensi in contrarium convertit [(3) 2Kb] . Addito quoque isto infortunio [(4) 1Kb] imperator Lotharius cum principibus cujuscunque dignitatis [(5) 1Kb] venit in Longobardiam [(6) 1Kb] , in cujus castris iste Mediolani [(7) 1Kb] cum suis suffraganeis ad nutum imperatoris circumferebatur, et circumferendo excommunicavit Cremonenses, quia non reddiderunt imperatori Mediolanenses Cremonensium vincula, et captionem sustinentes [(8) 1Kb] . Mediolanensium igitur [Col. 1541A] exercitus confortatus praesentia imperatoris et vinculo excommunicationis, Sonzinum [(9) 1Kb] , Sanctumque Bassanum, et alia multa castella Cremonensium destruxerunt [(10) 1Kb] . Quibus destructis multitudo Mediolanensium ad civitatem rediit. Archiepiscopus vero, et quaedam pars inclyta militiae Mediolanensium cum imperatore in Roncalia [(11) 1Kb] super Padum castrametati sunt; ibique per plures dies, et hebdomadas imperator curiam potestative [(*) 1Kb] habuit, et leges dedit [(12) 1Kb] .



CAPUT XLIV. Per imperatorem causa historici frustra consulibus Mediolani committitur.

Tunc ego quoque ibi per tres dies adfui, et licentiam [Col. 1541B] lamentandi ad imperatorem a domino meo Conrado rege [(1) 1Kb] praesente Sigifredo filio [(2) 1Kb] ejus interprete suscepi, et principibus cujuscunque dignitatis circumsedentibus, et vocem meam audientibus sub tentorio imperatoris querelam de Andrea Sugaliola feci [(3) 1Kb] , quam querelam archiepiscopus Taurinensis [(4) 1Kb] cum caeteris archiepiscopis et episcopis, aliisque litteratis viris intellexit, et me sicut vir prudens et sapiens interrogavit, et post meam [Col. 1542A] responsionem domino imperatori causam meam per verba mihi barbara [(5) 1Kb] revelavit, et dominus imperator secundum petitionem meam, prout pontifices mihi fidem fecerunt, imperavit consulibus Mediolanensibus, ut Mediolani causam meam juste et paterne tractarent. Sed nimirum [(6) 1Kb] si coetus consulum huic praecepto non obedivit, quia Arnaldus de Raude unus ex illis consulibus in auribus eorum sonuit, quod investituram de meo placito susceperat [(7) 1Kb] . Hoc quidem mens mea nullo modo novit, nec jure esse potuit, quia Arnaldus hujus Arnaldi avus Herlembaldum, protectorem presbyteri Liprandi occidit [(8) 1Kb] , ipsumque auctorem meae causae ad truncationem nasi et aurium, atque ad vincula et carceres violenter adduxit [(9) 1Kb] . Ardericus quoque hujus [Col. 1542B] juvenis Arnaldi patruus, eumdem presbyterum ad ignem, per quem transivit [(10) 1Kb] , venire compulit. Ugo alter ejusdem Arnaldi patruus, Andream, de quo juste queror, non ratione, sed furiose protegit, et Arnaldus iste mirae calliditatis homo, cum nullum in mea causa habeat accessum, studet me, meam que causam impedire per hujusmodi investiturae verbum. Quapropter imperatoris praesentiam exspectavi [(11) 4Kb] .



CAPUT XLV. Lotharius Papiensibus fusis Mediolanum venit [(1) 1Kb] .
[Col. 1543A]

Lotharius postmodum imperator in quarta die, quae fuit dies Sabbati [(2) 1Kb] post meam querelam, secus Papiam est castrametatus ad locum qui dicitur Lardicarus [(3) 1Kb] , super flumen Oronam positus [(4) 1Kb] . Cumque imperator ibi pernoctasset, et diem Dominicam [(5) 1Kb] quasi dimidiasset, militia ejus cucurrit ad Papienses, qui armati exierunt [(6) 1Kb] . In praelio illo fortissima manus principis Conradi quamplures de Papiensibus ejecit, et comprehendit, neque a praelio se subtraxit, donec Papienses fere ad muros civitatis conculcavit, et appropinquavit. Tunc Papienses [Col. 1544A] valde perterriti, et metuentes hostilem exercitum Mediolanensium concurrentium ad imperatoris triumphum, in primo diluculo secundae feriae [(7) 1Kb] cum maxima devotione [(8) 1Kb] reddiderunt imperatori quotquot habebant de Mediolanensibus in sua captione [(9) 1Kb] . Imperator commotus maxima pietate Papienses eadem die a sua custodia solvit, et liberos dimisit, et die altera [(10) 1Kb] sua castra amovit, et ad locum qui dicitur Abbiate Crassum [(11) 1Kb] , pervenit, et omnis multitudo Mediolanensium cum suis militibus a captione Papiensium liberatis rediit Mediolanum. De caetero imperator Ticinum, atque Padum [(12) 1Kb] ad suum commodum transivit [(13) 1Kb] .



CAP. XLVI. Mediolanenses episcopum Cremonensem capiunt, qui venenato custode de vinculis fugit.
[Col. 1545A]

At Innocentius papa Cremonenses ab excommunicatione Robaldi archiepiscopi solvit [(1) 1Kb] Verumtamen Mediolanensis exercitus Cremonensibus, nec eorum episcopo pepercit [(2) 1Kb] , quia post absolutionem [(3) 1Kb] Juvenaltam castellum eorum [(4) 1Kb] , et alia apprehendit, atque episcopum eorum loricatum, et hortantem suos ad pugnam proficientem [(*) 1Kb] homicidium de ipso castello pertraxit, et plures menses in custodia tenuit [(5) 2Kb] , donec Herlembaldus de Bresorio custos illius custodiae contaminatus veneno, prout dicitur, subito in mortem corruit. Et in ipsa nocte, qua ipse custos subito occidit, episcopus de ipsa domo, qua [Col. 1545B] claudebatur, effugit, et liberatus Papiam, deinde Cremonam pervenit. Hic fortassis episcopus iste reminiscitur amaritudinis [(6) 1Kb] , qua potatus fuit Mediolani in die suae ordinationis [(7) 1Kb] , sed prout quibusdam placet, non bene. Quia, si Jordanus archiepiscopus, ejusque Ecclesia amovit Ugonem de Noceto [Col. 1546A] [(8) 1Kb] nobilem virum, et Parmensis Ecclesiae quasi archidiaconum ab episcopatu Cremonensi, in quo Cremonenses per suam electionem, et Henricus rex eorum per investituram suae laudationis et confirmationis ipsum posuerant, et susceperant per plures annos reverenter, et diu intus, et foris tenuerant; quid mirum, si populus Mediolanensis compulit istum Ubertum egregium virum jurare fidelitatem Ecclesiae Mediolanensi, et archiepiscopo Jordano, quando [(*) 1Kb] ipsum Ubertum episcopum consecravit! Quod si forte quis dixerit: Amotio Ugonis fuit justa [(9) 1Kb] , sed compulsio Uberti fuit iniqua: nec dicat cujus mortalis auctoritate principaliter est regenda Cremona, ejusque Ecclesia [(10) 1Kb] . Si non [(*) 1Kb] dixerit: Utrumque fuit malum, et iniquum; surgat igitur Deus [Col. 1546B] exercituum, qui Mediolanum et Cremonam corrigat, et me acolythum oppressum et exspoliatum, quemadmodum in hac mea copia continente probos et pravos legitur, jure gubernet et protegat.

Deo gratias. Amen. Amen


[Col. 1545] Explicit liber Historiarum Landulphi de Sancto Paulo de Gestis Mediolani ab anno Christi 1094, usque ad annum Chr. 1133, tempore Robaldi archiepiscopi, qui obiit anno Christi 1142, secundo die ante Kal. Jan., jacet in ecclesia Hiemali. Huic successit Ubertus de Pirovano, quo sedente Mediolanum a Frederico funditus evertitur [(11) 1Kb] .




Volume back matter





[Col. 1547]
ORDO RERUM QUAE IN HOCCE TOMO CENTESIMO SEPTUAGESIMO TERTIO CONTINENTUR.



[Col. 1547] RODULPHUS ABBAS S. TRUDONIS.
    Notitia historica et litteraria. 9
    GESTA ABBATUM TRUDONENSIUM. 11
    GESTORUM ABBATUM TRUDONENSIUM CONTINUATIO PRIMA. 113
    RODULPHI EPISTOLAE QUATUOR. 193
    I.---Epistola missa de coenobio Sancti Pantaleonis Rodulpho abbati Sancti Trudonis. 193
    II.---Rescriptum Rodulphi abbatis ad epistolam ei missam de coenobio S. Pantaleonis. 195
    III.---Epistola Rodulphi abbatis ad Waleramnum ducem. 209
    IV.---Epistola Rodulphi abbatis ad Stephanum episcopum Mettensem. 212
    GESTORUM ABBATUM TRUDONENSIUM CONTINUATIO SECUNDA. 219
    Prooemium. 223
    Liber primus. De gestis domini Folcardi. 225
    Liber secundus. De gestis domini Gerardi abbatis. 235
    Liber tertius. Libellus gestorum domini abbatis hujus loci Wirici. 239
    Liber quartus. 251
    GESTORUM ABBATUM TRUDONENSIUM CONTINUATIO TERTIA.---PARS PRIOR. 269
    Praefatio subsequentis operis. 269
    Liber primus continens ortum actus et obitum beati Trudonis. 273
    Liber secundus ejusdem. 287
    Liber tertius ejusdem. 303
    CONTINUATIONIS TERTIAE PARS SECUNDA. 321
    Praefatio. 321
    De gestis Nicolai abbatis. 325
    De gestis Christiani abbatis. 327
    De gestis Joannis abbatis primi hujus nominis 333
    De gestis Joannis hujus nominis secundi. 335
    De gestis Liberti abbatis. 335
    De gestis Thomae abbatis. 337
    De gestis Willelmi abbatis hujus nominis primi. 339
    De gestis Henrici de Waelbeke abbatis. 351
    De gestis Willelmi secundi abbatis. 353
    De gestis Adae abbatis. 359
    De gestis Amelii abbatis. 385
    Gesta Roberti abbatis hujus loci. 405
    ADDITAMENTA. 425
    De jure solvendi censum male grute. 431
    VITA LIETBERTI EPISCOPI CAMERACENSIS. 433
    ACTA TRANSLATIONIS S. GEREONIS UNIUS MILITIS LEGIONIS THEBAEORUM. 433

LEO MARSICANUS ET PETRUS DIACONUS.
    CHRONICA MONASTERII CASINENSIS. 439
    VITA S. MENNATIS LEONE MARSICANO AUCTORE. 990
    Prologus in vitam S. Mennatis 990
    Epilogus. 991
    ACTA TRANSLATIONIS S. MENNATIS. 992
    NARRATIO DE CONSECRATIONE ET DEDICATIONE ECCLESIAE CASINENSIS AUCTORE LEONE MARSICANO. 997
    OPUSCULUM PETRI DIACONI DE VIRIS ILLUSTRIBUS CASINENSIBUS. 1003
    Praefatio Muratorii. 1003
    Praefatio J. Baptistae Mari. 1005
    Prologus. 1009
    CAP. I.---De sancto Benedicto. 1010
    CAP. II.---De Fausto. 1012
    CAP. III.---De Marco. 1013
    CAP. IV.---De Sebastiano. 1013
    CAP. V.---De sancto Simplicio 1013
    CAP. VI.---De Laurentio. 1014
    CAP. VII.---De Cypriano. 1015
    CAP. VIII.---De Paulo 1016
    CAP. IX.---De Hilderico. 1019
    CAP. X.---De Theophanio. 1019
    CAP. XI.---De Bassatio. 1020
    CAP. XII.---De S. Bertario. 1020
    CAP. XIII.---De Authperto. 1022
    CAP. XIV.---De Erchemperto. 1023
    [Col. 1548] CAP. XV.---De Joanne. 1022
    CAP. XVI.---De Theodorico. 1025
    CAP. XVII.---De Stephano. 1026
    CAP. XVIII.---De Victore. 1028
    CAP. XIX.---De Alphano. 1030
    CAP. XX.---De Amato. 1032
    CAP. XXI.---De Alberico. 1032
    CAP. XXII.---De Arialdo. 1033
    CAP. XXIII.---De Constantino. 1034
    CAP. XXIV.---De Attone. 1035
    CAP. XXV.---De Pandulpho. 1035
    CAP. XXVI.---De Pandulpho. 1035
    CAP. XXVII.---De Landenulpho. 1036
    CAP. XXVIII.---De Oderisio. 1036
    CAP. XXIX.---De Benedicto. 1037
    CAP. XXX.---De Leone. 1038
    CAP. XXXI.---De Leone. 1039
    CAP. XXXII.---De Gregorio. 1039
    CAP. XXXIII.---De Gregorio. 1040
    CAP. XXXIV.---De Brunone. 1040
    CAP. XXXV.---De Joanne. 1042
    CAP. XXXVI.---De Paulo. 1042
    CAP. XXXVII.---De Bernardo 1043
    CAP. XXXVIII.---De Joanne. 1043
    CAP. XXXIX.---De Petro. 1044
    CAP. XL.---De Landenulpho. 1044
    CAP. XLI.---De Guidone. 1044
    CAP. XLII.---De Roboa. 1045
    CAP. XLIII.---De Petro. 1045
    CAP. XLIV.---De Raynaldo. 1045
    CAP. XLV.---De Gelasio. 1046
    CAP. XLVI.---De Joanne 1047
    CAP. XLVII.---De Petro. 1048
    SUPPLEMENTUM VIRORUM ILLUSTRIUM MONASTERI CASINENSIS, AUCTORE DOMINO PLACIDO. 1049
    CAP. I.---De Richardo. 1049
    CAP. II.---De Bernardo. 1051
    CAP. III.---De Ignatio. 1052
    CAP. IV.---De Benedicto. 1053
    CAP. V.---De Justino. 1053
    CAP. VI.---De Augustino. 1053
    CAP. VII.---De Innocentio. 1054
    CAP. VIII.---De Angelo. 1054
    CAP. IX.---De Honorato. 1055
    CAP. X.---De Gregorio. 1056
    CAP. XI.---De Benedicto. 1056
    CAP. XII.---De Chrysostomo. 1056
    CAP. XIII.---De Flavio. 1056
    CAP. XIV.---De Severo. 1057
    CAP. XV.---De Luca. 1057
    CAP. XVI.---De Hieronymo. 1057
    CAP. XVII.---De Paulo. 1057
    CAP. XVIII.---De Matthia. 1057
    CAP. XIX.---De Benedicto. 1057
    CAP. XX.---De Bernardo. 1058
    CAP. XXI.---De Antonio. 1058
    CAP. XXII.---De Luca. 1058
    CAP. XXIII.---De Pio. 1058
    CAP. XXIV.---De Theophilo. 1059
    CAP. XXV.---De Benedicto. 1059
    CAP. XXVI.---De Joanne. 1059
    CAP. XXVII.---De Thoma. 1060
    CAP. XXVIII.---De Hieronymo 1060
    CAP. XXIX.---De Apollinare. 1060
    CAP. XXX.---De Andrea. 1061
    CAP. XXXI.---De Gregorio. 1062
    LIBER DE ORTU ET OBITU JUSTORUM COENOBII CASINENSIS, AUCTORE PETRO DIACONO. 1063
    LIBER EJUSDEM DE LOCIS SANCTIS. 1115
    Prologus. 1115
    PROLOGUS PETRI DIACONI IN REGESTUM CASINENSE. 1133
    PETRI DIACONI DISCIPLINA CASINENSIS. 1133
    PETRI DIACONI EPISTOLAE TRES. 1137
    EPIST. I.---Ad Richizam Romanorum imperatricem.--- Consolatoria de morte Lotharii imperatoris et Henrici ducis Bavariae ejus generi. 1137
    EPIST. II.---Ad eamdem.---Ejusdem argumenti. 1139
    [Col. 1549] EPIST. III.---Ad Conradum imperatorem II.---Congratulatur ei de sua in imperatorem electione, hortaturque ut strenue et Christiane Romanum regat imperium, atque Casinense monasterium protegat. 1141
    RHYTHMUS DE NOVISSIMIS DIEBUS. 1143
    Epistolae Ptolemei et Gregorii Petri Patruorum ad ipsum. 1143
    Descriptio sacri Casini Montis. 1145

FALCO BENEVENTANUS.
    CHRONICON. 1149

MATTHAEUS CARDINALIS.
    Notitia historica. 1261
    EPISTOLAE ET DIPLOMATA. 1261
    I.---Diploma Matthaei cardinalis super concordia inter Henricum Senonensem archiepiscopum et canonicos Stampenses. 1262
    II.---Authenticum cardinalium super compositione facta inter Stephanum episcopum Parisiensem et Theobaldum archidiaconum. 1263
    III.---Matthaeus Albanensis electionem Udonis, S. Petri Carnotensis abbatis, confirmat. 1264
    IV.---Litterae Matthaei Albanensis episcopi, quibus Argentoliense monasterium abbatiae S. Dionysii, de sententia concilii Parisiensis apud S. Germanum a Pratis habiti, restituitur. 1265
    V.---Epistola Matthaei Albanensis episcopi ad fratres conscriptos, abbates, etc. 1266
    VI.---Charta Matthaei Albanensis episcopi pro ecclesia S. Martini de Campis. 1267
    VII.---Decretum Matthaei de expulsatione monialium ab ecclesia S. Mariae et S. Joannis Laudunensis. 1268

S. OTTO BAMBERGENSIS EPISCOPUS.
    Vita sancti Ottonis. 1268
    OTTONIS EPISTOLAE ET DIPLOMATA. 1313
    I.---S. Ottonis Bamberg. ep. litterae ad Paschalem II PP. de sua electione. 1313
    II.---Heinrici IV imp. memorabile diploma pro ecclesia Bambergensi. 1315
    III.---Heinricus IV imp. S. Ottoni Bambergensi gratulatur pontificatus sui auspicia. 1316
    IV.---Heinricus IV imp. Bambergensi episcopo scribit de expeditione in Flandriam. 1317
    V.---Heinricus IV imp. datis litteris S. Ottonis Bamb. auxilium contra filium implorat. 1318
    VI.---Alia ejusdem epistola ad eumdem similis argumenti. 1318
    VII.---Bambergensis Ecclesiae litterae ad Welfonem Bajoariae ducem pro liberatione episcopi sui Ottonis. 1319
    VIII.---S. Ottonis Bamb. ep. litterae ad Paschalem II PP. pro sua ordinatione. 1319
    IX.---Paschalis II P. S. Ottonem Bamb. ep. a se ordinatum Ruthardo ep. Mogunt. commendat. 1320
    X.---Paschalis II PP. litterae ad clerum et populum Bambergensem de Ottone ep. a se ordinato. 1320
    XI.---S. Ottonis Bamb. ep. ad suam Ecclesiam litterae de peracta sua consecratione. 1321
    XII.---Paschalis II PP. monasterium Weissenoense confirmat. 1322
    XIII.---Paschalis II PP. S. Ottoni Bamb. ep. ejusque successoribus usum pallii et praeferendae crucis potestatem concedit. 1323
    XIV.---Bruno Trevirensis ep. Ottonem Bamberg. evocat ad cognoscendam causam Spirensis electi. 1324
    XV.---Friderici Coloniensis ep. litterae ad Ottonem Bambergensem, quem ad suas partes contra Heinricum V sollicitat. 1325
    XVI.---Heinricus V imp. Ottonem ad conventum Spirensem invitat. 1326
    XVII.---Adalberti ep. Moguntini ad Ottonem Bambergensem litterae de ejus absentia a synodo Coloniensi conquerentes. 1327
    XVIII.---S. Ottonis Bamb. ep. litterae fundationis pro monasterio Michelfeld. 1328
    XIX.---Notitia de eadem fundatione, et collatione juris parochialis. 1329
    XX.---Idem Otto parochiam Michelfeldensem erigit. 1330
    XXI.---Adelberti II ep. Moguntini acres litterae ad Ottonem ob ejus absentiam a synodo. 1330
    XXII.---S. Ottonis ep. Bamberg. charta fundationis monasterii Vraugiensis. 1331
    XXIII.---Ottonis episcopi traditio ad monasterium S. Michaelis. 1333
    XXIV.---Callisti II PP. litterae ad Ottonem Bamberg. episcopum quibus monasteria ab ipso constructa confirmat. 1334
    XXV.---S. Ottonis Bamberg. ep. epistola encyclica ad abbates et praepositos monasteriorum, quae ipse aut fundavit [Col. 1550] aut restituit, quos ad officium suum exsequendum cohortatur. 1335
    XXVI.---Boleslai III Poloniae ducis litterae, quibus S. Ottonem Bamberg. ad conversionem Pomeraniae invitat. 1336
    XXVII.---Callixtus II PP. omnia instituta S. Ottonis confirmat. 1336
    XXVIII.---Narratio de S. Ottonis Bamberg. ep. apostolatu in Pomerania. 1337
    XXIX.---S. Otto confirmat donationem Michelfeldensi coenobio factam. 1338
    XXX.---Litterae quorumdam episcoporum et principum, quibus S. Ottonem ad novum regem Heinrico substituendum invitant. 1338
    XXXI.---Adalberti Moguntini litterae, quibus Ottonem Bamb. ad synodum vocat. 1339
    XXXII.---Ottonis ep. Bamberg. litterae de restauratione monasterii Banthensis. 1340
    XXXIII.---Wigandi Tharisiensis abbatis litterae, quibus S. Ottonem ad reditum e Pomerania hortatur. 1342
    XXXIV.---Adalberti II ep. Mogunt. epistola ad Ottonem Bamb. de excommunicatione Conradi invasoris regni a. 1127 facta. 1343
    XXXV.---Conradi archiep. Salzburg. litterae ad Ottonem et canonicos Bambergenses de eorum decano in patriarcham Aquileiensem electo. 1344
    XXXVI.---S. Otto Bamb. ad concilium Herbipolense invitatur, pro Innocentio papa recipiendo. 1345
    XXXVII.---Lotharii regis invitatio. 1346
    XXXVIII.---S. Ottonis Bamb. litterae fundationis monasterii Heilsbronn. 1346
    XXXIX.---S. Otto coenobio S. Michaelis capellam seu cellam S. Fidis donat. 1347
    XL.---Alia ejusdem Ottonis donatio ad idem coenobium facta anno incerto. 1349
    XLI.---Fragmentum litterarum S. Ottonis Bamb. ep. de fundatione coenobii Vessera. 1350
    XLII.---S. Ottonis ep. Bamb. litterae fundationis et confirmationis monasterii Ensdorff. 1350
    XLIII.---S. Ottonis Bamb. ordinatio de quibusdam decimis monasterio Ensdorfensi traditis. 1351
    XLIV.---Innocentius II papa confirmat religionem a S. Ottone in sua monasteria introductam. 1352
    XLV.---Ad E. Scholasticum. 1353
    XLVI.---Ad *** cardinalem. 1353
    XLVII.---Episcoporum epistolae ad Ottonem Bambergensem episcopum. 1353
    XLVIII.---Epistola Hermanni Augustini episcopi ad Ottonem Bambergensem episcopum de Lothario rege. 1354
    SERMO S. OTTONIS AD POMERANOS. 1355

APPENDIX AD S. OTTONEM.
    Conventus seu concilium in Uzedom civitate Pomeraniae. 1359
    Sermo in exsequiis S. Ottonis ab Embricone episc. Wirceburgensi. 1361
    Annales Babenbergenses, Ensdorfenses, Augustani minores. 1363

GUALTERUS CLUNIACENSIS MONACHUS.
    DE MIRACULIS B. V. MARIAE. 1379

GILO TUSCULANUS EPISCOPUS.
    Notitia. 1386
    EPISTOLA de vita Hugonis Cluniacensis abbatis. 1387
    HISTORIA DE VIA HIEROSOLYMITANA. 1389
    EPISTOLA adversus Antiochenum patriarcham. 1390

GAUFRIDUS CATALAUNENSIS EPISCOPUS.
    Notitia. 1394
    EPISTOLAE ET DIPLOMATA. 1395
    I.---Epistola ad Petrum Venerabilem Cluniacensem abbatem. 1395
    II.---Ad Stephanum Parisiensem episcopum. 1395
    III.---Charta fundationis abbatiae Monasterii in Argona. 1395
    IV.---Charta Gaufridi episcopi Catalaunensis donationes praecipuas monasterio Trium-Fontium a Petro Cluniacensi, Atone Sancti Eugendi et Benedicto Sancti Petri ad Montes abbatibus, atque canonicis Compendiensibus factas confirmantis. 1396
    V.---Privilegium Gaufridi episcopi pro monasterio Sancti Petri. 1398
    VI.---Gaufridus episcopus Catalaunensis anniversarium suum fundat in Ecclesia S. Martini de Campis Parisiensi. 1398
    VII.---Fundatio Gaufridi Catalaunensis episcopi in abbatia Mauri-Montis. 1399

STEPHANUS PARISIENSIS EPISCOPUS.
    Notitia. 1400
    Notitia litteraria. 1407
    EPISTOLAE ET VARIORUM AD IPSUM. 1411
    I.---Henrici archiepiscopi Senonensis ad Stephanum. [Col. 1551] ---Monet ut veniat Pruvinum ad examinandam causam Stephani archidiaconi Parisiensis. 1411
    II.---Stephani ad Henricum archiepiscopum Senonensem. ---Respondet se non potuisse a metropolitano extra sedem metropolitanam vocari ad examen causae archidiaconi sui. 1411
    III.---Gaufridi episcopi Carnotensis ad Stephanum.--- Significat Stephanum archidiaconum deligere arbitrum causae suae abbatem Clarevallensem S. Bernardum. 1412
    IV.---Gaufridi episcopi Carnotensis ad Stephanum.--- Excusat se quod ad colloquium non possit accedere. 1413
    V.---Ejusdem ad eumdem.---Petit ut designet S. Victoris coenobio canonicum qui instituatur abbas Virtuensis. 1413
    VI.---Anonymi ad Stephanum.---Laudat episcopi constantiam et perseverantiam ei suadet. 1414
    VII.---Item anonymi ad Stephanum.---Monetur ut caveat sibi ab adversariis qui in illius necem conspirarunt. 1415
    VIII.---Ad archipresbyteros dioecesis Parisiensis.--- Sententia excommunicationis contra occisores Thomae, prioris S. Victoris, et fautores eorum. 1415
    IX.---Stephani ad Gaufridum Carnotensem episcopum. ---De impia cd Thomae aeprioris. 1416
    X.---Stephani ad Innocentium II pontificem Romanum. ---Ejusdem argumenti. 1418
    XI.---Sephani ad Henricum archiepiscopum Senonensem. ---Probat non posse absque suo assensu metropolitanum Senonensem vocare ad tribunal suum causam cujusdam Galonis Parisiensis scholae magistri. 1418
    XII.---Stephani ad legatum sedis apostolicae.---Gualonem ejusque sectatores excommunicatos absolvere non posse ante satisfactionem contendit. 1419
    XIII.---Ad anonymum. 1420
    DIPLOMATA ET DONATIONES. 1421
    I.---Charta pro canonicis S. Mariae Parisiensis. 1421
    II.---Charta pro canonicis regularibus Sancti Victoris Parisiensis. 1421
    III.---Charta pro canonicis S. Joannis Rotundi. 1423
    IV.---Charta de ecclesia S. Dionysii de Carcere. 1423
    V.---Charta de ecclesia Fossatensi. 1424
    VI.---Charta fundationis abbatiae Hederensis 1427
    EPISTOLA HUGONIS DE DOCIANO Senonensis archiepiscopi ad B. decanum et caeteros Parisiensis ecclesiae canonicos consolatoria super morte episcopi Parisiensis. 1428

LANDULPHUS JUNIOR.
    HISTORIA MEDIOLANENSIS. 1429
    Praefatio Ludovici Antonii Muratorii. 1429
    Praefatio alia Antonii Saxii. 1431
    Series chronologica rerum ad hanc historiam pertinentium. 1433
    CAP. I.---Anselmus de Buis in archiepiscopum Mediolani eligitur. 1437
    CAP. II.---Anselmus contra Saracenos transfretat, et in Constantinopoli moritur. 1445
    CAP. III.---Anselmus Grossulanum in Saonensem episcopum consecrat, et suum vicarium facit in Mediolano ante transfretationem. 1447
    CAP. IV.---Presbyter Liprandus Grossulanum de vili habitu reprehendit, et audita morte Anselmi instat electionem fieri Grossulani. 1450
    CAP. V.---Grossulanus in archiepiscopum eligitur, et a Romano pontifice sibi stola transmittitur. 1452
    CAP. VI.---Grossulanus voluit presbytero Liprando bullam exemptionis auferre, dum fateretur se adversariis favisse. 1454
    CAP. VII.---Liprandus Heribertum in domo suscepit aegrotum, unde jussu Grossulani a celebratione abstinuit. 1457
    CAP. VIII.---Liprandus ecclesiam Sanctae Trinitatis cum exemptione Urbani II fundavit. 1458
    CAP. IX.---Liprandus praedicat Grossulanum Simoniacum esse, et id se per ignis judicium probaturum. 1459
    CAP. X.---Presbyter Liprandus per ignem transivit illaesus. 1462
    CAP. XI.---Liprandus in synodo ante Paschalem papam Grossulani praesentis Simoniam accusat, et ignis judicium manifestat. 1466
    CAP. XII.---Grossulano coram papa se non coegisse Liprandum ad ignem jurante, Grossulanus restitutus est, sed a civibus non est receptus. 1469
    CAP. XIII.---Perturbatione in Mediotanensi ecclesia [Col. 1552] orta ob Grossulanum, Olricus vicedominus, et Anselmus de Pusterla se Parisinum in studium transtulerunt. 1470
    CAP. XIV.---Historicus praesens presbyterum Liprandum a Valletellina Mediolanam reducit. 1472
    CAP. XV.---Landulphus historicus se a presbytero Liprando separavit. 1473
    CAP. XVI.---Exsulante Grossulano Mediolanenses bellum inchoant cum Laudunensibus. 1474
    CAP. XVII.---Olricus et Anselmus revocati a studio ad ordines sunt promoti. 1475
    CAP. XVIII.---Henricus imperator Paschalem papam cum curia captivavit, et altera die, pace facta, est ab eo solemniter coronatus. 1478
    CAP. XIX.---Jordanus de Clivi a studio revocatus, est in sacerdotio consecratus. 1482
    CAP. XX.---Eliguntur aliqui sacerdotes, qui debeant judicare an Grossulanus absens digne possit esse archiepiscopus. 1483
    CAP. XXI.---Jordanus de Clivi in archiepiscopum eligitur, et consecratur. 1484
    CAP. XXII.---De festo Agios, quod fit ad sanctam Mariam, ad portam Vercellinam, die 9 Maii. 1487
    CAP. XXIII.---Liprandus admonet Landulphum historicum ut a communicatione Jordani abstineat. 1490
    CAP. XXIV.---Presbyter Liprandus in Pontidii monasterio obiit. 1490
    CAP. XXV.---Jordanus stolam papalem accipiens clericos exturbat, historicum ab ecclesia Sancti Petri removet. 1492
    CAP. XXVI---Inter Grossulanistas et Jordanistas pugna committitur, ipsis praesulibus ad suos sermocinantibus. 1494
    CAP. XXVII.---Data pecunia Grossulano et Anselmo de Pusterla, Grossulanus Placentiam adiit. 1495
    CAP. XXVIII.---De moribus et imbratis presbyteri Nazarii Muriculae. 1496
    CAP. XXIX.---Paschalis papa Jordanum confirmat, Grossulanum deponit, qui post annum in Roma moritur. 1499
    CAP. XXX.---Jordanus papae gratias agens episcopum Brixiensem consecrat, promittens historico justitiam facere. 1502
    CAP. XXXII.---Jordanus Henricum imperatorem excommunicat Mediolani, et concilium provinciale celebrat a quo historicum conquerentem expulit. 1503
    CAP. XXXII.---Mortuo Paschali imperator Burdinum in antipapam eligi fecit, quem Gregorium nominavit. 1506
    CAP. XXXIII.---Gelasius papa Gajetae consecratus Januam et Pisas fugit, tandem in Franciam ubi moritur. 1510
    CAP. XXXIV.---Bellum inter Mediolanenses et Cumanos oritur, in quo civitas Cumana destruitur. 1511
    CAP. XXXV.---Historicus ante Calixtum papam Terdonae, et Placentiae de Jordano frustra conqueritur. 1513
    CAP. XXXVI.---Mortuo Jordano Olricus eligitur in archiepiscopum, qui ad dexteram Calixti papae sedit contranitense Ravennate. 1516
    CAP. XXXVII.---Historicus sensit imperatorem, ad quem pergebat, defunctum. Olricus, moritur. Anselmus eligitur in archiepiscopum. 1518
    CAP. XXXVIII.---Anselmus a Romano pontifice respuit stolam suscipere consentientibus Mediolanensibus, ne honor archiepiscopatus minuatur. 1522
    CAP. XXXIX.---Anselmus archiepiscopus Conradum imperatorem coronat, quem Honorius papa rejicit, unde Anselmus jussu papae excommunicatur. 1525
    CAP. XL.---Anselmus archiepiscopus Anacleto antipapae adhaeret, et ab ipso stolam recipit. 1528
    CAP. XLI.---Clerus Mediolani Anselmum de archiepiscopatu pellit. Papa Innocentius id confirmat, et B. Bernardum Mediolanum mittit. 1530
    CAP. XLII.---B. Bernardus facit Mediolanenses obedire Ecclesiae et Lothario imperatori. Robaldus in archiepiscopum eligitur. Anselmus captus in Pado moritur Romae. 1535
    CAP. XLIII.---Robaldus Innocentio papae fidelitatem jurat, Lotharium imperatorem sociat, et Cremonensium castra diruit. 1539
    CAP. XLIV.---Per imperatorem causa historici frustra consulibus Mediolani committitur. 1541
    CAP. XLV.---Lotharius Papiensibus fusis Mediolanum venit. 1543
    CAP. XLVI.---Mediolanenses episcopum Cremonensem capiunt, qui venenato custode de vinculis fugit. 1545




[Col. 1551] FINIS TOMI CENTESIMI SEPTUAGESIMI TERTII



